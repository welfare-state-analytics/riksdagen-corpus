<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--86</head>
          <docDate when="2013-03-19">2013-03-19</docDate>
        </div>
      </front>
      <body>
        <div>
          <note n="5dd33822">
            ﻿
          </note>
          <note n="1f7cdc17">
            Riksdagens protokoll
          </note>
          <note n="4669bc2d">
            2013/14:86
          </note>
          <note type="date" n="62b4f629">
            Onsdagen den 19 mars
          </note>
          <note n="ef0462f0">
            Kl. 09:00 - 21:54
          </note>
          <note n="c23c6e6c">
            1 § Justering av protokoll
          </note>
          <note n="9062db18">
            Protokollet för den 13 mars justerades.
          </note>
          <note n="241e76df">
            2 § Ansökan om fortsatt ledighet
          </note>
          <note n="cdde3760">
            Talmannen meddelade att Josefin Brink (V) ansökt om fortsatt
            ledighet under tiden den 20 mars–14 maj.
          </note>
          <note n="77a3b7a0">
            Kammaren biföll denna ansökan.
          </note>
          <note n="aae0f4fb">
            Talmannen anmälde att Ali Esbati (V) skulle fortsätta att tjänstgöra
            som ersättare för Josefin Brink.
          </note>
          <note n="d38a0140">
            3 § Anmälan om kompletteringsval
          </note>
          <note n="f7c9f22e">
            Talmannen meddelade att Vänsterpartiets riksdagsgrupp på grund
            av uppkommen vakans anmält Ali Esbati som suppleant i arbetsmarknadsutskottet
            under Josefin Brinks ledighet.
          </note>
          <note n="934da781">
            Talmannen förklarade vald under tiden den 20 mars–14 maj till
          </note>
          <note n="3fac89bf">
            suppleant i arbetsmarknadsutskottet
          </note>
          <note n="c5a8210b">
            4 § Anmälan om fördröjt svar på interpellation
          </note>
          <note n="54215ff1">
            Följande skrivelse hade kommit in:
          </note>
          <note n="1681fadb">
            Interpellation 2013/14:363
          </note>
          <note n="72a7f9db">
            Interpellation 2013/14:363 Samvetsklausul och fallet Ellinor
          </note>
          <note n="bce93492">
            Interpellationen kommer att besvaras måndagen den 28 april 2014.
          </note>
          <note n="9c87d998">
            Skälet till dröjsmålet är redan inplanerade aktiviteter.
          </note>
          <note n="c7d80984">
            Marianne Jenryd
          </note>
          <note n="82fcf86e">
            5 § Anmälan om faktapromemorior
          </note>
          <note n="2b5afa58">
            Talmannen anmälde att följande faktapromemorior om förslag från
            Europeiska kommissionen hade kommit in och överlämnats till utskott:
          </note>
          <note n="c70b55fb">
            KOM(2014) 4, KOM(2014) 5
          </note>
          <note n="ee81ae62">
            KOM(2014) 72
          </note>
          <note n="fb6cd063">
            6 § Anmälan om granskningsrapport
          </note>
          <note n="63509d3e">
            Talmannen anmälde att följande granskningsrapport hade kommit
            in från Riksrevisionen:
          </note>
          <note n="b26d2733">
            7 § Ärenden för hänvisning till utskott
          </note>
          <note n="5e1cb4c0">
            Följande dokument hänvisades till utskott:
          </note>
          <note n="20139208">
            8 § Ärenden för förnyad bordläggning
          </note>
          <note n="78ade990">
            Följande dokument bordlades för andra gången:
          </note>
          <note n="edcba366">
            9 § Vissa frågor om militär verksamhet m.m.
          </note>
          <note type="speaker" n="97e2dfa0">
            Anf. 1 ÅSA LINDESTAM (S):
          </note>
          <u who="asa_lindestam_553116" xml:id="i-07e255b4cea7ffa3-0" n="a9c31b7e">
            <seg n="c5785469">
              Herr talman! Detta ärende gäller motioner från 2011, 2012 och
              2013 och kallas Vissa frågor om militär verksamhet . Vi ska göra
              ett försök att debattera detta, och jag vill börja med en liten
              exposé över hur världen är just nu.
            </seg>
            <seg n="28d35353">
              Försvarsfrågor och Försvarsmakten handlar mycket om en försäkring
              som vi investerar i här i Sverige och som ska göra att vi inte
              behöver utsättas för hot. I många stunder har vi sagt att det
              inte behövs så mycket därför att världen är relativt god och trevlig,
              men just nu ser vi att andra saker händer. Vi måste hela tiden
              förhålla oss till det som händer både nära och långt borta, för
              det kan ske även här.
            </seg>
            <seg n="2ebda827">
              Från Sveriges sida vill vi helst inte använda denna försäkring
              alls annat än när FN kallar oss till olika missioner. Men vi måste
              ändå ha lite muskler hemma. Vi måste ha tillräckligt med muskler,
              och det är detta vi kommer att debattera i dag. Det tar lång tid
              att bygga dessa muskler, men de måste kunna användas för väldigt
              snabba insatser. Det har vi sett de senaste dagarna.
            </seg>
            <seg n="f125a3ba">
              När jag nu går in på ärendet börjar jag med materiel och anskaffning
              av sådant. Vi socialdemokrater vill att det ska finnas en särskild
              översyn av detta materiel i dag. Vi vill att man ska göra en rejäl
              utredning om det.
            </seg>
            <seg n="c76c01e7">
              Just nu handlar det i första hand om våra ytstridsfartyg. Vi
              har ett antal korvetter som kallas Visby, och de måste ha relevant
              utrustning. Alla måste vara på plats, men de måste också ha de
              sensorer och vapensystem de behöver tillsammans med ett luftvärnsskydd.
              Detta måste finnas i anslutning till flygbaser, och det måste
              vara ett lång- eller medelräckviddigt luftvärn. Detta diskuterar
              vi en hel del just nu i Försvarsberedningen, som håller på med
              dessa frågor.
            </seg>
            <seg n="1984bb80">
              Det handlar om investering. Så fort ordet investering nämns tänker
              man på väldigt mycket pengar, och då gäller det att investera
              i rätt saker. Men vi måste se över livslängden på de saker vi
              redan har. Ibland går det att livstidsförlänga, och det är inget
              fel med det.
            </seg>
            <seg n="1fd84241">
              Vi måste också ha saker som är relevanta och som går att använda
              i dag. Det måste till praktisk handling runt allt detta, och sedan
              måste vi förstås också prioritera. Det viktiga är dock att vi
              får en särskild översyn av materiel och dess anskaffning.
            </seg>
            <seg n="eeb5eb02">
              Vi vet att försvarsindustrin behöver långsiktighet för att kunna
              verka. Vi kräver ett nationellt samverkansprogram i syfte att
              värna och utveckla vår försvarsindustriella kompetens. Det handlar
              om förmågor där vi redan är unika, till exempel luftstrid och
              marina försvarssystem, men också om arméns behov.
            </seg>
            <seg n="759b162c">
              Vi vill ha en säkerhetspolitisk syn på detta samverkansprogram,
              och industrin måste förstås vara med när vi utformar det. För
              att få en bred samsyn i dessa frågor är det inte bara industrin
              och de företag vi pratar om som måste vara med utan också akademin
              och de fackliga organisationerna.
            </seg>
            <seg n="46a4a024">
              Självklart har detta också regionalpolitisk betydelse. Jag behöver
              bara nämna Linköping, Örnsköldsvik, Karlskrona, Karlskoga – jag
              skulle kunna fortsätta med en lång rad orter som vi alla känner
              har stor betydelse för försvarsindustrin och regionalpolitiken.
            </seg>
            <seg n="4ff74b58">
              Vi måste lägga en säkerhetspolitisk hörnsten för detta. Det är
              viktigt att ha ett nära samarbete med svenska staten i de här
              frågorna. Vi har hört många gånger här i kammaren att när det
              gäller utveckling av förmågor måste det finnas en beställare på
              den svenska sidan. Det är nästan omöjligt att sälja system till
              andra om vi inte själva utnyttjar dem.
            </seg>
            <seg n="d4fcf0ac">
              Den svenska ubåtsförmågan är unik, och den har vi också debatterat
              många gånger i den här kammaren. Den måste vi ta till vara här
              i Sverige så att vi kan få de ubåtar vi behöver och inte ställa
              oss i kö med andra som också vill ha dem. Vi har en unik och lång
              kust, och där måste vi kunna ha många ubåtar. Den svenska undervattenstekniken
              är väldigt speciell.
            </seg>
            <seg n="975a34b8">
              Det handlar också om finansiering av hemvärnet. I budgeten för
              2012 var hemvärnets budget 1 procent av Försvarsmaktens. Det är
              bara 1 procent som går till hemvärnet, trots att de är nästan
              lika många som i Försvarsmakten.
            </seg>
            <seg n="da42f306">
              Vi har många hemvärnssoldater hos oss, och de har blivit betydligt
              effektivare de senaste åren och allt bättre utrustade. De är en
              väldigt kostnadseffektiv resurs, och det är viktigt att ta vara
              på deras kompetens. Det kan handla om den gamla värnplikten men
              också om den nyare GMU:n, grundläggande militär utbildning. Vi
              ska ta vara på dessa killar och tjejer.
            </seg>
            <seg n="86e5a83a">
              Hemvärnet har verksamhet över hela landet – det är nästan bara
              de som finns överallt. Jag kommer från en del av Sverige där det
              är väldigt tomt förutom hemvärnet, så jag vill inte att vi sparar
              in på dem. Vi har naggat dem i kanten på senare år, och därför
              lägger vi tillsammans med Vänsterpartiet och Miljöpartiet fram
              en reservation om ett eget anslag för hemvärnet.
            </seg>
            <seg n="b1402366">
              Man ska inte kunna nalla av deras pengar. De ska ha ett eget
              anslag som ska vara stabilt och långsiktigt så att de kan ha en
              verksamhet där de vet att de vågar investera och styra. Man kan
              styra en verksamhet lättare när man själv kan förändra budgetar
              över åren och ser vad de innehåller. Vi vill ha en finansiering
              där hemvärnet har ett eget anslag som ingen annan kan ta pengar
              från.
            </seg>
            <seg n="8e00fc4b">
              För att spara tid i kammaren – jag vet att vi har ont om det
              – yrkar jag inte bifall till de reservationer vi har skrivit utan
              enbart till reservation 14.
            </seg>
          </u>
          <note type="speaker" n="7be0321f">
            Anf. 2 PETER RÅDBERG (MP):
          </note>
          <u who="peter_radberg_0f74c9" xml:id="i-e2010730e6b20e43-0" n="8b2e6bfb" next="i-3bcc75cad3020c4c-0">
            <seg n="2391e053">
              Herr talman! Vättern är vattentäkt för hundratusentals människor
              och är en av Europas största dricksvattenreservoarer. Den har
              därmed stor betydelse för människor som bor runt sjön. Vättern
              skyddas också enligt miljöbalken genom fyra riksintressen, för
              friluftsliv, fiske, natur och kulturmiljö. Dessutom är Vättern
              i sin helhet en del av EU:s nätverk av skyddade områden, ett så
              kallat Natura 2000-område, och har därmed stort riksintresse.
              Regering och riksdag har lovat att skydda Vättern för eftervärlden.
            </seg>
            <seg n="cd2f05c3">
              Just i denna sjö ville Försvarsmakten i ett första skede öka
              den militära verksamheten med 300 procent, från 20 till 80 dagar
              per år. Man ville även kunna fälla bomber 10 nätter per år. Men
              efter hårt tryck från allmänheten mot Försvarsmaktens planer ändrade
              sig Försvarsmakten och minskade antalet skjutdagar från 80 till
              50 dagar per år.
            </seg>
            <seg n="7b65f6b1">
              De har också backat något och kan nu tänka sig att skjuta lite
              färre skott än vad de sade först. Helt plötsligt kunde de halvera
              sin ökning med 150 procentenheter av den ökning som de först ville
              ha. Men Försvarsmakten vill fortfarande ha en ökning med just
              150 procent från det antal dagar som det var från början, nämligen
              20 dagar, så att det blir 50 dagar.
            </seg>
            <seg n="09efacc7">
              Man vill fortfarande ha tillstånd att ha skarpa stridsövningar
              tillsammans med främmande makt, där attackplanet JAS 39 Gripen,
              flera helikoptertyper, obemannade farkoster, UAV, och raketer
              med undervattensexplosioner ska användas. Målen är både land-
              och sjöbaserade.
            </seg>
            <seg n="d6f0afcf">
              Man har ansökt om att få skjuta närmare 10 000 raketer och avlossa
              upp till 30 000 skott med automatkanon i Vätterns dricksvatten.
              Dessutom vill man öka utsläppen från 193 till drygt 5 000 kubikmeter
              flygfotogen varje år.
            </seg>
            <seg n="f814e3b1">
              Flyghöjderna för JAS 39 Gripen varierar mellan 100 och 400 meter.
              För de fyra olika helikoptertyperna är flyghöjden lägre än 100
              meter. Ökningen av utsläpp av flygfotogen blir dramatisk och får
              naturligtvis konsekvenser för naturen.
            </seg>
            <seg n="a85801f3">
              Särskilt belastade områden är vid målområdet men även vid vändkurvorna
              för JAS 39 vid Karlsborg och Visingsö, där ökat kraftpådrag från
              JAS-planen ger ökade utsläpp.
            </seg>
            <seg n="bd5fecb0">
              Projektilskrot som bly, stål och koppar kommer att påverka sjön
              negativt. Ingen bottensanering är planerad. Området skulle kunna
              betecknas som en plats för dumpning av miljöfarligt gods.
            </seg>
            <seg n="32bab38d">
              En fråga som jag ställde tidigare till dåvarande försvarsministern
              var: Vilka är Försvarsmaktens nya behov, när man först ville öka
              sin verksamhet med 300 procent men nu nöjer sig med 150 procent?
              Försvarsmakten hänvisade då till tre huvudargument för utvidgningen.
              Det första skälet var ökad internationell inriktning och internationella
              uppdrag och behov. Det andra var nedläggningen av F 6 i Karlsborg.
              Det tredje var att det inte finns någon annan plats att öva på
              än just Vättern.
            </seg>
            <seg n="46624300">
              Försvarsmakten har erkänt att de inte har utrett någon annan
              plats för sin verksamhet än den som finns i Vättern, trots att
              Miljöbalken anger att man måste utreda flera alternativ när man
              gör en så stor förändring.
            </seg>
            <seg n="3dad7596">
              Försvarsmakten hänvisar till ökad internationell inriktning och
              internationella uppdrag och behov men har inte redovisat vilka
              uppdrag eller behov som skulle motivera en sådan kraftig ökning
              av den militära verksamheten.
            </seg>
            <seg n="9befc4c4">
              De har inte heller redovisat vilka länder som kommer att öva
              med Försvarsmakten. Om man får komma med någon form av gissning,
              som man måste göra när man inte får reda på något, kommer de här
              samövningarna kanske att ske med Nordic Battlegroup och Partnership
              for Peace, Natosamarbetet. Men det har Försvarsmakten och försvarsministern
              varken bekräftat eller dementerat.
            </seg>
            <seg n="1d258703">
              Den föreslagna ökningen av bombningar i Vättern medför ökade
              risker av blyutsläpp, som påverkar dricksvattnet. Den utökade
              flygverksamheten bidrar också till ökat buller, vilket kommer
              att ha negativ inverkan på bland annat näringsliv, turism, djurliv
              och rekreation inom ett stort geografiskt område.
            </seg>
            <seg n="28d06ca0">
              Protesterna runt Vättern har varit massiva och är fortfarande
              kraftiga. Samtliga partier är faktiskt emot ökningen av Försvarsmaktens
              verksamhet över Vättern. Det finns också protester från näringslivet
              och de företag som finns runt sjön. Människor som vill få en lugn
              stund och vara ute och fiska har också protesterat, och djurlivet
              påverkas naturligtvis också.
            </seg>
            <seg n="439a3ee8">
              Det är något jag tycker är lite märkligt. Om man tittar bakåt
              i tiden, kanske på 60- och 70-talet, ser man att Försvarsmakten
              hade en balans, kan man säga, mellan sin verksamhet och allmänheten.
              Men i dag kommer Försvarsmakten i konflikt på många områden, och
              detta är ett exempel. Från vårt håll tycker vi inte att Försvarsmakten
              hanterar detta på ett optimalt sätt. Den verksamhet som Försvarsmakten
              nu planerar utmanar den balans som tidigare har rått mellan försvarsintresset
              och andra intressen.
            </seg>
          </u>
          <note n="f9250d2b">
            Jag yrkar bifall till reservationerna 2 och 14.
          </note>
          <u who="peter_radberg_0f74c9" xml:id="i-3bcc75cad3020c4c-0" n="8b2e6bfb" prev="i-e2010730e6b20e43-0">
            <seg n="3e4e849c">
              Jag vill också, herr talman, säga några ord om vindkraften. Försvarsmaktens
              vindkraftsstopp är ett av de största hindren för att nå Sveriges
              potential för ökad vindkraft. Försvarets stoppområden har vidgats
              sedan riksdagen senast behandlade frågan. Halva landytan i södra
              Sverige omfattas i dag av försvarets vindkraftsrestriktioner.
              Stora ekonomiska värden och en betydande andel förnybar el står
              på spel.
            </seg>
            <seg n="514012b8">
              Den utredning som Totalförsvarets forskningsinstitut, FOI, har
              presenterat visar att det omfattande stopp för vindkraft som svenska
              försvaret har infört saknar motstycke i andra länder. År 2010
              åberopade Försvarsmakten sitt veto och införde vindkraftsförbud
              inom en godtycklig radie av 40 kilometer runt sina flygplatser.
              Det har man nu backat på. Därefter har området i och för sig vidgats,
              och även så kallade MSA-ytor, med en radie på 55 kilometer runt
              en flygplats, skjutområden och områden omkring väderradarstationer
              utesluter i dag vindkraft.
            </seg>
            <seg n="4c99e123">
              Olyckligtvis är detta ofta områden där vindförhållandena är som
              allra bäst. Försvarsmakten har ett uppdrag att bidra till att
              nå den nationella planeringsramen för vindkraft men motverkar
              aktivt och konsekvent den förordningen. De försvårar mer än bidrar
              till att nå målet om vindkraftsutbyggnad. Det anser vi är allvarligt.
            </seg>
            <seg n="46b0fd17">
              Regeringen har vid flera tillfällen försökt styra Försvarsmakten
              mot att agera i överensstämmelse med lagstiftningen. Men hittills
              har Försvarsmakten själv fått utreda konsekvenserna för den egna
              myndighetens verksamhet, och det tycker vi inte har fungerat.
            </seg>
            <seg n="5170f8fb">
              Försvarsmakten får yttra sig inför alla beslut om att tillåta
              etablering av vindkraftverk. Genom sin starka ställning i miljölagstiftningen
              har Försvarsmakten i praktiken fått vetorätt mot nya vindkraftverk.
              Denna vetorätt används flitigt, ofta med vaga hänvisningar till
              rikets säkerhet, när en vindkraftsetablering stoppas. Detta gör
              det omöjligt att pröva rimligheten i Försvarsmaktens ställningstagande
              och hindrar också vindkraftsprojektörerna att förändra vindparkens
              utformning för att på så sätt kunna få den godkänd.
            </seg>
            <seg n="b3c80792">
              Med försvarets ökande anspråk på användning av markområden ter
              det sig motiverat med en mer preciserad och snävare syn på vad
              som i dessa sammanhang kan anses ligga i begreppet rikets säkerhet.
            </seg>
            <seg n="aa55a8bc">
              När två riksintressen står mot varandra kan det inte vara rimligt
              att Försvarsmakten ska ha tolkningsföreträde för vilket riksintresse
              som ska gälla. Försvarsmaktens vindkraftsstopp behöver omprövas
              för att vindkraften ska låtas samexistera med försvaret.
            </seg>
          </u>
          <note n="6e7f5a16">
            Jag yrkar därmed bifall till reservation 8.
          </note>
          <note type="speaker" n="811b41f8">
            Anf. 3 MIKAEL JANSSON (SD):
          </note>
          <note n="9fd4db06">
            Herr talman! För tids vinnande yrkar jag bifall endast till reservation
            1.
          </note>
          <u who="mikael_jansson_9fa8c8" xml:id="i-a6ca85333f45ae39-0" n="26342a42">
            <seg n="c432df19">
              Ett folkförsvar grundar sig ytterst på en gemensam identitet
              och en beredvillighet att offra sig själv för sitt folks skull.
              Att offra sig själv i en krigssituation är naturligtvis bland
              det yttersta offer man kan göra. Bara människor i ett välmående
              kollektiv gör detta frivilligt. Motsatsen till folkförsvar är
              legosoldater som har krigskonsten som ett yrke.
            </seg>
            <seg n="0851de7e">
              Fördelen med ett folkförsvar är att det är mycket svårt att besegra;
              det försvarar sig in i det sista. Det har många kolonialmakter
              fått erfara i krig mot tekniskt underlägsna motståndare med stort
              mod och offervilja.
            </seg>
            <seg n="f7c4f551">
              Även om det i Sverige inte längre finns plats för hela årskullar
              att genomgå värnplikt finns det goda skäl att låta hela årskullar
              genomgå en fysisk mönstring. En del av varje årskull bör sedan
              värnpliktutbildas. De färdigutbildade värnpliktiga placeras i
              krigsorganisationen men utgör också en rekryteringsbas för militära
              yrkeskontrakt.
            </seg>
            <seg n="b4ade60b">
              Allra viktigast är skalförsvaret. Det är det som ger den omedelbara
              tröskeleffekten. Därför budgeterar vi för två–fyra stridsflygdivisioner
              till och ett återöppnande av F 16 år 2016.
            </seg>
            <seg n="3961a3d7">
              Detta tillsammans med att vi budgeterar för ett nytt långräckviddigt
              luftvärn redan i år till skydd för Helsingfors, Gotland och våra
              flygbaser skulle redan i år skapa en kraftigt stärkt tröskeleffekt.
              En förstärkt tröskeleffekt skulle också tre kustartilleribrigader
              bidra till, och vi budgeterar för att det ska vara klart år 2023.
            </seg>
            <seg n="0fc0ca31">
              Likaså skulle återupprättande av Marinbas Väst och Öst år 2016
              ha en sådan effekt.
            </seg>
            <seg n="4a308000">
              Sex mekaniserade brigader i var sitt militärdistrikt skulle ge
              ett försvar på djupet. Vi budgeterar för att det ska vara klart
              år 2023.
            </seg>
            <seg n="e3622065">
              Ledningscentraler och andra mål som är högvärdiga för fienden
              ska skyddas i bergrum eller på annat sätt.
            </seg>
            <seg n="7f623ee0">
              Jag vill påminna om att skillnaden mellan Sverigedemokraterna
              och andra partier som kallar sig försvarsvänliga är att vi prioriterar
              fram resurser. Ingen blir lyckligare än jag den dag då fler partier
              prioriterar fram ordentliga resurser till försvaret. Vi kan fortfarande
              hoppas att Försvarsberedningen kommer att ha den effekten på partierna.
              Men det räcker inte med en höjning på 100 miljoner kronor. Det
              krävs en kraftig höjning av försvarsanslaget. Tänk på det alla
              ni som säger att försvaret är viktigt!
            </seg>
            <seg n="b02748dd">
              Sverigedemokraterna ser inte den dagsaktuella hotbilden som den
              viktigaste utgångspunkten när behovet av militärt försvar ska
              bedömas. Hotbilden kan snabbt förändras, men acceptabel försvarsförmåga
              kan inte skapas lika snabbt. Den potentiella hotbilden, som sträcker
              sig över tio år framåt, är den som vårt försvar måste dimensioneras
              för.
            </seg>
            <seg n="804abc88">
              Försvaret har bantats på alla sätt. Det märker man ju mer man
              besöker verksamheterna och finner alla olika dolda och öppna underskott.
            </seg>
            <seg n="46b4d0d1">
              Naturligtvis försöker alla som arbetar i Försvarsmakten att leverera
              så bra som möjligt i alla fall, annars vore de ju inte våra duktiga
              svenska officerare och soldater. Men problemen är enorma.
            </seg>
            <seg n="80140c39">
              Allra mest problematiskt verkar bemanningssidan vara hos marinen
              och flygvapnet. Kritiska kompetenser är inte alltid dubblerade,
              och där det borde finnas drygt två besättningar per farkost finns
              det knappt en. Vad det betyder för uthålligheten vid höjd beredskap
              kan man lätt föreställa sig.
            </seg>
            <seg n="159ad1c4">
              Det är också lätt att förstå att farkosterna, vare sig de är
              för strid under eller på vattenytan eller i luften, inte blir
              utnyttjade på ett sätt som motsvarar deras inköpskostnad.
            </seg>
            <seg n="5cf63a09">
              För att politikerna fullt ut ska förstå situationen och kunna
              debattera den måste redovisningen till riksdagen göras bättre.
              En sådan tydligare redovisning innebär enligt expertis ingen säkerhetsrisk.
            </seg>
            <seg n="0a11f4bb">
              Förvarsmakten bör styras med budget, mål och riktlinjer. Regeringen
              bör undvika direkt inblandning. Om regeringen direktstyr i Försvarsmakten
              är det viktigt att detta protokollförs.
            </seg>
            <seg n="f32383be">
              De genomförandegrupper som denna regering skickat in i Försvarsmakten
              har haft skrämmande effekt. Materielprojekt har avbrutits och
              återstartats, och därigenom har stora kostnader och oreda skapats.
            </seg>
            <seg n="973ece8d">
              Kanske talar jag i egenintresse när jag talar om att återupprätta
              den särskilda beredskapspolisen. Jag kallades själv in till den
              särskilda beredskapspolisen år 1999. Den särskilda beredskapspolisen
              bestod av 1 500 män med höga värnpliktsbetyg uttagna i landet.
            </seg>
            <seg n="6c49187b">
              Med värnplikten i ryggen och lite påbyggnadsutbildning, framför
              allt polisjuridik, var detta en mycket användbar styrka. Ambitionen
              var mycket hög, och alla i förbanden hade olika yrkesbakgrunder
              att spetsa den gemensamma kompetensen med. Kostnaden för den särskilda
              beredskapspolisen var 25 miljoner kronor årligen.
            </seg>
            <seg n="ea59aec9">
              Att regeringen Reinfeldt har lagt ned den särskilda beredskapspolisen
              är en stor skandal. Hur vi än går vidare bör inte hemvärnet användas
              vid insatser mot folkmassor eller dylika känsliga operationer.
              Det är en uppgift för polisen.
            </seg>
            <seg n="0715e8f3">
              Men polisen bör förstärkas med någon form av gendarmeri, särskild
              beredskapspolis eller annan organisation. Dessa bör få polismans
              befogenheter efter inkallelse vid civila kriser, naturkatastrofer,
              sjukdomsutbrott, sökning efter försvunna personer, utrymning vid
              olyckor och ordning vid internationella konferenser i Sverige
              med mera.
            </seg>
            <seg n="9a7b7fa3">
              I händelse av krig anser jag att beredskapspolisen främst ska
              verka för skydd av civilbefolkningen.
            </seg>
          </u>
          <note type="speaker" n="e59ccf19">
            Anf. 4 TORBJÖRN BJÖRLUND (V):
          </note>
          <u who="torbjorn_bjorlund_e4a89e" xml:id="i-de8595f3af63d678-0" n="2d726699">
            <seg n="0178a7f3">
              Herr talman! Det betänkande som vi nu behandlar innehåller en
              hel del olika saker. Det känns lite grann som gott och blandat,
              och vi ska plocka fram en del som har blivit över när det gäller
              försvarsdebatten. Jag tänker ta upp några saker. Men jag börjar
              med att yrka bifall till vår egen reservation 4, som handlar om
              Natoövningar.
            </seg>
            <seg n="5337a7e1">
              Först ska jag ta upp frågan om skjutfält. Peter Rådberg tog upp
              den. På ett förtjänstfullt sätt beskrev han situationen och hur
              det ser ut framför allt runt Vättern.
            </seg>
            <seg n="56a8bab6">
              Vi har i vår reservation tagit upp lite andra saker också, till
              exempel Göteborgs skärgård som också är ett område som är hotat
              av Försvarsmaktens planer på utökade övningar. Vi tycker att det
              är fel, och vi tror att det går att göra på ett annat sätt utan
              att hota miljövärden som vi måste bevara på olika sätt.
            </seg>
            <seg n="aff108a3">
              Nu har Försvarsmakten faktiskt backat. Vi har haft en process
              där. Jag bor i Östergötland, och runt Vättern har det varit många
              processer både kring Försvarsmaktens övningar och kring gruvnäringen
              när det gäller prospektering för att utvinna metaller. Jag tror
              att det finns en stor oro bland befolkningen runt Vättern för
              vad detta ska leda till. Det är inte bra att vi har en försvarsmakt
              som kanske inte alltid har en viss ödmjukhet inför dessa frågor.
              Jag vet att Försvarsmakten vid vissa möten har haft en ganska
              stel inställning till dessa frågor. Nu har man backat och har
              kanske förstått att det krävs en ödmjuk inställning för att få
              detta att fungera.
            </seg>
            <seg n="31187559">
              Utgångsläget med bland annat Vättern som en stor dricksvattentäkt
              för många människor runt Vättern måste beaktas på ett sådant sätt
              att man hittar andra ställen att öva på. Försvarsmakten måste
              öva – det är vi överens om – men frågan är var. Jag tror att man
              kan komma överens om att hitta andra ställen att öva på om man
              iakttar dessa miljöfrågor. Det går nog att komma överens om.
            </seg>
            <seg n="655a4a3c">
              En annan sak som jag vill lyfta fram och som jag tycker är mer
              besvärande är den Natoverksamhet och de övningar som pågår på
              svensk mark. Vi i Vänsterpartiet har alltid hävdat vår alliansfrihet,
              och vi har haft en mycket kritisk inställning till organisationen
              Nato. Vi ska skilja på Natoländer och organisationen Nato, för
              i det här fallet handlar det om att Nato som organisation tillåts
              öva på svensk mark.
            </seg>
            <seg n="29064fd8">
              Vi tror att detta definitivt är ett led i vissa partiers strävan
              att mota in Sverige i Nato, och vi tror att det är någonting vi
              måste titta på och beivra. Vi anser att man helt enkelt ska ta
              bort alla Natoledda övningar över svenskt territorium som syftar
              till att vi ska samarbeta mer med Nato som organisation – som
              syftar till att utöka samarbetet och kanske till och med driva
              in Sverige i Nato. Ju närmare vi kommer Nato, desto svårare blir
              det att motivera att vi står utanför, och det är en utveckling
              vi behöver ha med oss när vi pratar om det här.
            </seg>
            <seg n="c9c25363">
              Vi har egentligen ingenting emot ett samarbete med andra länder,
              framför allt i Norden, och vi tror att det går att göra det på
              ett bra sätt. Det görs redan i dag. Det har egentligen inte heller
              så stora komplikationer att både Norge och Danmark är Natoländer;
              jag tror att det går att hantera det på det sätt vi har gjort
              hittills, utan att blanda in organisationen Nato på det sätt som
              i dag görs när det gäller skjutfälten.
            </seg>
            <seg n="f3a04475">
              Jag tror att det här är något vi definitivt måste lyfta upp mycket
              mer även i den debatt som förs i övrigt i försvarspolitiken när
              det gäller just Natosamarbetet. Jag tror nämligen att det finns
              fler saker i det här, men det är detta som lyfts upp när det gäller
              övnings- och skjutfält och de övningar som görs där.
            </seg>
            <seg n="0a9657b4">
              Den tredje frågan jag tycker är besvärande handlar om materielsidan
              när det gäller Försvarsmakten. Från Försvarsmaktens egna investeringsplaner
              vet vi i dag att JAS 39 Gripen E upptar ungefär 57 procent av
              alla de ekonomiska ramar vi har för investeringar, i alla fall
              under de kommande åren. Det blir alltså en propp när det gäller
              andra investeringar. Vi tror att det kan bli ett väldigt stort
              problem framöver om vi inte hittar antingen mer pengar eller ett
              sätt att bygga in en planering där vi får fram fler vapenplattformar
              som inte är flygplan.
            </seg>
            <seg n="fbe82fa3">
              Jag tror att det här är någonting vi kommer att få väldiga problem
              med framöver när vi ska titta på hur vi ska investera i och förändra
              vår svenska försvarsmakt. Det är något vi definitivt kommer att
              få besvär med, och vilken regering vi får i höst har ingen betydelse
              – det blir en annan regering, hoppas jag, men jag tror inte att
              det är någonting man kommer undan. Problemet kommer att ligga
              och mala i ett antal år för att vi ska få till det. Då krävs också
              en bred uppslutning för att vi ska få till någonting som fungerar
              när det gäller de bitarna.
            </seg>
            <seg n="2bd3ae2f">
              Jag vill kort säga något om vindkraften. När det gäller olika
              saker i vindkraften var Peter Rådberg inne på det på ett bra sätt,
              och jag tror att vi kommer att kunna lösa det. Det finns i dag,
              kanske ungefär som med skjutfälten, en mer ödmjuk inställning
              till att man måste kunna samexistera på olika sätt även när det
              gäller energiförsörjning. Jag tror att vi kommer att kunna lösa
              det på ett bra sätt.
            </seg>
            <seg n="df44b519">
              Den sista punkt jag tänker ta upp, herr talman, är hemvärnet.
              Vänsterpartiet har varit tydligt med att vi anser att hemvärnet
              är en av de viktiga delarna av Försvarsmakten och vårt försvar.
              Det finns i dag från många en positiv inställning till hemvärnet
              som en del av försvaret, och vi har en rekrytering som kanske
              går rätt bra på olika ställen. Vi tror att det här är någonting
              vi behöver markera genom att ge hemvärnet en egen budgetpost.
              Det skulle vara en stark markering för att visa hur högt vi värderar
              hemvärnets roll.
            </seg>
            <seg n="c3cf82d2">
              Jag tror att det är rätt väg att gå. Vi har i dag en problematik
              när det gäller insatsorganisationer som handlar om både personalförsörjning
              och materiel, och vi skulle kunna lösa en del av problemet genom
              att utöka hemvärnets såväl befogenheter i krig som materiel och
              uppgifter. Jag tror att det är någonting vi måste ta in i debatten.
            </seg>
            <seg n="0d184160">
              Vi har haft en diskussion om militärstrategi där framför allt
              Gotland har varit ett hett ämne på många ställen. Jag tror att
              det är en lösning för att inte ur militärstrategisk synpunkt rucka
              på det vi faktiskt vill göra med vår insatsorganisation. Ett rörligt
              och flexibelt försvar kan lösa problematiken med Gotland genom
              att vi utrustar hemvärnet mycket mer och ger dem fler uppgifter.
              Hemvärnets stora positiva påverkan är att man faktiskt hela tiden
              finns på plats lokalt. Ger man dem mer och bättre utrustning samt
              bättre uppgifter kan de klara uppgiften på ett sådant sätt att
              vi kanske inte ens behöver rucka på insatsorganisationen.
            </seg>
            <seg n="584ef400">
              Jag menar att hemvärnet i dag är en modern del av försvaret och
              Försvarsmakten som definitivt kan ges fler uppgifter och lösa
              de uppgifterna på ett bra sätt. Då behöver vi inte hantera militärstrategin
              på ett sådant sätt att vi förstör det som egentligen är tänkt
              med en insatsorganisation. Det behöver vi ta i beaktande. Jag
              har också hört och sett i medierna att hemvärnet på Gotland blir
              mer och mer populärt – fler och fler söker sig till hemvärnet
              på Gotland utifrån just aspekterna att vi behöver ha en militär
              närvaro på Gotland som är lokal och som har både lokalkännedom
              och något slags känsla för hembygden. Det är en av hemvärnets
              stora och positiva effekter.
            </seg>
            <seg n="0fdff70f">
              Jag tror därför att det är någonting vi kommer att få diskutera.
              Vi har mycket att tjäna på att ge hemvärnet bättre uppgifter och
              en säkrare finansiering samt en säkerhet i att vi räknar med dem
              när det gäller försvaret av Sverige.
            </seg>
          </u>
          <note type="speaker" n="9998acb9">
            Anf. 5 HANS WALLMARK (M):
          </note>
          <u who="hans_wallmark_93395e" xml:id="i-acfe35bdb381f9e2-0" n="a52f3d78">
            <seg n="8abc16d8">
              Herr talman! Det ryska olagliga införlivandet av Krim och hoten
              mot Ukraina visar än en gång att fred och frihet tyvärr ingalunda
              är några självklara eller naturliga tillstånd i världen.
            </seg>
            <seg n="f9393dbf">
              När nu ett europeiskt land i vårt närområde drabbats finns all
              anledning att återigen påminna om att friheten inte kan eller
              ska tas för given. För oss som står upp för frihet, demokrati
              och mänskliga rättigheter är Ukrainas sak vår. Det är också vår
              EU-flagga som har använts som frihetssymbol av folket på Majdan
              – mot korruption, mot frånvaron av rättsstat och mot närvaron
              av kleptokrater till ledare.
            </seg>
            <seg n="f4cf72d5">
              Herr talman! År 1814 slöts freden i Kiel, vilket vi har celebrerat
              i riksdagen och kammaren. Med detta inleddes den kanske längsta
              oavbrutna – och fortfarande pågående – tiden av fred. Dessa två
              hundra år av oavbruten fred för Sverige har vi lyckats uppnå genom
              inställda stormaktsambitioner och ett relevant försvar av våra
              gränser och territorium samt genom att våra tidigare fiender gjorts
              till närmaste vänner och allierade. Jag tror att det finns åtskilligt
              att lära sig av dessa två sekel av svensk historia.
            </seg>
            <seg n="a31bdcb9">
              Sverige är en av världens äldsta fortfarande fungerande demokratier.
              Trots politiska olikheter har vi en lång och stolt tradition av
              breda överenskommelser. Vårt system är stabilt, förutsägbart och
              förankrat hos medborgarna. Det är med denna omvärldsbeskrivning
              som orientering jag förfäktar behovet av ett fortsatt svenskt
              försvar som förmår skydda, bevaka och försvara. Vi gör det tillsammans
              i vårt närområde, och vi strävar efter en så bred politisk bas
              för agerandet som möjligt i vårt parlament.
            </seg>
            <seg n="c662a89b">
              Herr talman! I motionsbetänkandet behandlas 10 överväganden och
              15 reservationer. Här berörs allt från försvarets organisation
              till försvarsindustriella spörsmål. De fyra tidigare talarna har
              visat på bredden. Som vanligt är det stort och smått i ett motionsbetänkande.
              Somt har hörts och önskats tidigare, och somt är nytt. Låt mig
              beröra något.
            </seg>
            <seg n="336ade40">
              Herr talman! Försvarets grundorganisation spikades i samband
              med 2004 års försvarspolitiska beslut. I detta framgår bland annat
              att Försvarsmakten skulle inrätta fyra regionala staber som skulle
              samordna den markterritoriella verksamheten. Av instruktionen
              framgår att Försvarsmakten själv beslutar om sin grundorganisation
              gällande de delar som inte är instruktionsreglerade. Samtidigt
              måste ett samlat försvarsmaktsperspektiv genomsyra behandlingen
              av grundorganisationen. Till detta läggs att effektivitet och
              långsiktighet ska vara hörnstenar i den fortsatta utvecklingen.
            </seg>
            <seg n="d6cc9e74">
              Utskottet delar den bedömningen men noterar en reservation från
              Sverigedemokraterna.
            </seg>
            <seg n="17521d0a">
              Herr talman! Det måste anses som självklart att varje myndighet
              ska ha möjlighet att bedriva sin verksamhet på ett sätt som avspeglar
              verkliga förhållanden. Således är tillgången till och ledningen
              av övnings- och skjutfält en självklarhet för den svenska Försvarsmakten
              – vårt försvar måste kunna öva och utveckla sina förmågor. När
              det handlar om övningar är det givetvis lika viktigt att försvaret
              får genomföra dessa i olika typer av miljöer, för att på så sätt
              utveckla sin förmågebredd. Därför är försvaret självt bäst lämpat
              att avgöra vilka övningsfält det vill använda och hur det vill
              utveckla verksamheten vid dessa.
            </seg>
            <seg n="d1193d4b">
              Således blir det avslag på förslag från Miljöpartiet och Vänsterpartiet.
            </seg>
            <seg n="ad063f82">
              Sverige bedriver i dag internationella samarbeten med olika partner
              som Nato och PFF, alltså Partnerskap för fred, där tillträdesförordningen
              reglerar tillträde till svenskt territorium. Det är dock viktigt
              att sagda övnings- och skjutfält finns tillgängliga för de verksamheter
              som dessa samarbeten kräver. Notabel är Vänsterpartiets beröringsångest
              inför allt som har med Nato att göra. Partiet säger nej till övning
              i Sverige, tvärtemot idén om samverkan och samarbete och att säkerhet
              byggs tillsammans. Ett nej räcker som idé, menar Vänsterpartiet.
            </seg>
            <seg n="6ba0304d">
              Herr talman! En framgångsrik verksamhet kräver tillgång till
              rätt utrustning på rätt plats, rätt ordnad och till rätt pris.
              Detta gäller även den svenska försvarsmakten. Huvudregeln för
              försvaret är att materielanskaffningen ska ske på operativ behovsbasis,
              att varje sådan anskaffning måste prövas mot andra alternativ
              och att den måste vara ekonomiskt försvarbar. Det har vi i alla
              fall varit överens om tidigare. Dessutom har grunden varit försvarets
              behov, inte någon annans behov, inte behovet av någon industripolitik
              som försvann för 30–40 år sedan, sörjd lika lite som de svartvita
              tv-mottagarna eller trattgrammofonerna och sannolikt ungefär lika
              modern som 70-talets industripolitik.
            </seg>
            <seg n="594abca6">
              Regeringen har tillsatt en utredning om styrningen av materielinvesteringar.
              Utredningen leds av Dan Ohlsson, överdirektör på FMV, och ska
              inkomma med förslag kring hur regeringen kan förbättra planeringen
              för investeringar i försvarsmateriel. Möjligheten till projektuppföljning
              ur såväl ekonomiska som förmågemässiga perspektiv ska förbättras.
              Därmed tillgodoses också riksdagens önskemål om en mer spårbar
              materielredovisning. Jag tror att vi är rätt många som har förväntningar
              på vad utredningen kommer fram till när den läggs fram den 31
              mars.
            </seg>
            <seg n="959cb03d">
              Regeringen har dessutom utvecklat materielredovisningen i flera
              budgetpropositioner de senaste åren. Materielprioriteringen i
              inriktningspropositionen fokuserar på försvarets operativa behov,
              och detta är en viktig del i försvarsreformen mot ett insatsberett
              försvar.
            </seg>
            <seg n="c177e5b1">
              Herr talman! Svensk försvarsindustri saknar i dagsläget inhemska
              orderstorlekar som medger full kostnadstäckning för de krav som
              försvaret ställer vad gäller ordervolym eller prestanda och kvalitet.
              Därför krävs att försvarsindustrin kan få avsättning på andra
              marknader för att på så sätt kunna bibehålla både rimlig prissättning
              och teknologisk kompetens. Det handlar om samverkan med andra
              länder. Det handlar om export. Allmänna förutsättningar och marknadsmässiga
              principer gynnar bäst den exportberoende försvarsindustrin. Generella
              insatser för att skapa ett gott innovationsklimat är prioriterade
              av regeringen. I dag exporteras mer än 60 procent av försvarsindustrins
              produkter.
            </seg>
            <seg n="c15750dd">
              Herr talman! Låt mig avsluta med några reflektioner kring ekonomi
              och finansiering.
            </seg>
            <seg n="54ffe0d5">
              I en av sina reservationer räknar Socialdemokraterna upp eller
              antyder ett antal materielprojekt, många av dem intressanta. Vid
              vart och ett av dessa hänger och dinglar en prislapp. Försvarsberedningen
              som nu arbetar kan mycket väl komma med förslag som leder till
              behovet av ökade försvarsutgifter.
            </seg>
            <seg n="436e2720">
              Men då är det centralt med ordning i ekonomin. Det går inte att
              komma med utgiftslöften när närmare hälften av finansieringen
              fallit, bland annat på grund av att Socialdemokraterna nu säger
              sig stå bakom det förstärkta jobbskatteavdraget. I Socialdemokraternas
              budgetmotion, framlagd här i riksdagen, presenterades sammantaget
              utgiftslöften på 27 miljarder kronor, men det fanns bara finansiering
              på 16 miljarder kronor. Det innebär ett hål i Socialdemokraternas
              budgetförslag på 11 miljarder kronor, enligt det vi hitintills
              har kunnat räkna på.
            </seg>
            <seg n="df851e82">
              Utan kontroll över de offentliga finanserna hotas både jobben
              och tryggheten för dem som är i störst behov av samhällets stöd.
              Senast en svensk regering tappade kontrollen över de offentliga
              finanserna var för ungefär 20–25 år sedan, då svensk ekonomi gick
              omkull, ungefär 500 000 svenskar miste jobbet och trygghetssystemen
              skakades i grunden.
            </seg>
            <seg n="657449ec">
              Socialdemokraterna, Vänsterpartiet och Miljöpartiet har sammantaget
              gjort över 100 nya utspel efter att deras budgetmotioner presenterades
              i oktober, 100 utspel om saker de tre partierna vill göra men
              där man saknar täckning i finansiering och genomförande. Därför,
              herr talman, går det att tala om ett finansieringshål.
            </seg>
            <seg n="dd6bc6de">
              Dock ska erkännas att de rödgröna partierna, som har som ambition
              att utgöra någon form av regeringsalternativ till Alliansen, har
              olika syn på just försvaret. S har hitintills tagit rygg på Alliansen
              i fråga om försvarsbudgeten, även om det som tidigare påpekats
              antyds saker både här och där. Miljöpartiet vill skära ned försvarsanslaget
              med 7,2 miljarder de närmaste fyra åren. Vänsterpartiet vill skära
              ned försvarsanslaget med 3,4 miljarder de kommande tre åren.
            </seg>
            <seg n="1af2861e">
              Så ser det ut, herr talman! Det är dessa realiteter svensk politik
              och försvarspolitik handlar om. Med dessa avslutande ord vill
              jag yrka avslag på motionerna och yrka bifall till förslaget i
              betänkandet i dess helhet.
            </seg>
          </u>
          <note n="d88b82c8">
            I detta anförande instämde Anders Hansson (M).
          </note>
          <note type="speaker" n="23d30749">
            Anf. 6 TORBJÖRN BJÖRLUND (V) replik:
          </note>
          <u who="torbjorn_bjorlund_e4a89e" xml:id="i-de8595f3af63d678-1" n="2d726699">
            <seg n="ad7af1cc">
              Herr talman! Det är alltid intressant att lyssna på Hans Wallmark,
              som är rätt vältalig. Han började med Krim och Ukraina som något
              slags kontext till det vi ska prata om i dag. Jag tycker att det
              fattas lite där, nämligen en bild av hur det verkligen ser ut
              och de problem som man har oavsett hur det utvecklar sig, men
              det kanske vi kan ta i en annan debatt.
            </seg>
            <seg n="989cbaf9">
              Jag har några frågor som jag skulle vilja ha svar på. Först gäller
              det skjutfält och miljöproblem. Är det så att Hans Wallmark inte
              ser de problem som finns och som vi har lyft fram i våra motioner
              och vår reservation när det gäller till exempel Vättern? Är Hans
              Wallmark oroad för befolkningen runt Vättern? Man känner oro för
              både gruvnäringen, som faktiskt ökar och är ett miljöproblem i
              sig, och Försvarsmaktens eventuellt ökade verksamhet. Detta har
              stor påverkan på de människor som bor runt Vättern, framför allt
              när det gäller miljöfrågan, föroreningar och sådana saker. Vi
              ska ladda ned en väldig massa mer ammunition och sådant i Vättern,
              och vi ska dessutom ha en massa mer flygbränsle i luften. Är det
              sådant som ni inte tar hänsyn till? Är det så att Moderaterna
              tycker att det är helt okej?
            </seg>
            <seg n="973e2419">
              Sedan handlar det om Natosamarbetet. Hur är det bilden av Nato
              egentligen är? Hans Wallmark tycker att vi på något sätt är överdrivet
              kritiska mot Nato. Men hur är det med den kritiska bilden från
              Moderaterna? Kan man se problematiken med Nato som försvarsallians,
              där framför allt USA, vår enda supermakt, har en oerhört stor
              påverkan? USA står för närmare 70 procent av pengarna till Nato.
              Det är klart att de påverkar. Ser Moderaterna några problem över
              huvud taget? Eller finns det inga problem med att ha ett samarbete
              med organisationen Nato, när vi dessutom ska ladda in en massa
              pengar för att vara med? Vad är det som i så fall skulle kunna
              vara problematiskt? USA försöker som supermakt i världen sätta
              press på en massa länder utifrån sina egna syften. Går det inte
              att se något problem med det?
            </seg>
          </u>
          <note type="speaker" n="da404377">
            Anf. 7 HANS WALLMARK (M) replik:
          </note>
          <u who="hans_wallmark_93395e" xml:id="i-acfe35bdb381f9e2-1" n="a52f3d78">
            <seg n="2c88fb0b">
              Herr talman! Jag fick frågor från Torbjörn Björlund om två ämnen.
              Först gällde det miljöproblematiken. Det här är reglerat. Tillståndsgivningen
              har stöd i miljöbalken. Det finns dessutom platser i Sverige där
              man nu känner saknad efter de plan som funnits i luften. Jag kommer
              från Ängelholm. Där fanns det under min tid som kommunalråd, när
              vi fortfarande hade F 10 som flottilj, en del kritik mot flygbuller.
              I dag tror jag att många saknar det flygbullret. Det är samma
              sak på andra håll; man är stolt över att den typen av verksamhet
              finns.
            </seg>
            <seg n="a2c9f3ed">
              När det gäller skjut- och övningsfält är det ytterst så att man
              måste göra en prövning i balans mellan miljöproblematiken, som
              Torbjörn Björlund fäster uppmärksamheten på, och Försvarsmaktens
              behov. Det gäller även vindkraften. Min kollega Staffan Danielsson,
              som kommer att tala om en stund, är en mycket engagerad person
              när det gäller vindkraftens möjligheter. Det har också sagts tidigare
              i debatten att den typen av ordnade processer behövs, det vill
              säga en dialog mellan Försvarsmakten och det civila samhället.
              Det gäller såväl övningsfälten som vindkraften.
            </seg>
            <seg n="5f6ef6ee">
              Nej, herr talman, jag har inte den beröringsångest inför Nato
              som Torbjörn Björlund har. Jag tror att det är viktigt att vi
              kan samverka och samarbeta med alla, även Nato och Natoländer.
              Vi har i olika sammanhang och i olika tonlägen betonat behovet
              av nordiskt samarbete. Då är det så att två av de nordiska länderna,
              Norge och Danmark, är Natomedlemmar, medan Sverige och Finland
              inte är det. Jag tror därför att det är bra att vi har den typen
              av samverkan.
            </seg>
            <seg n="7d9317fc">
              Då måste jag kontra med att ställa en fråga till Torbjörn Björlund.
              Det han nu representerar, är det Vänsterpartiets ensamma politik
              eller någon form av rödgrön politik? Jag har uppfattat att Socialdemokraterna,
              som är en tilltänkt koalitionspartner, har en syn som ligger närmare
              min än Torbjörn Björlunds.
            </seg>
          </u>
          <note type="speaker" n="18c1b5aa">
            Anf. 8 TORBJÖRN BJÖRLUND (V) replik:
          </note>
          <u who="torbjorn_bjorlund_e4a89e" xml:id="i-de8595f3af63d678-2" n="2d726699">
            <seg n="60c45dec">
              Herr talman! Jag uppmärksammar att Hans Wallmark inte på något
              sätt problematiserar USA:s agerande i världen. Det tycker jag
              är relativt besvärande.
            </seg>
            <seg n="80277695">
              När det gäller Natosamarbete har vi sagt att vi är positiva till
              ett nordiskt samarbete. Vi kan nog utöka det också. Men då blir
              det på premisser som utgår från vår och kanske även Finlands alliansfrihet.
              Natoländerna Norge och Danmark får anpassa sig efter det, och
              det tror jag att de kommer att göra i ett sådant nordiskt samarbete.
            </seg>
            <seg n="4155d309">
              Däremot är Nato som organisation en helt annan sak. Det är en
              försvarsallians, och det samarbetet bygger på helt andra premisser.
              Det borde man ta hänsyn till, och man borde vara försiktigare.
              Eftersom vi fortfarande vad jag vet är ett alliansfritt land borde
              man ta detta i beaktande mycket mer.
            </seg>
            <seg n="a44de891">
              Jag tycker att det är besvärande att borgerliga företrädare inte
              på något sätt kan problematisera USA:s inverkan på världsläget.
              Det är väldigt konstigt att man inte ser några problem. Jag har
              haft debatter med utrikesministern också, och det är som att hälla
              vatten på en gås.
            </seg>
            <seg n="d6d09533">
              När det gäller miljöfrågan undrar jag varför det är så svårt
              att diskutera alternativ. Försvarsmakten kan hitta alternativ
              till de ställen som är svåra när det gäller miljöpåverkan. När
              det finns flera faktorer som runt Vättern när det gäller både
              gruvnäring och Försvarsmaktens övningar borde man kunna ta det
              i beaktande och se till att Försvarsmakten gör på ett annat sätt.
            </seg>
            <seg n="3c533c49">
              En tredje sak som jag skulle vilja fråga om är prislappen. Finns
              det inte några öppningar för den borgerliga regeringen att hitta
              andra varianter för hur budgeten ska se ut? Vi i Vänsterpartiet
              presenterar alltid i vårt budgetförslag alternativ till hur man
              skulle kunna utforma Försvarsmaktens budget.
            </seg>
            <seg n="e0d53fed">
              Man kan ta bort en del saker. Vi vet att Nordic Battlegroup,
              EU:s stridsgrupper, inte har använts någon gång. Det är pengar
              som i princip har kastats i sjön hela tiden. Varför ska vi göra
              det? Varför lämnar man inte tillbaka ett antal miljoner från den
              budgetposten till statsmakten när man inte använder dem?
            </seg>
          </u>
          <note type="speaker" n="a0c5c81a">
            Anf. 9 HANS WALLMARK (M) replik:
          </note>
          <u who="hans_wallmark_93395e" xml:id="i-acfe35bdb381f9e2-2" n="a52f3d78">
            <seg n="8c84e873">
              Herr talman! Sverige samverkar med andra länder. Det har vi fastslagit
              på en mängd olika sätt. Det är det naturliga sättet att väva säkerhet.
              Vi gör det inom Europeiska unionen. Vi gör det i ett Östersjösamarbete.
              Vi gör det i Norden. Det är med Natoländer och icke-Natoländer.
            </seg>
            <seg n="7cfa6502">
              Herr talman! Jag måste erkänna att jag inte har den beröringsångest
              som Torbjörn Björlund har. Jag hör inte heller till dem som likt
              Torbjörn Björlund vill kalla hem Sveriges EU-ambassadör från Bryssel.
              Jag uppfattar att den position jag har i hög utsträckning är en
              huvudfåra i svensk försvarspolitik i dag, där Torbjörn Björlund
              tillhör det stora undantaget.
            </seg>
            <seg n="721702ea">
              Nu har inte Torbjörn Björlund rätt till någon mer replik. Jag
              vill ändå få honom att reflektera kring detta och om han är ensam
              om den uppfattningen eller huruvida det skulle vara en rödgrön
              uppfattning. Mitt intryck är att det är en distinkt röd uppfattning.
            </seg>
            <seg n="183b4b28">
              När det sedan gäller ekonomi kan vi självfallet diskutera exakt
              hur vi ska formulera de budgettekniska räkneverken. Det pågår
              hela tiden en dialog inte minst mellan Ekonomistyrningsverket
              och Försvarsmakten. Men i grunden är det som Torbjörn Björlund
              nu pekade på, den nordiska stridsgruppen, bra.
            </seg>
            <seg n="15559e77">
              Jag är stolt över att Sverige i bred politisk enighet har sagt
              att vi ska ha ett gemensamt ansvar för en ny nordisk stridsgrupp
              2015. Visst kan man göra en del. Jag tror också att en del av
              de samtal vi nu för i Förvarsberedningen också ger den typen av
              underlag.
            </seg>
            <seg n="f8cd9974">
              Däremot delar jag inte den syn som Torbjörn Björlund gav uttryck
              för, nämligen att man kan ta bort saker och ting från försvarsbudgeten.
              Jag tror att de kommande årens diskussion inte kommer att handla
              om vad vi ska ta bort, som Vänsterpartiet och Miljöpartiet har
              fört fram, utan snarare om vad vi ska lägga till.
            </seg>
          </u>
          <note type="speaker" n="a084efdc">
            Anf. 10 PETER RÅDBERG (MP) replik:
          </note>
          <u who="peter_radberg_0f74c9" xml:id="i-5d5cf494583cbb02-0" n="8b2e6bfb">
            <seg n="d6eed4b8">
              Herr talman! Jag har två frågor till Hans Wallmark. Den ena frågan
              handlar om de utvidgade bombningarna i Vättern. Du sade att i
              din hemkommun saknade de bullret. Jag tror inte det är så många
              som saknar mycket buller.
            </seg>
            <seg n="a9f7520d">
              Det intressanta i den här frågan är att se hur Förvarsmakten
              resonerar. Även med det som händer i Ukraina upplever vi i dag
              en ganska fredlig period i hela Europa.
            </seg>
            <seg n="cc06218c">
              Försvarsmakten vill sedan 2010 utöka sin verksamhet i Vättern
              med 300 procent. Nu har man som jag sade backat med 150 procent.
              Helt plötsligt gick det bra med 50 dagar i stället för 80 dagar.
            </seg>
            <seg n="0567d317">
              Det är intressant att se på vilka som protesterar. Det är samtliga
              politiska partier runt Vättern som är emot detta. Näringslivet
              är emot detta, turismen är emot detta, och människor som vill
              ha det skönt och bekvämt är emot detta.
            </seg>
            <seg n="8a428437">
              Försvarsmakten säger att det är de internationella övningarna
              som är de viktigaste. När vi frågar vilka de är får vi inget svar.
              Försvarsmakten är fortfarande efter två tre år skyldiga oss svaret.
            </seg>
            <seg n="007e953b">
              Den andra frågan jag har till Hans Wallmark gäller det monopol
              som Försvarsmakten har på markanvändning. Det finns två riksintressen.
              Det ena är vindkraften, och det andra är försvarets intressen.
              Problemet är att Försvarsmakten har monopol på vilket av dessa
              två riksintressen som ska gälla.
            </seg>
            <seg n="d60b379f">
              Vi har väckt ett antal motioner om att man bör se över lagstiftningen.
              Vi kan inte ha en Försvarsmakt som har ett totalt monopol som
              ligger tillbaka sedan kalla kriget och andra världskriget. Det
              måste ses över utifrån dagens hotbild. Hur ser Hans Wallmark på
              dessa två frågor?
            </seg>
          </u>
          <note type="speaker" n="5af54acb">
            Anf. 11 HANS WALLMARK (M) replik:
          </note>
          <u who="hans_wallmark_93395e" xml:id="i-acfe35bdb381f9e2-3" n="a52f3d78">
            <seg n="f5f115b0">
              Herr talman! Jag måste inledningsvis tacka Peter Rådberg för
              gårdagens debatt. Vi var båda i Lund och diskuterade försvarspolitik,
              inte minst med anledning av det som sker i Ukraina och Ryssland.
            </seg>
            <seg n="0b86c151">
              Jag tror precis som Peter Rådberg säger att det kanske inte är
              så att man nödvändigtvis saknar bullret i Ängelholm. Men man saknar
              sin flottilj. Bullret var en del av den dagliga verksamheten.
            </seg>
            <seg n="f17f7d38">
              Om vi ser tillbaka på svensk försvarspolitik under 90-talet och
              början av 2000-talet var det i väldigt stor utsträckning förbandsnedläggningar.
              Försvarspolitik under den tiden var förbandsnedläggningar. Därför
              kan man också dra den parallellen.
            </seg>
            <seg n="cee655bd">
              Jag tror att de flesta både här i kammaren och ute i samhället
              tycker att det är bra med skjut- och övningsfält, men inte hos
              mig. Det är problematiken. Därför gäller det att hitta den här
              typen av avvägningar. Jag är helt övertygad om att det Peter Rådberg
              säger är korrekt. Det finns en opinion emot och breda politiska
              överenskommelser som talar emot att man vill ha just skjut- och
              övningsverksamhet hemma hos sig.
            </seg>
            <seg n="38d102cd">
              Ytterst tror jag att man måste avgöra detta med stöd i den lagstiftning
              som finns och att det också är ordnade processer. Jag tror inte
              att rätt ställe för detta är att vi har den typen av listor här
              i riksdagen.
            </seg>
            <seg n="cd18a922">
              När det gäller vindkraften kan jag bara notera att vi själva
              i vårt utskottsbetänkande skriver att det i Försvarsmaktens årsredovisning
              för 2013 framkommer att myndigheten hanterat totalt 659 vindkraftsremisser
              under året. Försvarsmakten konstaterar dessutom att myndigheten
              i mer än 80 procent av fallen inte haft något att erinra.
            </seg>
            <seg n="a75c1c7a">
              Återigen tror jag att det belyser behovet av ordnade processer
              och att det finns den här typen av dialogytor mellan det civila
              samhället och dem som vill uppföra vindkraftverk å ena sidan och
              Försvarsmakten å andra sidan.
            </seg>
          </u>
          <note type="speaker" n="705708c8">
            Anf. 12 PETER RÅDBERG (MP) replik:
          </note>
          <u who="peter_radberg_0f74c9" xml:id="i-5d5cf494583cbb02-1" n="8b2e6bfb">
            <seg n="7cc6ff24">
              Herr talman! Vättern är en av Europas största dricksvattenreservoarer.
              Det är hundratusentals människor som är beroende av detta. Vad
              frågan handlar om är inte att Försvarsmakten inte ska få öva.
              Men varför ska man göra ökningen? Det är vad frågan handlar om.
            </seg>
            <seg n="350727bf">
              Varför ska man göra ökningen med 150 procent just i Vättern?
              Vi har rätt många områden i norra Sverige där man skulle kunna
              öva om man nu skulle vilja det. Det är inte vad vi är motståndare
              till, utan det är själva platsen.
            </seg>
            <seg n="aa596c0e">
              Försvarsmakten bröt också mot Miljöbalken genom att de inte tittade
              på flera alternativ enligt rekommendation i Miljöbalken. Det fick
              de backning på och fick komma tillbaka. Det är lite pinsamt.
            </seg>
            <seg n="dd7a3eb5">
              Det finns plats. Det handlar naturligtvis om ekonomi. Det är
              billigare för Försvarsmakten att vara så nära sin övningsplats
              som möjligt. Jag tror inte på den nostalgi som Hans Wallmark säger
              finns och att man vill ha skjutövningar. Här är det andra intressen
              som måste vägas mot det, och det är vad man inte riktigt gör.
            </seg>
            <seg n="af2cb8b5">
              Hans Wallmark svarade inte riktigt på frågan om de två riksintressena
              där Försvarsmakten har monopol på att bestämma. Det är själva
              poängen. Det finns två riksintressen. Det ena är vindkraften,
              och det andra är Försvarsmaktens intresse. Försvarsmakten kan
              faktiskt bestämma vilket av de två riksintressena som ska gälla
              genom att de kan köra över det andra riksintresset. Det kan inte
              vara rimligt år 2014 att det ska vara så.
            </seg>
            <seg n="d0fbde5a">
              Därför vill vi åtminstone se över och få en helt annan lagstiftning
              där parterna samlas, har en diskussion och löser tvisterna från
              fall till fall. Det avslås gång på gång, och Försvarsmakten får
              behålla detta monopol. Det är vad frågan handlar om.
            </seg>
          </u>
          <note type="speaker" n="c005cce5">
            Anf. 13 HANS WALLMARK (M) replik:
          </note>
          <u who="hans_wallmark_93395e" xml:id="i-acfe35bdb381f9e2-4" n="a52f3d78">
            <seg n="90afd199">
              Herr talman! Peter Rådberg talar om ekonomi. Det kan förvisso
              vara så. Som av en händelse tog jag med mig det vi diskuterade
              inför budgeten 2014.
            </seg>
            <seg n="248d6a50">
              Jag noterar att Miljöpartiet ligger 1,6 miljarder kronor lägre
              än alliansregeringen samlat i försvarskostnader. Jag ser också
              att Vänsterpartiet ligger ungefär 1 miljard lägre bara för 2014.
              Visst handlar det om ekonomi, Peter Rådberg.
            </seg>
            <seg n="34aa1950">
              Ytterst måste det göras en avvägning. Jag vet att det förekommer
              den typen av dialog och att man försöker påverka Försvarsmakten.
              Jag tror också på att det civila samhället engagerar sig. Jag
              är helt övertygad om att det Peter Rådberg beskriver om engagemanget
              runt Vättern är riktigt och korrekt. Samtidigt måste det ytterst
              vägas mot Försvarsmaktens behov.
            </seg>
            <seg n="e261374e">
              Jag vill påminna om att det är min erfarenhet att de flesta tycker
              att det är bra med skjut- och övningsfält. Men det ska vara någon
              annanstans och inte just där jag bor.
            </seg>
            <seg n="a714a77e">
              När det gäller riksintressen har jag, herr talman, under ett
              antal år varit kommunstyrelsens ordförande och kommunalråd i Ängelholm.
              Jag vet att det oftast är den typen av problem när man har att
              göra med statliga myndigheter. Tidigare i debatten nämnde någon
              att det kan vara hårt och att man kan uppfatta att ens åsikter
              inte blir hörda. Men ytterst tror jag ändå på denna typ av ordnade
              processer. Man måste helt enkelt väga olika former av riksintressen
              mot varandra.
            </seg>
            <seg n="2f552444">
              Jag tycker att Sveriges försvar är ett viktigt riksintresse,
              Peter Rådberg.
            </seg>
          </u>
          <note type="speaker" n="b79afb83">
            Anf. 14 ÅSA LINDESTAM (S) replik:
          </note>
          <u who="asa_lindestam_553116" xml:id="i-07e255b4cea7ffa3-1" n="a9c31b7e">
            <seg n="d3f6bf4e">
              Herr talman! Det tände till i mitt socialdemokratiska hjärta
              när Hans Wallmark lyfte upp frågan om finansiering. Jag har funnits
              med i hela mitt vuxna socialdemokratiska liv och diskuterat budgetar
              och förslag till olika saker, och det har alltid varit ordning
              och reda. Det har varit en stor fråga för mitt parti att alltid
              kunna lägga fram budgetar som är motiverade och helt färdiga.
            </seg>
            <seg n="85976f65">
              Jag har varit med om att diskutera JAS-projektet. Det är underfinansierat
              av Moderaterna och den borgerliga regeringen med 5,5 miljarder.
              Också då sträckte vi ut en hand och sade: Vi gör en uppgörelse
              om detta. Vi tillför 300 miljoner varje år för att komma till
              rätta med budgeten. Det avvisades. Detta projekt är fortfarande
              underfinansierat, och det är inte vi som står för den delen.
            </seg>
            <seg n="d0b80d29">
              Vi vill göra upp. I denna kammare har jag hört partiledare från
              Socialdemokraterna stå och säga: Vi vill göra upp. Vi har sträckt
              ut en hand i Försvarsmaktens frågor och sagt att det här är någonting
              som vi gör tillsammans, och det är ingenting som vi ska diskutera
              och bråka om. Vår försvarsmakt är någonting som ska vara bra för
              oss, och den ska vara finansierad.
            </seg>
            <seg n="92e422da">
              Senast var det Peter Hultqvist som stod här och sträckte ut en
              hand och sade: Vi vill göra upp. Försvarsberedningen är tillsatt
              för att vi ska komma överens. Jag har en absolut tilltro till
              den. Vår ordförande i Försvarsberedningen, som är din partikollega,
              säger samma sak. Vi ska komma överens så långt det någonsin går.
              Hon vill inte heller ha några avvikande meningar eller reservationer
              i Försvarsberedningen. Vi sitter där för att jobba och slita –
              och det gör vi verkligen – för att komma överens. Dit har vi inte
              kommit än.
            </seg>
            <seg n="d3ec2c18">
              Jag skulle vilja ställa frågan: Har Hans Wallmark missat hålet
              på 5,5 miljarder i JAS-projektet?
            </seg>
          </u>
          <note type="speaker" n="60bd0ea5">
            Anf. 15 HANS WALLMARK (M) replik:
          </note>
          <u who="hans_wallmark_93395e" xml:id="i-acfe35bdb381f9e2-5" n="a52f3d78">
            <seg n="1bebe3aa">
              Herr talman! Åsa Lindestam har rätt. Det är min bild av Socialdemokraterna
              att man, inte minst när man har haft regeringsmakt, verkligen
              har haft ambitionen att ha ordning och reda i rikets finanser.
              Därför är det också intressant att nu ta del av den budgetmotion
              ni har lagt fram och se skillnaden mellan vad ni vill ha som utgifter
              och hur ni vill finansiera det. Till detta kan läggas att vi nu
              går in i en valrörelse, och det lovas saker i lite olika riktningar.
            </seg>
            <seg n="9f7589bb">
              Men jag tar verkligen Åsa Lindestam på orden när hon säger att
              man vill vara ett parti med ordning och reda. Då finns det skäl
              att uppmärksamma det finansieringshål som inte minst min partiledare
              Fredrik Reinfeldt försökte upplysa Åsa Lindestams partiledare
              Stefan Löfven om i söndags när de hade en debatt.
            </seg>
            <seg n="dabb0b6c">
              Jag tror att vi kommer att få diskutera olika former av finansieringsfrågor,
              inte minst i den försvarsberedning som både Åsa Lindestam och
              jag är en del av. Det kan handla både om materielsidan och insatsorganisationen.
              Jag tror att det är viktigt att vi är medvetna om att det finns
              en prislapp som dinglar på olika saker, och då får man göra en
              samlad sammanvägning av det hela.
            </seg>
            <seg n="026fa720">
              Som jag sade i mitt anförande tycker jag att det finns en styrka
              i att vi har ambitionen att ha breda parlamentariska överenskommelser,
              inte minst på försvars- och säkerhetspolitikens område. Därför
              har jag, precis som Åsa Lindestam, stora förhoppningar knutna
              till Försvarsberedningens arbete. Jag inser också att det är rätt
              omfattande och arbetsamt fram till dess att vi ska presentera
              den andra delrapporten i mitten av maj.
            </seg>
            <seg n="d5d4ea7a">
              Jag vill ta fasta på det som Åsa Lindestam säger, herr talman:
              Det är viktigt med ordning och reda i ekonomin. Det är viktigt
              med insikt i att både materielprojekt och insatsorganisation medför
              olika former av prislappar. Då får vi göra den avvägningen – Socialdemokraterna,
              Moderaterna men också tilltänkta samverkanspartier som utifrån
              Socialdemokraternas perspektiv blir Vänsterpartiet och Miljöpartiet.
            </seg>
          </u>
          <note type="speaker" n="fe4cc45e">
            Anf. 16 ÅSA LINDESTAM (S) replik:
          </note>
          <u who="asa_lindestam_553116" xml:id="i-07e255b4cea7ffa3-2" n="a9c31b7e">
            <seg n="b2890922">
              Herr talman! Min uppfattning är att det är Försvarsberedningen
              som ska prova varje sak som vi har på bordet just nu. För närvarande
              handlar det mycket om material och personalförsörjning. Vi vill
              absolut ha ordning och reda i budgeten, precis som jag har redogjort
              för, och det har vi haft hela tiden. Vi har aldrig lagt fram förslag
              som har varit ofinansierade.
            </seg>
            <seg n="23716c8e">
              Vi sträcker ut handen hela tiden. Vi har stått här, vi har stått
              inne i Försvarsberedningens rum och vi har stått i försvarsutskottet
              och sagt: Vi sträcker ut handen. Vi gör någonting tillsammans!
              Men nu ska jag avslöja att vid det senaste tillfället i Försvarsberedningen,
              där jag var med, sade Peter Hultqvist: Vad vill ni? Hur ska vi
              göra? Hur ska vi lösa det här?
            </seg>
            <seg n="57bcafb2">
              Uppfattningen från vår sida är att ni är tysta. Vi har inte fått
              några förslag där vi får veta vad ni egentligen vill göra. Allting
              ser bra ut, får vi som svar. Allting verkar fungera. Vi vet i
              denna kammare att det inte är så. Det finns många, många hål som
              vi måste täppa till. Det finns många saker som vi behöver investera
              i. De delarna måste vi ta itu med, lyfta upp och diskutera.
            </seg>
            <seg n="e7f76786">
              Jag hörde i det förra inlägget att Hans Wallmark talade om förband
              och förbandsnedläggningar med värme i rösten. Du talar om Ängelholm.
              Jag skulle kunna tänka mig F 15 i Söderhamn, men det gör jag inte.
            </seg>
            <seg n="9c471d0b">
              Hur många förband har ni öppnat under den här tiden, om det nu
              ligger er så varmt om hjärtat? Inte ett enda, vad jag vet. Så
              ser det faktiskt ut. Återigen: Det måste vara ordning och reda
              i budgeten när vi lägger fram förslag oavsett om det handlar om
              JAS, om förband eller om annan materiel.
            </seg>
            <seg n="2c6fe2be">
              Min fråga är fortfarande: Har Hans Wallmark missat hålet på 5,5
              miljarder när det gäller JAS? Det är underfinansierat just nu.
              Hur ska vi lösa det?
            </seg>
          </u>
          <note type="speaker" n="7cfbf251">
            Anf. 17 HANS WALLMARK (M) replik:
          </note>
          <u who="hans_wallmark_93395e" xml:id="i-acfe35bdb381f9e2-6" n="a52f3d78">
            <seg n="cd4b8a93">
              Herr talman! Jag ska säga ett par saker. När det gäller hålet
              tycker jag nog att vi kan känna oss rimligt trygga med den anslagsökning
              som vi gav redan förra året i finansiering av en uppgradering
              av JAS Gripen till version E.
            </seg>
            <seg n="6a6f8176">
              Däremot är jag helt övertygad om att vi kommer att fortsätta
              att diskutera både materiel och insatsorganisationen i Försvarsberedningen.
              Jag ska inte heller avslöja för mycket om Försvarsberedningens
              arbete. Jag tror dock inte, herr talman, att man kan beskriva
              våra ledamöter som tysta. Snarast är det väl så att Försvarsberedningens
              ordförande ibland har haft synpunkter på att åtminstone jag har
              sladdrat för mycket.
            </seg>
            <seg n="eaf758c3">
              Herr talman! När det gäller att öppna respektive stänga förband
              tycker jag att det är en viktig poäng som Åsa Lindestam pekar
              på, men inte på det sätt hon tror. Det är väsentligt att vi vet
              varifrån vi kommer för att veta var vi är och därmed vad vi ska
              göra.
            </seg>
            <seg n="c6873cba">
              Jag gick in på Wikipedia – som kanske inte alltid ska tas som
              ett sanningsvittne, men ändå – för att ta fram de förbandsnedläggningar
              som har gjorts under de försvarsbeslut som fattades 1996, 2000
              och 2004. Det blir sju sidor, herr talman, när man trycker ut
              från Wikipedia med olika former av nedläggningar och neddragningar.
              Detta är verkligheten. Det är härifrån vi kommer.
            </seg>
            <seg n="460bef64">
              Vi försöker nu bygga upp någonting nytt – ett nytt försvar med
              en ny insatsorganisation. Vi går in mot en framtid. Därför finns
              också en försvarsberedning. I denna försvarsberedning kommer vi
              fortsatt att diskutera materiel och personalförsörjning, herr
              talman. Då ska vi vara oerhört medvetna om att till varje sådan
              sak finns det prislappar som hänger och dinglar.
            </seg>
            <seg n="0362502f">
              Jag är beredd att axla mitt ansvar, och jag är helt övertygad
              om att Åsa Lindestam är beredd att axla sitt ansvar. Det som möjligtvis
              är ett litet problem för en socialdemokrat är att man långsiktigt
              vill ha ett regeringsalternativ med Vänstern och Miljöpartiet.
              Då går inte ekonomin ihop, igen.
            </seg>
          </u>
          <note type="speaker" n="dc8d5f88">
            Anf. 18 ALLAN WIDMAN (FP):
          </note>
          <u who="allan_widman_28f0df" xml:id="i-29523853833e1ce2-0" n="f0efa5dd">
            <seg n="7732427c">
              Herr talman! Ibland finns det verkligen skäl att tala om snabba
              scenförändringar. Vi har nu under några få veckor upplevt en militär
              rysk ockupation av Krimhalvön i Ukraina följd av en anslutning
              av samma område till den ryska rådsrepubliken. Under gårdagen
              vädjade utbrytarrepubliken Transnistrien om att få undergå precis
              samma behandling och ansluta sig till Ryssland.
            </seg>
            <seg n="d750987e">
              Medan paniken nu sprider sig i Baltikum och Nato förstärker sin
              insats Baltic Air Policing över det baltiska området står vi här
              i kammaren och diskuterar huruvida Lansen och Draken ska skänkas
              till Flygvapenmuseet eller inte. Det ger en lätt surrealistisk
              känsla.
            </seg>
            <seg n="cf2accb6">
              Min bedömning är att Sverige strategiskt sett är en ö. Innebörden
              av detta är att en potentiell motståndare antingen måste komma
              över Östersjöns yta eller genom luftrummet ovanför Östersjön.
              När denne potentielle motståndare befinner sig där är han utsatt,
              exponerad och nåbar och långt mycket enklare att stoppa än då
              han har stigit i land. Detta leder fram till slutsatsen att det
              viktigaste i en svensk försvarsidé rimligen måste vara våra fjärrstridskrafter,
              alltså marinen och flygvapnet, som har möjligheten att möta en
              motståndare tidigt.
            </seg>
            <seg n="9868d8f0">
              Här finns, herr talman, många pigga förslag på hur vi ska kunna
              förstärka det som normalt kallas för skalförsvaret. Socialdemokraterna
              vill blicka framåt mot nästa generation av stora ytstridsfartyg.
              Sverigedemokraterna förslår en kraftig utökning av antalet Gripendivisioner
              i Sverige. Jag för min del tror att det allra viktigaste är att
              se på det som brukar kallas för lågt hängande frukter, alltså
              vilka enkla, förhållandevis billiga åtgärder som leder till en
              ökad förmåga här och nu.
            </seg>
            <seg n="e5543ea1">
              Det har alltid funnits en ansats till flykt mot framtiden i försvars-
              och säkerhetspolitiken. Man har alltid lagt upp ambitionerna på
              en tidshorisont om tre, fem eller tio år och sagt att kanske inte
              i dag, men då ska ni få se på annat. Vi har upplevt att det alltid
              har funnits en närmast outtömlig framtid att ösa ur. Men, herr
              talman, givet den utveckling som nu sker väldigt hastigt är det
              inte säkert att vi har all möjlig tid på oss.
            </seg>
            <seg n="d34922e6">
              Då handlar det i första hand, tror jag, om att försöka få balans
              i de system av system som våra olika stridskrafter utgör. Ett
              flygvapen är inte bara flyg. Det är också vapen. Men det är inte
              bara vapen som tillägg, utan det är också stridsledning, flygtid
              för piloter, infrastruktur, verkstadsresurser och mycket, mycket
              annat. Vill Sverige öka sin förmåga på kort tid är det här, väldigt
              nära lyktstolpen, som vi ska leta.
            </seg>
            <seg n="dcecc6d1">
              Det är mycket materielfrågor i de reservationer som de rödgröna
              partierna har presterat. Jag kan konstatera att medan de flesta
              politiska partier i den här kammaren funderar på hur vår försvarsmakt
              ska få utökade möjligheter att öva sig och därmed bygga upp sin
              kompetens tycks både Miljöpartiet och Vänsterpartiet vara helt
              inriktade på att begränsa de möjligheter till övning och kompetensuppbyggnad
              som Försvarsmakten nu så innerligt behöver.
            </seg>
            <seg n="e38b4516">
              Torbjörn Björlund säger: Vi har ingenting emot Natoländer, men
              vi har någonting emot att Nato som organisation övar på svenskt
              territorium. Jag vill påminna Torbjörn Björlund om att Nato som
              organisation såvitt jag vet förfogar över någon handfull Awacsflygplan
              för stridsledning och två C-17 Globemaster för strategiska lufttransporter.
              All annan materiel och alla andra förband i Nato tillhör medlemsländerna.
              Då kan jag vara positiv och säga att det uppenbarligen finns oanade
              möjligheter med det vänsterpartistiska perspektivet för Nato att
              öva i vårt närområde.
            </seg>
            <seg n="5fde3dc2">
              Ja, det kan vara en bra idé att fundera över ett eget anslag
              för hemvärnet. Men den typen av frågor behöver övervägas i ett
              större sammanhang där det handlar om hur politiken, både regeringen
              och riksdagen, ska kunna få ett ökat inflytande över styrningen
              av Försvarsmakten.
            </seg>
            <seg n="b5afe256">
              Jag noterar, herr talman, att det, oaktat denna strukturella
              förändring som efterfrågas, inte finns någon vilja att här och
              nu utlova några ökade ekonomiska resurser till hemvärnet.
            </seg>
            <seg n="591935c1">
              Torbjörn Björlund säger att om man vässar hemvärnet är det möjligt
              att man inte behöver ha någon annan militär närvaro på Gotland.
              Givet det jag sade inledningsvis om att kunna möta en fiende tidigt
              framstår Vänsterpartiets slutsats för mig som helt felaktig. Hemvärnet
              har inga långräckviddiga vapen, och de har inga robotar som kan
              bekämpa fiender långt från det gotländska fastlandet. Om man inskränker
              sig till att ha den ringa militära närvaro som 400 hemvärnssoldater
              utgör nyttjar vi inte den strategiska betydelse som Gotland har
              för försvaret av Sverige.
            </seg>
            <seg n="661b58a6">
              Finns man på Gotland, herr talman, med långräckviddiga vapen
              når man varje potentiell motståndare inom hela Egentliga Östersjön.
              Men om någon motståndare sätter sig på Gotland blir Sverige oändligt
              mycket svårare att försvara givet de långräckviddiga, precisa
              robotvapen som stormakter i dag förfogar över.
            </seg>
          </u>
          <note n="e86fb9b6">
            Med detta, herr talman, vill jag yrka bifall till utskottets
            förslag i betänkandet.
          </note>
          <note type="speaker" n="32d98bad">
            Anf. 19 TORBJÖRN BJÖRLUND (V) replik:
          </note>
          <u who="torbjorn_bjorlund_e4a89e" xml:id="i-de8595f3af63d678-3" n="2d726699">
            <seg n="a3b9aa50">
              Herr talman! Nu blev jag apostroferad rakt av av Allan Widman.
              Annars hade jag kanske inte gått upp i talarstolen.
            </seg>
            <seg n="4afd03b6">
              Några saker som definitivt skiljer oss från Folkpartiet, och
              det är väl rätt tydligt för många, är synen på Försvarsmaktens
              utformning och framför allt Natofrågan. Vi har diskuterat det
              här många gånger och är väl rätt klara över ståndpunkterna.
            </seg>
            <seg n="b843ae69">
              Jag skulle vilja fråga Allan Widman om ett par saker. När han
              pratar om övning och sådana saker för det svenska försvaret berör
              han inte möjligheten att hitta alternativ. Vättern till exempel
              är en oerhört viktig dricksvattentäkt för befolkningen runt sjön.
              Varför kan man då inte hitta alternativ? Vi vet att vi har ett
              flygvapen som rör sig över stora delar av Sverige och faktiskt
              kan öva på andra områden och inte just där man har ett stort problem
              med befolkningens oro när det gäller miljön. Jag tycker det är
              lite märkligt att man inte kan titta på vad det finns för alternativ,
              och jag tror att Försvarsmakten själv skulle kunna göra det. De
              vet vilka alternativ som finns. Man måste inte vara i Göteborgs
              skärgård eller vid Vättern för att öva, utan man kan göra det
              på andra ställen. Vi har ett rörligt försvar.
            </seg>
            <seg n="b808e0d9">
              Sedan handlar det mycket om att göra en distinktion mellan bilateralt
              samarbete med olika länder, oavsett vad de tillhör för allianser,
              och Nato som organisation. Nato som organisation, i de förutsättningar
              som finns för Nato, med en allians ställer speciella krav på dem
              som är med och dem som samarbetar. Det gör att man måste skilja
              på vad Nato som organisation gör i Sverige och vad som görs med
              andra länder.
            </seg>
            <seg n="673d4251">
              Vi har sagt att vi är positiva till ett nordiskt samarbete oavsett
              att Norge och Danmark är Natoländer, för de kan tillföra sådant
              som vi i Norden tillsammans kan göra och samarbeta kring för att
              få ett bättre försvar. Det är inga problem egentligen, utan det
              handlar verkligen om vad vi gör för distinktion när det gäller
              just Natosamarbetet om vi ska vara alliansfria. Några uttryckte
              att man kan göra nästan precis vad som helst med Nato utan att
              gå med, men då är det ingen mening med det, utan då kan man lika
              gärna gå med. Det är den distinktionen vi måste ha för att veta
              vad vi pratar om.
            </seg>
          </u>
          <note type="speaker" n="010e6812">
            Anf. 20 ALLAN WIDMAN (FP) replik:
          </note>
          <u who="allan_widman_28f0df" xml:id="i-29523853833e1ce2-1" n="f0efa5dd">
            <seg n="43100e6d">
              Herr talman! Det finns ett amerikanskt uttryck som lyder not
              in my back yard, och flera talare har ju här beskrivit de olustkänslor
              som en del människor i Västra Götaland och de som finns nära både
              våra militära anläggningar och våra övningsområden har. Det är
              just därför som det militära försvarets möjlighet att få lägga
              synpunkter brukar karakteriseras som ett riksintresse.
            </seg>
            <seg n="e09ea749">
              Någonstans i vårt land måste det övas. Och givet den befolkningsökning
              vi har haft, och givet den grad av exploatering som sker runt
              om i Sverige upplevs det som att den militära verksamheten och
              den civila verksamheten trängs alltmer.
            </seg>
            <seg n="ce93414b">
              Nu har man emellertid undersökt miljökonsekvenserna av blyet
              som finns i Vättern och kan konstatera att blyförgiftningen av
              Vättern började redan på tidig medeltid i det här landet. Men
              av de prover som Sahlgrenska sjukhuset har tagit översteg blyhalten
              inte i något fall mer än 1 procent av det tillåtna gränsvärdet
              i dricksvattenreservoaren i de fem kommuner som ingick i undersökningen.
              Det återstår alltså i så fall 99 procent för att komma upp i en
              nivå där man når gränsvärdet. Vi brukar säga att politik ska vila
              på vetenskaplig grund – inte minst Miljöpartiet brukar tycka det
              – och detta ska vi också ta med i ekvationen.
            </seg>
            <seg n="879042f0">
              Herr talman! Jag har svårt för att riktigt förstå vad Torbjörn
              Björlund menar utgör skillnaden mellan Nato som organisation och
              de enskilda medlemsländerna. Vartenda fartyg som färdas och vartenda
              flygplan som flygs i Sverige och som tillhör ett Natoland är inte
              en tillgång för organisationen utan för den enskilda medlemsstaten.
            </seg>
          </u>
          <note type="speaker" n="dbb199a7">
            Anf. 21 TORBJÖRN BJÖRLUND (V) replik:
          </note>
          <u who="torbjorn_bjorlund_e4a89e" xml:id="i-de8595f3af63d678-4" n="2d726699">
            <seg n="33228a0c">
              Herr talman! Framför allt när det gäller miljöfrågorna är det
              lite svårt att hantera Allan Widmans inställning att vi i dag
              vet att det inte finns några miljöproblem. Men man oroar sig för
              det i framtiden. Om man tittar på hur det ser ut runt Vättern
              finns det flera saker som påverkar. Försvarsmaktens eventuella
              utökade övningar är en sådan sak. Utöver kommer man att förstöra
              miljön genom gruvnäring och prospektering. Man måste ha en helhetsbild
              av vad Vättern egentligen betyder. Försvarsmaktens eventuellt
              utökade övningar blir då en sak som påverkar. Och det blir inte
              marginellt om man utökar med 150 procent, som någon sade. Det
              påverkar på ett helt annat sätt, och det måste vi ta ställning
              till.
            </seg>
            <seg n="3d2bf6a8">
              Det finns kanske alternativ för att lägga Försvarsmaktens övningar
              på annat ställe, om man nu ska ha något slags gruvnäring. Det
              går alltså att hitta alternativen, och jag är övertygad om att
              försvaret kan göra det själva.
            </seg>
            <seg n="44a96cd2">
              Jag har två frågor till. Vi talade lite om Gotland som just nu
              är ett samtalsämne som ibland kan upplevas som lite populistiskt.
              Vi hade ÖB på besök i försvarsutskottet. Han förklarade att tanken
              bakom Insatsorganisation 14 inte är att stationera styrkor på
              olika ställen. Det ska vara en flexibel organisation, och man
              ska kunna flytta styrkor dit det behövs. Men genom att komplettera
              med hemvärnet kan man få en tröskeleffekt tills man gör det här.
            </seg>
            <seg n="f03cd8df">
              Jag vet att Allan Widman är reservofficer. Han borde vara militärstrateg
              och borde då ta till sig det här. Hur gör vi för att på bästa
              sätt utnyttja vår försvarsmakt när det gäller de sakerna?
            </seg>
            <seg n="8f788e35">
              Nato tror jag att vi kommer att diskutera i många år – i alla
              fall så länge vi finns i riksdagen – Allan Widman och jag. Men
              att inte kunna skilja på ett medlemskap eller ett nära samarbete
              med Nato som organisation, som faktiskt påverkar medlemsländerna
              i försvarsalliansen, och bilateralt samarbete där vi själva bestämmer
              villkoren tycker jag är märkligt. Den distinktionen måste man
              kunna göra och se vad som är skillnaden.
            </seg>
          </u>
          <note type="speaker" n="f0a95a74">
            Anf. 22 ALLAN WIDMAN (FP) replik:
          </note>
          <u who="allan_widman_28f0df" xml:id="i-29523853833e1ce2-2" n="f0efa5dd">
            <seg n="853be278">
              Herr talman! Oavsett vilka övningar som utländsk makts militära
              förband genomför i Sverige är det Sverige och bara Sverige som
              sätter villkoren för det. Så ser lagstiftningen ut i dag, och
              det gäller oavsett om det är organisationer eller om det är enskilda
              länder.
            </seg>
            <seg n="bca20bc4">
              Jag vill gärna framhålla att det faktum att jag är reservkapten
              inte är det som kvalificerar mig till att göra strategiska analyser.
              Men jag tror att överbefälhavaren säger att man bakbinder sig
              om man placerar militära förmågor på Gotland. I det ligger att
              när korten en gång har placerats ut kan de inte tas tillbaka.
            </seg>
            <seg n="a69b23c6">
              Min övertygelse är att det, givet den militärteknologi som finns
              i dag med långräckviddiga vapen och rymdbaserade sensorer med
              mera, kommer att vara svårt att transportera militära förmågor
              från svenskt fastland till Gotland när läget redan har blivit
              mycket spänt. Min bedömning är att när kriget börjar är det som
              då finns på Gotland det som kommer att finnas där och inget annat.
              Sannolikt kan det som finns där inte heller tas därifrån.
            </seg>
            <seg n="20d4bf56">
              När det gäller miljöproblemen och blyets påverkan på Vättern
              kan vi konstatera att den övningsverksamhet som Försvarsmakten
              har i dag och där man så långt det är möjligt försöker byta ut
              blyad ammunition mot andra alternativa metaller kanske är någon
              enstaka procent av vad som var under hela 1900-talet.
            </seg>
            <seg n="9c658ffb">
              Vi befinner oss nu i ett läge där det svenska försvaret behöver
              öva och bygga upp sin kompetens. Jag är oroad, herr talman, över
              att varken Vänsterpartiet eller Miljöpartiet tycks inse detta
              och tar detta på allvar.
            </seg>
          </u>
          <note type="speaker" n="5c4c36af">
            Anf. 23 STAFFAN DANIELSSON (C):
          </note>
          <u who="staffan_danielsson_40fac6" xml:id="i-b84652e4edef1617-0" n="56e9f9ad">
            <seg n="bd10da4a">
              Herr talman! Ryssland behärskar Krim i strid med internationell
              rätt.
            </seg>
            <seg n="88e10126">
              Försvarsberedningen har fått förlängd tid.
            </seg>
            <seg n="cdf96c09">
              Försvarsutskottet behandlar 18 motioner från den allmänna motionstiden
              om olika delfrågor inom och med koppling till Försvarsmakten.
              Jag tänker uppehålla mig vid vårt betänkande och ge några korta
              kommentarer kring några av motionerna och vad utskottet säger.
              Vad utskottet säger är ganska lätt att sammanfatta. Utskottsmajoriteten
              visar på att frågorna genomgående har behandlats de senaste ett
              två åren och att liknande motioner då har avslagits, vilket efter
              en kort argumentation i utskottet nu också föreslås. Jag yrkar
              alltså bifall till utskottets förslag i betänkandet och avslag
              på samtliga reservationer.
            </seg>
            <seg n="9650a07c">
              Sverigedemokraterna har sex motioner av varierande innehåll.
              Två nya marinbaser och två nya Gripendivisioner vill man ha, vilket
              kostar väldigt mycket pengar.
            </seg>
            <seg n="8b62e05d">
              De tidigare rödgröna partierna vill att regeringen återkommer
              till riksdagen med ett förslag på ett eget budgetanslag för hemvärnet.
              Det finns motiv för att fundera i sådana banor, vilket jag själv
              har gjort vid några tillfällen. Men det finns också motiv för
              att hemvärnet nu ska vara en del av Försvarsmakten och inte skiljas
              ut ekonomiskt från densamma. Centerpartiet står liksom i fjol
              bakom utskottsmajoritetens avslagsyrkande.
            </seg>
            <seg n="df036e00">
              Socialdemokraterna och Sverigedemokraterna talar i var sin reservation
              för att en försvarsindustristrategi borde upprättas. Före regeringsskiftet
              2006 vill jag minnas att flera allianspartier var intresserade
              av detta men att dåvarande S-regeringen bestämt motsatte sig en
              sådan. Även i denna fråga finns det goda argument i båda riktningar.
              Frågan har nyligen riksdagsbehandlats, och Centerpartiet vidhåller
              samma avslagsyrkande i dag som förra gången.
            </seg>
            <seg n="ad041be6">
              Socialdemokraterna har också spenderbyxorna på sig vad gäller
              anskaffandet av flera nya materielsystem, till exempel bör ett
              långräckviddigt eller medelräckviddigt luftvärn anskaffas. Utskottet
              hänvisar till att regeringen redan arbetar för detta och att det
              ligger inlagt i Försvarsmaktens materielplan.
            </seg>
            <seg n="7c36f373">
              Samtidigt som oron i norra Europa är på den högsta nivån på mycket
              länge föreslår Vänsterpartiet att Natoländer inte ska tillåtas
              öva i Sverige, medan Sverige däremot – antar jag – ska fortsätta
              att öva med Nato i andra länder. Den delen är väl bra, eftersom
              övningar, som Allan Widman sade tidigare, verkligen behövs.
            </seg>
            <seg n="267fc9cd">
              Försvarsmakten har i sin perspektivplan med stor kraft understrukit
              hur viktigt det militära samarbetet med andra länder är, genom
              till exempel övningar, för att upprätthålla en hög nivå på det
              svenska försvaret och för att långsiktigt trygga vår säkerhet.
              Mitt förtroende för Försvarsmakten är väsentligt större än för
              Vänsterpartiet, och Centerpartiet står fullt ut bakom utskottets
              avslagsyrkande.
            </seg>
            <seg n="87e5e6f7">
              Miljöpartiet och Vänsterpartiet vill att riksdagen ska ingripa
              i den pågående prövningen som försvaret begärt enligt miljöbalken
              om verksamheten vid olika skjutfält i Sverige, till exempel utanför
              Karlsborg vid Vättern. Jag tycker att partierna skjuter lite snett
              i frågan. Riksdagen har beslutat om en sträng miljöbalk, vilket
              vi är överens om, och prövningen av enskilda ärenden ska enligt
              balken avgöras av domstol i en noga reglerad process.
            </seg>
            <seg n="a97c428b">
              Om miljöbalken är för svag eller behöver omarbetas borde väl
              kravet snarare vara att så ska ske och att riksdagen skulle tillkännage
              det i stället för att kräva att riksdagen utan någon genomgång
              av fakta ska fatta beslut vid sittande bord. Vi får se var pågående
              miljöprövningar landar. Min utgångspunkt är att vi har och ska
              ha en stark och bra miljöbalk och att det är för tidigt att bedöma
              om den eventuellt behöver förstärkas på några punkter. Det skulle
              bli ett lapptäcke om riksdagen tog över miljöprövningsprocesserna
              när det till exempel gäller enskilda skjutfälts förutsättningar.
            </seg>
            <seg n="d27218f8">
              Jag tycker att den riktiga vägen är att ha en sträng miljöbalk
              och en noggrann prövning till sista instans. Riksdagen är inte
              en miljödomstol. Jag tycker nästan att det vore konstitutionellt
              tveksamt om vi gick in i en pågående prövning av ett enskilt ärende
              och tog över domstolens roll.
            </seg>
            <seg n="9acd7b63">
              Vad gäller Försvarsmaktens syn på vindkraftverk och hur de utnyttjar
              sin mycket starka ställning håller jag med Peter Rådberg. Försvarsmakten
              har en unikt stark ställning i miljöbalken då det handlar om att
              pröva om de blir förhindrade i sin verksamhet. Har man en så stark
              ställning måste man utnyttja den med stort omdöme och med ödmjukhet.
              Peter Rådberg hade en hel del goda poäng i det han sade. Försvarsmakten
              har gått in för starkt och begränsar för mycket. Jag känner till
              förhållandena i mitt hemlän och vet att det är så också på många
              andra håll. Även om man släpper igenom de flesta vindlägen finns
              det många goda vindlägen som Försvarsmakten går in i.
            </seg>
            <seg n="b4c1b980">
              Vi får se var det hela landar. Jag hoppas att Försvarsmakten
              verkligen prövar med omdöme så att de kan behålla en stark ställning.
              Om de utnyttjar sin rätt för mycket kommer det att prövas på något
              sätt.
            </seg>
          </u>
          <note type="speaker" n="212829b0">
            Anf. 24 PETER RÅDBERG (MP) replik:
          </note>
          <u who="peter_radberg_0f74c9" xml:id="i-5d5cf494583cbb02-2" n="8b2e6bfb">
            <seg n="5081a795">
              Herr talman! Det gläder mig att höra Staffan Danielsson säga
              att det maktmonopol som Försvarsmakten har bör ses över. Det är
              så jag tolkar honom. Om vi ska få någon ändring i fråga om markanvändningen
              måste vi inse att Försvarsmaktens monopol står över det andra
              intresset vi har, nämligen att utöka vindkraften. När vi har två
              nationella intressen kan det ena inte ha företräde framför det
              andra. Staffan Danielsson får gärna utveckla det, men jag tolkade
              honom så att det bör ses över. Det är i så fall glädjande.
            </seg>
            <seg n="9f2f94fd">
              När det gäller Vättern förstår jag inte varför Försvarsmakten
              inte skulle kunna öva någon annanstans. Det handlar inte om att
              de inte ska få öva. Vi talar om vilken plats de ska få öva på.
              Vi talar dessutom om en vattentäkt, en av Europas största dricksvattenreservoarer.
              Det berör hundratusentals människor i Sverige. Vi vet hur klimatet
              slår hårt mot jordklotet, vattnet stiger och så vidare. Det kan
              bli oerhört allvarligt inom en 50–100-årsperiod.
            </seg>
            <seg n="91de5478">
              Allan Widman sade till Torbjörn Björlund att beslutet ska fattas
              på vetenskaplig grund. Problemet är att Försvarsmakten vill skjuta
              mer bly i Vättern. Vilka konsekvenser det får kan vi inte veta
              i dag. Det är själva grundproblemet. I dag är det fråga om väldigt
              lite, men om de får utöka användningen vet vi inte vilka effekter
              det ger. Därför måste man, enligt vårt sätt att se, använda försiktighetsprincipen.
            </seg>
            <seg n="3fcea009">
              Varför, Staffan Danielsson, kan Försvarsmakten inte öva någon
              annanstans? Varför ska de utnyttja Vättern, som är en vattentäkt?
            </seg>
          </u>
          <note type="speaker" n="bcdbc96c">
            Anf. 25 STAFFAN DANIELSSON (C) replik:
          </note>
          <u who="staffan_danielsson_40fac6" xml:id="i-b84652e4edef1617-1" n="56e9f9ad">
            <seg n="fdb0181a">
              Herr talman! Det är två viktiga frågor vi diskuterar, och jag
              ska försöka uttrycka mig så tydligt som möjligt vad gäller vindkraft
              och Försvarsmaktens vetorätt, som det kanske kan kallas.
            </seg>
            <seg n="2bd674ba">
              Försvarsmakten har en mycket stark ställning i de här prövningarna.
              Det förstår jag, eftersom försvaret är viktigt för att trygga
              Sveriges säkerhet. Därför har de den ställningen. De är ett riksintresse.
              Sedan finns det andra starka riksintressen, till exempel att förse
              Sverige med energi. Det jag säger är att Försvarsmakten har givits
              en mycket stark ställning, och förutsättningen för att de ska
              kunna behålla den ställningen långt fram i tiden är att de utnyttjar
              sin starka ställning med stort omdöme och med försiktighet.
            </seg>
            <seg n="d986b0c6">
              Jag delar Peter Rådbergs uppfattning. Den 1 april 2010 sade Försvarsmakten
              plötsligt att det inte ska finnas några vindkraftverk närmare
              än fyra mil från varje militärt flygfält och att de måste monteras
              ned, kosta vad det kosta vill. Det var vad de egentligen sade.
              Det tycker jag inte är att med ödmjukhet, omdöme och försiktighet
              hantera situationen. Jag hoppas att Försvarsmakten kommer att
              hantera det hela på ett bra sätt framöver.
            </seg>
            <seg n="b86bf88b">
              Vad gäller Vättern säger Peter Rådberg att den prövning som nu
              sker borde resultera i att skjutfältet ska ligga någon annanstans
              och så vidare. Det är den prövningen, med alla grundfakta, som
              ska ske enligt miljöbalken och göras av domstol. Ska verkligen
              Peter Rådberg, jag och riksdagen på några timmar köra över den
              prövning som nu sker, sätta ned foten och säga att om Peter Rådberg
              säger att det är fel med skjutfält i Vättern så kör vi på det.
              Det är väl inte rättssäkert, tryggt och bra, Peter Rådberg?
            </seg>
          </u>
          <note type="speaker" n="fb47ef65">
            Anf. 26 PETER RÅDBERG (MP) replik:
          </note>
          <u who="peter_radberg_0f74c9" xml:id="i-5d5cf494583cbb02-3" n="8b2e6bfb">
            <seg n="6ac8acac">
              Herr talman! Låt mig börja med Försvarsmakten och Sveriges säkerhet,
              som det hänvisas till. Vad är det för något? Man definierar aldrig
              begreppet Sveriges säkerhet, utan när man blir pressad in i ett
              hörn säger man att man vill utöka bombningarna i Vättern för det
              handlar om Sveriges säkerhet. Men definiera då detta! Sedan sägs
              det att vi ska ha internationella övningar. Vad är det för något?
              Inte heller där får vi något svar. Vi måste kunna få ett svar
              av Försvarsmakten eller av regeringen beträffande varför man vill
              utöka sin verksamhet just där med 300 eller nu 150 procent. Man
              kan inte ge ett rimligt svar utan hänvisar till Sveriges säkerhet.
              Det blir ett moment 22.
            </seg>
            <seg n="beb5630c">
              När det gäller miljöbalken, Staffan Danielsson, vill jag nämna
              att miljöbalken ger en rekommendation. Den är inte skarp nog,
              utan det är en rekommendation som innebär att om man ska göra
              en så pass omfattande utökning på Vättern ska det finnas flera
              alternativ. Det är ingen bestämd lag som tvingar Försvarsmakten,
              och det är där svagheten ligger. Länsstyrelsen sade att Försvarsmakten
              fick backa på den punkten och hitta andra alternativ att jämföra
              med. Det är ett bevis på att Försvarsmakten nonchalerar frågan.
              Det är inte så att Försvarsmakten inte kände till hur det var,
              utan jag utgår från att de naturligtvis vet vad som står i miljöbalken.
              De tar bara Vättern och kör på, lägger fram ett förslag om att
              utöka verksamheten och struntar i rekommendationen i miljöbalken.
              Där ligger problemet.
            </seg>
            <seg n="c9eb5b35">
              Återigen undrar jag varför man inte kan se över frågan och titta
              på andra ställen när det finns en massiv kritik från näringsliv,
              alla politiska partier, turistbranschen och så vidare. Försvarsmakten
              måste stå i samklang med övriga samhället, och det gör de inte
              i den här frågan och tyvärr inte i andra frågor heller. Det tycker
              jag är ett stort bekymmer.
            </seg>
          </u>
          <note type="speaker" n="b0e56941">
            Anf. 27 STAFFAN DANIELSSON (C) replik:
          </note>
          <u who="staffan_danielsson_40fac6" xml:id="i-b84652e4edef1617-2" n="56e9f9ad">
            <seg n="ace812a7">
              Herr talman! Det som Peter Rådberg anför i sak, hur Försvarsmakten
              borde agera vad gäller skjutfältet utanför Karlsborg i Vättern,
              är relevant. Ska skjutfältet ligga där? Ska Försvarsmakten kunna
              öka sin verksamhet? Ska den minska? Ska det ske någon annanstans?
              Allt det ska självfallet prövas, men det ska prövas enligt vår
              stränga miljöbalk och av de miljödomstolar vi har. Jag är helt
              med på sakfrågans vikt, att vi ska skydda dricksvatten och ha
              en god miljö, men vi måste också ha övningar. Det ska prövas,
              och självklart ska man kolla vilka alternativ som finns.
            </seg>
            <seg n="2344fd38">
              Min poäng är att vi har en miljöbalk. Försvarsmakten agerar enligt
              de lagar vi har stiftat. Vi kan inte säga till Försvarsmakten
              att vi i riksdagen visserligen har stiftat lagar, sagt hur myndigheten
              ska agera, hur frågan ska prövas och hur beslut sedan ska fattas
              men att de struntar i det och att vi därför tar över den rollen
              i Sveriges riksdag och utan ett enda papper med fakta på bordet
              yxar till ett beslut. Det tycker jag vore lite miljöpartistiskt,
              om jag får säga så. Så ska vi inte agera.
            </seg>
            <seg n="a5323b45">
              Vi är helt överens, Peter, om vikten av att ha en sträng miljöprövning,
              att Försvarsmakten ska agera professionellt när de ansöker. De
              kan vilja öka verksamheten, men det ska nu prövas. Vi får se var
              det landar. Skulle vi sedan tycka att resultatet av hanteringen
              enligt miljöbalken blir att miljöbalken kanske inte är tillräckligt
              sträng får vi återkomma och diskutera om den ska förbättras och
              göras strängare.
            </seg>
          </u>
          <note type="speaker" n="bd6133f3">
            Anf. 28 ÅSA LINDESTAM (S) replik:
          </note>
          <u who="asa_lindestam_553116" xml:id="i-07e255b4cea7ffa3-3" n="a9c31b7e">
            <seg n="161cabf9">
              Herr talman! Jag kan inte låta bli att begära replik när vi blir
              anklagade för saker som inte stämmer. Jag trodde att vi skulle
              förhålla oss till fakta här i talarstolen.
            </seg>
            <seg n="5e6cec11">
              Staffan Danielsson säger att vi har på oss spenderbyxorna. Vi
              kan gå tillbaka lite i historien, till att börja med. På 90-talet
              ansvarade Centerpartiet och Socialdemokraterna för att återställa
              ekonomin till ett nollresultat. Men hur är det egentligen i dag?
            </seg>
            <seg n="aec4dd87">
              Jo, Ekonomistyrningsverket har skrivit på sin hemsida att det
              största underskottet i offentliga finanser är det som de just
              nu har levererat, i december 2013. Det har inte någonsin varit
              ett så här stort underskott. 87 miljarder kronor har staten i
              underskott just nu i sin budget. Det är alltså mer än dubbelt
              så mycket som Försvarsmakten har i hela sin budget.
            </seg>
            <seg n="7d6b9d47">
              Varje gång som Socialdemokraterna har lagt fram en budget har
              den varit finansierad. Alla våra budgetar har varit finansierade.
              Jag kan lova Staffan Danielsson att den blir det i höst också.
              Vi kommer inte att lägga fram en budget som inte är finansierad.
            </seg>
            <seg n="ee2a24a2">
              Jag har haft debatter tillsammans med försvarsministern om de
              beslut som ligger i budget som ännu inte är tagna, för Försvarsmakten
              får inte investera i någonting över 200 miljoner kronor om inte
              regeringen säger sitt ja. Till den regeringen hör Staffan Danielsson.
              Det är en regering där man har detta underskott och inte ens kan
              ta beslut längre eftersom man har spenderat för mycket, förmodligen
              på fel saker.
            </seg>
            <seg n="d6a3bc7f">
              Jag vill fråga Staffan Danielsson: Hur tänker Centerpartiet agera
              i den frågan när budgetunderskottet är så stort som det är?
            </seg>
          </u>
          <note type="speaker" n="3c8421c8">
            Anf. 29 STAFFAN DANIELSSON (C) replik:
          </note>
          <u who="staffan_danielsson_40fac6" xml:id="i-b84652e4edef1617-3" n="56e9f9ad">
            <seg n="1b7d5eae">
              Herr talman! Jag uppfattade tre frågeställningar som jag ska
              försöka hålla mig till. Jag är överens med Åsa om att vi ska hålla
              oss till fakta. Har jag inte gjort det ber jag om ursäkt.
            </seg>
            <seg n="41646f1a">
              Centerpartiet och Socialdemokraterna samarbetade på 90-talet
              och 2000-talet om budgeten. Vi lade ned många regementen. Det
              var beslut som riksdagen ibland var överens om. Ibland var man
              inte riktigt överens. Men inget parti hade förfärligt mycket pengar,
              så det hade säkert lagts ned i stort sett lika mycket även om
              vi hade haft en annan regeringskonstellation.
            </seg>
            <seg n="2b853a68">
              Nu diskuterar vi läget, som det är, och hur vi ska gå vidare
              i försvaret. Jag delar inställningen att det är mycket som talar
              för att det inte behövs mindre pengar till försvaret, utan vi
              ska diskutera i Försvarsberedningen om det kan tillföras resurser.
            </seg>
            <seg n="6b46d735">
              Sedan gäller det Sveriges ekonomi och att vi har underskott på
              87 miljarder på något ställe. Min bild är att Sverige har en väldigt
              välskött och stark ekonomi, att vi sticker ut bland Europas och
              EU:s länder och att vi är absolut bäst i klassen. Det är jag väldigt
              glad för. Min bild är att vi har resurser att använda på olika
              områden, vilket vi ska göra på ett klokt sätt, även på försvarsområdet.
              Det är en prioritering vi får göra.
            </seg>
            <seg n="cbc4efaf">
              Jag nämnde att vi har samma budget att förhålla oss till. Jag
              är glad över att Socialdemokraterna har ökat den med 2 miljarder
              till vår nivå. Sedan handlar det om hur vi ska använda budgeten
              på ett bra sätt. Ni vill ha robotar på Visbykorvetterna – vem
              vill inte det? Ni vill ha luftvärn. Ni vill ha resurser till Gotland.
              Det är rätt många förslag som duggar i luften. Jag säger bara:
              Det kostar pengar.
            </seg>
            <seg n="eaa12424">
              Men vad gäller luftvärn är vi överens om att Sverige behöver
              förbättra sin förmåga vad gäller medel- eller långräckviddigt
              luftvärn. Det kräver ni i en reservation, men jag hänvisar till
              att vi i utskottsbetänkandet har visat att det är på gång. Jag
              tycker att det är positivt att vi är överens.
            </seg>
          </u>
          <note type="speaker" n="10655029">
            Anf. 30 ÅSA LINDESTAM (S) replik:
          </note>
          <u who="asa_lindestam_553116" xml:id="i-07e255b4cea7ffa3-4" n="a9c31b7e">
            <seg n="ede6be36">
              Herr talman! Det är intressant att lyssna till Staffan Danielsson.
              Försvaret är inget särintresse. Det tror jag framkom både av mitt
              inlägg och av Staffan Danielssons inlägg. I den delen kanske vi
              är väldigt överens, till skillnad från vissa andra partier.
            </seg>
            <seg n="5c67218e">
              Vi har som socialdemokrater ansträngt oss för att sträcka ut
              handen i Försvarsberedningen, i försvarsutskottet och här i kammaren
              för att vi ska komma fram till en gemensam lösning. Men dit har
              vi inte nått än. Och Staffan Danielsson hör till den regering
              som just nu visar ett underskott på 87 miljarder.
            </seg>
            <seg n="d8a20510">
              Vi har lösningar när det gäller vad vi ska lägga på vår försäkring,
              som är Försvarsmakten. Måtte vi aldrig behöva använda den i skarpt
              läge för Sveriges del. Men vi vet inte. Därför måste vi lösa vissa
              saker. Jag uppfattar det som att Staffan Danielsson är villig
              att hjälpa till i den delen, som centerpartist och som person,
              för att vi ska komma fram till gemensamma lösningar. Det är helt
              nödvändigt, tror jag.
            </seg>
            <seg n="d0371196">
              Men det finns alltså saker i budgeten där regeringen måste sätta
              ned foten och säga: Ja, beställ! Gör detta! Där är vi inte. Försvarsministern
              fick en fråga från mig för ett tag sedan och svarade att det inte
              var några större bekymmer. Men det är det. Vi har både en marin
              och ett flyg som måste underhållas, och så fort det är ett beslut
              som går över 200 miljoner kommer det till regeringens bord. Där
              kan Staffan Danielsson, tack vare att han nu säger att han vill
              hjälpa till, göra en insats så att vi kan få vårt försvar på den
              nivå där vi tycker att det ska vara. Det tror jag inte är något
              större bekymmer.
            </seg>
            <seg n="ce6c1e77">
              Men jag går tillbaka till den första frågan. Jag tycker att det
              är lite olämpligt att säga att vi har spenderbyxorna på, för alla
              budgetar – jag säger det igen – som vi har lagt fram har varit
              i balans.
            </seg>
          </u>
          <note type="speaker" n="401d316d">
            Anf. 31 STAFFAN DANIELSSON (C) replik:
          </note>
          <u who="staffan_danielsson_40fac6" xml:id="i-b84652e4edef1617-4" n="56e9f9ad">
            <seg n="d217f5e6">
              Herr talman! Jag är beredd att korrigera mitt uttalande. Jag
              går över till att säga att Socialdemokraterna har sina långbyxor
              på – då kan vi komma ifrån detta.
            </seg>
            <seg n="3dfb7d9c">
              Det är intressant att diskutera med Åsa Lindestam – jag uppskattar
              det. Försvaret är ett nationellt intresse. Och det är bra att
              vi kan ha en så bred samsyn som möjligt i Sveriges riksdag om
              det viktiga försvarsområdet. Jag är fullständigt enig med Åsa
              Lindestam om detta. Det är därför vi arbetar i Försvarsberedningen
              för att försöka hitta en så bred samsyn som möjligt.
            </seg>
            <seg n="7e9977dd">
              Det är ett allvarligt läge i norra Europa nu. Det gör det ännu
              viktigare att vi kommer fram, liksom vi gjorde i Försvarsberedningens
              senaste rapport, till en bred samsyn mellan sex partier.
            </seg>
            <seg n="18ab6f2d">
              Jag tycker att Socialdemokraterna i många stycken i försvarsdebatten
              agerar klokt och konstruktivt med förslag som jag tycker att vi
              ska lyssna till. Jag tycker att alliansregeringen också agerar
              klokt och konstruktivt. Då borde vi kunna mötas på samma vis,
              som vi gjorde i rapporten i juni, i den rapport vi ska leverera
              i maj.
            </seg>
            <seg n="94e5a79c">
              Visst har ni lite dåliga förslag. Det har Centerpartiet aldrig
              haft någonstans. Så det kan skilja oss lite. Men vi har våra olika
              förslag. Vi har en gemensam vilja. Vi ligger rätt nära varandra
              i Sveriges riksdag i försvarsfrågorna. Det är en styrka för vårt
              land, och jag hoppas att vi kan hitta en bra samsyn när det gäller
              det kommande försvarspolitiska inriktningsbeslutet vi ska ta.
            </seg>
          </u>
          <note type="speaker" n="f86c2b94">
            Anf. 32 MIKAEL OSCARSSON (KD):
          </note>
          <u who="mikael_oscarsson_388c48" xml:id="i-2218a62dab30d725-0" n="335eb7ae">
            <seg n="b78a14f4">
              Herr talman! I dag diskuterar vi försvarsutskottets betänkande
              Vissa frågor om militär verksamhet . Låt mig börja med att säga
              att jag yrkar bifall till förslaget i dess helhet i betänkandet
              och avslag på samtliga reservationer.
            </seg>
            <seg n="252ad093">
              Den här debatten sker i skuggan av vad som just nu händer i Ukraina.
              Det känns viktigt att börja där och påminna om det fullständigt
              oacceptabla beteende som Ryssland och Putin har gjort sig skyldiga
              till när de har ockuperat ett grannland. Det visar också att det
              som hände i Georgien för några år sedan inte var en engångsföreteelse.
              Detta händer en gång till.
            </seg>
            <seg n="c44757c9">
              Jag tycker att det är uppenbart att det här är en del i en långsiktig
              plan som Putin har haft under en lång tid, där det ingår en militär
              upprustning och där man vill visa att man är tillbaka som stormakt
              och att man har ambitioner. Man kan i det här fallet inte acceptera
              att Ukraina närmar sig EU och Nato. Man säger att man ska skydda
              en rysk minoritet. I och med det ger man sig rätten att ingripa
              militärt.
            </seg>
            <seg n="1541608d">
              Som förut har påpekats i talarstolen har detta skickat chockvågor
              till andra delar av världen. Vi har våra grannländer Estland och
              Lettland, som också har stora ryska minoriteter. De undrar naturligtvis
              om det är deras tur någon gång i framtiden.
            </seg>
            <seg n="5240ef12">
              Kristdemokraterna anser att det är viktigt att visa att Sverige
              har en förmåga att hantera kriser i vårt närområde. Det är också
              viktigt att påpeka att utvecklingen i världen påminner om den
              grundläggande saken att det finns godhet och ondska, att det finns
              anledning att ha ett militärt försvar. Vi ser också den ryska
              upprustningen i vårt närområde. Ryssland hade i höstas en övning,
              Zapad, och hade anmält att 22 000 man skulle delta. Det visade
              sig bli över 60 000 man. Man övade också invasion av Baltikum.
            </seg>
            <seg n="862dce6d">
              Ingen av oss tror att Sverige är hotat, men det visar på vikten
              av att vi får ordning på vår försvarsmakt och att svenska folket
              kan få tillbaka förtroendet för att vi har en fungerande försvarsmakt
              som kan försvara Sverige.
            </seg>
            <seg n="ec194693">
              Jag vill peka på vad som händer just nu när vi talar om Ukraina.
              Proryska trupper har i dag stormat den ukrainska flottans högkvarter
              på Krimhalvön. I går dödades en ukrainsk soldat när en militärbas
              stormades. Detta är en utveckling vi inte har sett slutet på.
              Tyvärr kan vi förutse att denna konflikt kommer att bli långvarig.
              Det är viktigt, som nu sker, att omvärlden reagerar. Det ser vi
              också i EU – som agerar. Det är viktigt att inte förbli stillatigande
              inför den oacceptabla händelseutvecklingen.
            </seg>
            <seg n="831da3b0">
              Flera har här påmint om Gotlands betydelse för Sverige. Gotland
              har i alla tider varit av central militär betydelse, och vi hade
              militär närvaro på ön fram till 2004. Det finns en försvarsberedning
              som arbetar just nu. Kristdemokraterna arbetar för att få tillbaka
              en kontinuerlig militär närvaro. Det finns visserligen tolv stridsvagnar
              – de är bättre än ingenting – men vi behöver även ha militär personal
              som kan sköta dem och se till att de fungerar och att det övas.
            </seg>
            <seg n="cab8cea0">
              Det finns 400 soldater i hemvärnet på Gotland. Det är bra, men
              det räcker inte. Med tanke på Gotlands strategiska betydelse är
              det centralt att komma ihåg att detta är vad vi har vid en kris
              eller om det i värsta fall bryter ut ett krig. Det är inte tänkbart
              att något kan fraktas till Gotland riskfritt. Därför är den militära
              närvaron på Gotland så viktig. Den som har kontrollen över Gotland
              har kontroll över en stor del av Östersjön.
            </seg>
            <seg n="57229ea8">
              Vi har sagt i den solidaritetsförklaring som riksdagen har antagit
              att vi ska kunna både ta emot hjälp och ge hjälp. Då blir det
              helt avgörande att vi har en fungerande militär närvaro på Gotland.
              Det är inte svårt att förutse att en för låg tröskel för en fiende
              kan utgöra en stor lockelse att låna svenskt territorium. Därför
              är det så viktigt med en rejäl närvaro på Gotland. Vi måste i
              närtid bygga upp denna närvaro.
            </seg>
            <seg n="eff9d783">
              Det är också viktigt att påminna om att vi behöver ha mannar.
              Insatsorganisation 2014 kommer tyvärr inte att vara på plats 2014.
              Det var sagt att mannarna ska vara på plats 2019. Sedan blev det
              2023. Nu finns det signaler om att det kan dröja ända till 2028.
              Det är naturligtvis helt oacceptabelt, inte i minst i ljuset av
              den snabba händelseutvecklingen vi har sett i Ukraina. Saker och
              ting kan utvecklas. Vi måste tidigare än så ha vår insatsorganisation
              i funktion så att vi kan komma i gång med övningar. Vi måste också
              se till att det finns materiel. Det är inte minst viktigt att
              få på plats luftvärn så att vi kan försvara våra flygbaser. Även
              om vi har ett fint och bra JAS-plan kan det inte vara i luften
              hela tiden. Då behövs ett luftvärn för att försvara flygbaserna
              på marken.
            </seg>
            <seg n="f1edbfd7">
              Miljöpartiet och Vänsterpartiet säger att man motsätter sig övningar
              och att Försvarsmakten har tillgång till skjutfält. Man vill dra
              ned på övningsverksamheten. Det är helt fel. Vi behöver tvärtom
              se till att det finns en övningsverksamhet. Vi kan inte bara öva
              i Norrlands inland, utan på de platser som är viktiga för Försvarsmakten
              måste det finnas fungerande övningsverksamhet.
            </seg>
            <seg n="a8887b8b">
              Vänsterpartiet säger att man motsätter sig att Nato kan genomföra
              övningar tillsammans med Sverige på svenskt territorium. Det är
              en uppfattning som går i stick i stäv med majoritetens uppfattning
              i både försvarsutskottet och Försvarsberedningen, nämligen att
              vi behöver ett utökat samarbete med Nato. Sverige är världens
              mest aktiva partnerland, och det är helt avgörande för Försvarsmaktens
              förmåga att vi har en övningsverksamhet tillsammans med Nato.
            </seg>
            <seg n="4b221ed7">
              Allra sist kan jag inte avhålla mig från att påminna om att vi
              också behöver se till att komma i gång med en Natoutredning. När
              vi diskuterar försvarsförmåga är det viktigt att vi på lång sikt
              inte sticker huvudet i sanden. Vi behöver diskutera frågan, och
              vi behöver göra en förutsättningslös utredning för att se till
              att vi får svar på om det är riktigt att fortsätta som nu, att
              vara världens mest aktiva partnerland till Nato, eller om det
              är bättre för Sverige, vår säkerhet och vår förmåga, att bli en
              fullvärdig medlem.
            </seg>
          </u>
          <note n="5f0e31cf">
            Jag yrkar bifall till förslaget i betänkandet.
          </note>
          <note type="speaker" n="c8d2d249">
            Anf. 33 ANNIKA LILLEMETS (MP):
          </note>
          <u who="annika_lillemets_0161f8" xml:id="i-3e9da8e1836cdbc2-0" n="70ae8ef1">
            <seg n="4195e7a9">
              Fru talman! Vattenbristen i världen är redan svår, och den blir
              allt värre på många håll, inte minst på grund av klimatförändringarna.
              Vi måste vara mycket rädda om det dricksvatten vi har för både
              vår egen skull och kommande generationer.
            </seg>
            <seg n="d65d7c80">
              FN:s säkerhetsråd har slagit fast behovet av att förebygga väpnade
              konflikter genom att angripa deras grundorsaker, det vill säga
              fattigdom, brist på demokrati och mänskliga rättigheter och utnyttjandet
              av naturresurser, till exempel vatten. Att värna och bevara dricksvatten
              är alltså god säkerhetspolitik.
            </seg>
            <seg n="4a544b9b">
              Därför är det en så viktig säkerhetsfråga att Vättern skyddas.
              Sveriges näst största sjö är dricksvattentäkt för drygt en kvarts
              miljon människor. Ytterligare kommuner, till exempel Örebro, är
              på väg att ansluta sig till Vätternvatten.
            </seg>
            <seg n="bc3aa038">
              Nyligen blev Vättern äntligen vattenskyddsområde. Sjön kommer
              också med största sannolikhet att bli ännu viktigare i framtiden
              om till exempel havsnivån stiger så att saltvatten tränger in
              i Mälaren. I princip hela Mälardalen får sitt dricksvatten från
              Mälaren i dagsläget. Det är något som troligen kommer att hända
              inom en hundraårsperiod.
            </seg>
            <seg n="f7a71db3">
              Även på den europeiska kontinenten har man börjat titta på Vättern
              som dricksvattentäkt.
            </seg>
            <seg n="1305c305">
              Men sjön hotas nu på flera sätt. Det handlar om den planerade
              gruvan vid Norra Kärr nära Gränna. Här planeras ett stort dagbrott
              mindre än två kilometer från Vättern. Riskerna med lakvattenavrinning
              till Vättern är överhängande, inte minst på längre sikt. Ännu
              ett hot mot Vätterns vattenkvalitet och närmiljön i stort är de
              planer som finns i Motalatrakten på utvinning av fossilgas genom
              så kallad frackning.
            </seg>
            <seg n="d920945a">
              Jag kommer att tala mer om dessa problem i debatten om ett annat
              betänkande senare i dag, med bland annat Miljöpartiets förslag
              om att göra Vättern till ett överordnat riksintresse. Nu kommer
              jag att uppehålla mig vid Försvarsmaktens skjutövningar i Vättern,
              den säkerhetspolitiska aspekten och Försvarsmaktens intressen
              i relation till andra viktiga samhällsintressen.
            </seg>
            <seg n="679fb2f8">
              I en värld som till stor del präglas av brist på rent dricksvatten
              borde det vara otänkbart att Försvarsmakten använder värdefulla
              dricksvattentäkter som Vättern som övningsfält. Men det har den
              fått göra i över 60 år, och nu har man ansökt om att utöka skjutandet
              och flygandet kraftigt. Det skulle innebära att ännu mer ammunition
              hamnar i sjön, ännu mer buller och att ännu mer flygfotogen sprids,
              som Peter Rådberg med flera tidigare redogjort för. Det är verkligen
              illa nog, men det finns också en uppenbar risk att flygverksamheten
              orsakar ännu fler miljöproblem.
            </seg>
            <seg n="4d83afde">
              Fru talman! De senaste dagarna har SVT uppmärksammat att PFOS,
              ett farligt ämne i brandsläckningsskum, förgiftat grundvatten
              bland annat i närheten av flygfält. Karlsborgs flygplats ligger
              alldeles intill Vättern. Vad läcker ut därifrån? Det vet vi inte.
            </seg>
            <seg n="5779bc59">
              Det finns all anledning att tillämpa försiktighetsprincipen,
              att minimera och, där det går, eliminera miljöskadlig verksamhet
              intill sjön. Kraftigt utökat flygande medför ökade risker för
              miljön och människors hälsa, liksom naturligtvis kraftigt utökade
              skjutningar. Därtill ska läggas risken för haverier som kan få
              svåra konsekvenser i detta känsliga område. Verksamheten handlar
              till stor del om utbildning av piloter. Och apropå det internationella
              samarbetet – vad finns i den ammunition i de utländska plan som
              Försvarsmakten vill bjuda in att skjuta i Vättern? Vad använder
              de? Det har Försvarsmakten inte redovisat.
            </seg>
            <seg n="124faedf">
              Det kanske kunde verka praktiskt med skjutövningar i Vättern
              i en tid då miljömedvetandet ännu var outvecklat, men nu vet vi
              bättre. Vi har ingen ursäkt att utsätta sjön för ytterligare miljöbelastning.
            </seg>
            <seg n="b840e4cf">
              Det är både onödigt och otidsenligt att skjuta i Vättern. Måste
              Försvarsmakten öva skjutning finns det ett lämpligt skjutfält
              i Älvdalen. Det finns också avancerade simulatorer att tillgå,
              till exempel i Linköping. Kanske kan dessa utnyttjas mer än nu.
              Varför gör man inte det? Varför talar man inte om detta?
            </seg>
            <seg n="ae988bb0">
              Ändå har Försvarsmakten kvar sin gräddfil i lagstiftningen jämfört
              med alla andra samhällsintressen. Men det här är ingen naturlag
              utan kan ändras av oss som sitter i den här församlingen. Att
              försvarets riksintresse ställs över alla andra motiveras med rikets
              säkerhet. Men sedan drygt tio år tillbaka har försvarets uppdrag
              från riksdag och regering reviderats. Det ska nu också fungera
              som en ren uppdragsverksamhet utomlands och, i samband med övningar
              tillsammans med utländska försvarsmakter, marknadsföra svensk
              krigsmateriel. Detta har inte med rikets säkerhet att göra, och
              därför borde även försvarets riksintresse revideras så att Försvarsmakten
              inte själv kan ta sig friheten att prioritera sin verksamhet framför
              alla andra.
            </seg>
            <seg n="add6f945">
              Fru talman! Som riksdagsledamöter har vi ett särskilt ansvar.
              Vi har fått förtroendet att styra vårt land, och med förtroendet
              följer skyldighet att utöva vår makt på ett ansvarsfullt sätt
              med hänsyn till samhällets bästa och kommande generationer, baserat
              på kunskap. Det duger inte att hoppas att till exempel försvaret
              använder sitt maktmonopol på ett sätt som gör att miljön inte
              skadas.
            </seg>
            <seg n="2ba8cbd3">
              Det är inte bara onödigt och ansvarslöst utan också dålig säkerhetspolitik
              att låta Försvarsmakten öva krig i dricksvatten och bjuda in andra
              nationer att vara med när brist på naturresurser som rent vatten
              blir ett allt större hot mot fred och säkerhet i världen och när
              uppåt en miljard människor saknar rent dricksvatten. Är det värdigt
              för Sverige som nation? Nej, det tycker inte jag.
            </seg>
            <seg n="cc724e7b">
              Staffan Danielsson talade om att respektera lagar. Ja, det är
              viktigt. Då vill jag påminna om att Sverige har anslutit sig till
              EU:s vattendirektiv, som är entydigt när det gäller hanteringen
              av dricksvatten. Det får inte försämras eller utsättas för onödiga
              risker. Vättern är även ett Natura 2000-område. Det ska garantera
              skydd mot verksamhet som hotar dess naturvärden. Betyder EU-lagen
              som Sverige förbundit sig att följa ingenting? Vilka är vi att
              hantera viktiga naturresurser som Vättern som om morgondagen inte
              fanns?
            </seg>
            <seg n="754dfb88">
              Argumenten som att väga riksintressen mot varandra låter bra.
              Men det är som om vi kunde förhandla med naturen, och det kan
              vi inte. Låter vi Vätterns dricksvatten förorenas mer är det inte
              bara att säga att det har blivit tokigt, utan då är det förstört,
              och det kan vara för sent att göra något. Vi har inte råd att
              riskera Vätterns vatten.
            </seg>
            <seg n="012adab4">
              Därför hoppas jag att riksdagsledamöter från alla partier lyssnar
              på sina partivänner från trakten runt Vättern och den starka folkopinion
              som kräver att Vättern ska skyddas. Försvarsmakten måste underordnas
              samma regler som andra aktörer. Det är vi folkvalda som sätter
              ramarna för Försvarsmakten, och vi har ett perfekt tillfälle att
              uppdatera spelreglerna nu.
            </seg>
            <seg n="ea26914e">
              På lördag är det dags för den årliga världsvattendagen. Den instiftades
              av FN 1993 för att få människor i hela världen att uppmärksamma
              vikten av att verka för en hållbar förvaltning av världens vattentillgångar.
            </seg>
            <seg n="eb834850">
              Därför yrkar jag bifall till Miljöpartiets reservation 2, som
              innebär att man bidrar till att förvalta åtminstone Vättern på
              ett mer hållbart sätt. Jag tycker att det vore ett mycket bra
              sätt att fira världsvattendagen om vi kunde gå härifrån med ett
              beslut som stärker skyddet av Vättern. Vårt förslag att göra skyddet
              av Vättern till ett överordnat riksintresse kommer jag att återkomma
              till senare i dag i debatten om civilutskottets betänkande 17.
            </seg>
          </u>
          <note n="c926ec83">
            I detta anförande instämde Agneta Börjesson (MP).
          </note>
          <note type="speaker" n="34879ed9">
            Anf. 34 STAFFAN DANIELSSON (C) replik:
          </note>
          <u who="staffan_danielsson_40fac6" xml:id="i-b84652e4edef1617-5" n="56e9f9ad">
            <seg n="b279eaf6">
              Fru talman! Vi är överens om mycket, Centerpartiet och Miljöpartiet,
              Annika Lillemets och jag. Dricksvatten är en väldigt viktig resurs.
              Vi ska värna Sveriges vatten, inte bara Vätterns, och vi ska värna
              också Vätterns vatten, självfallet. Det är därför vi har en väldigt
              sträng miljölagstiftning. Det är därför vi har en mycket sträng
              miljöbalk, som till exempel Centerpartiet har varit med att driva
              fram.
            </seg>
            <seg n="7a947a89">
              Försvarsmakten bedriver i dag verksamhet utanför Karlsborg vid
              Vättern på ett övningsfält, ett skjutfält. Man har lämnat in,
              helt i enlighet med lagen, en ansökan om att få öka verksamheten,
              som man anser sig behöva göra. Våra miljödomstolar, som har stor
              sakkunskap om detta och som lutar sig på våra stränga miljölagar,
              ska pröva om det finns möjlighet till annan lokalisering. Man
              ska pröva om verksamheten ska fortsätta i nuvarande form, om den
              kan ökas lite eller begränsas eller om den kanske inte ska fortsätta.
              Detta kommer att ske, och jag har stort förtroende för vår miljölagstiftning
              och för våra miljödomstolar.
            </seg>
            <seg n="45723207">
              Min fråga till Annika Lillemets är: Är det verkligen Annika Lillemets
              och Miljöpartiets uppfattning att vi här i riksdagen – utan att
              ha sett ett enda papper, underlag och rapporter om denna fråga
              eller haft diskussioner om var övningsverksamheten ska ligga och
              situationen i Vättern – ska fatta ett beslut pang bom och föregripa
              den process som pågår? Det är väl inte rättssäkert och bra att
              riksdagen arbetar på det sättet? Har riksdagen fastställt en sträng
              lagstiftning ska vi låta den fungera. Tycker vi att den ger ett
              dåligt resultat kan vi strama upp lagen. Men vi ska väl inte gå
              in i en pågående process?
            </seg>
          </u>
          <note type="speaker" n="37dbfa36">
            Anf. 35 ANNIKA LILLEMETS (MP) replik:
          </note>
          <u who="annika_lillemets_0161f8" xml:id="i-3e9da8e1836cdbc2-1" n="70ae8ef1">
            <seg n="e7b3ed8c">
              Fru talman! Nej, vi ska inte gå in i en pågående process. Det
              vi föreslår är att vi ska tillämpa och ta på allvar de lagar som
              vi faktiskt ställt oss bakom, som vattendirektiv och Natura 2000.
              Vi tycker att det är helt orimligt att Försvarsmakten ska ha monopol
              på att själv få prioritera var den ska ha sina skjutövningar och
              att man i samband med ansökan inte redovisade alternativ när vi
              vet att det finns. Det går att öva i Älvdalen, och det finns simulatorer.
              Men detta gjorde man alltså inte.
            </seg>
            <seg n="ffe6c087">
              Hur ser Staffan Danielsson på försiktighetsprincipen? Ska vi
              vänta i all evighet och låta Vättern bli mer och mer förorenad?
              Eller ska vi ändra spelreglerna och säga att vi måste ta hänsyn
              till de verkliga säkerhetshoten också, det vill säga brist på
              rent vatten, med den kunskap som vi har om vad som är stora hot
              i världen nu?
            </seg>
            <seg n="14a1e234">
              Ska vi då inte kunna gå in och stifta lagar här i riksdagen som
              säger att det måste bli en balans mellan riksintressen, Försvarsmakten
              och andra intressen? Det gäller exempelvis Vättern. Hur ser Staffan
              Danielsson på att Vättern nu är ett vattenskyddsområde?
            </seg>
            <seg n="7d6d57b3">
              Det är många saker som inte går ihop. Vättern skulle ha ett starkt
              skydd om lagarna verkligen tillämpades. Så enkelt är det, men
              nu är det inte så.
            </seg>
          </u>
          <note type="speaker" n="7b4b50e0">
            Anf. 36 STAFFAN DANIELSSON (C) replik:
          </note>
          <u who="staffan_danielsson_40fac6" xml:id="i-b84652e4edef1617-6" n="56e9f9ad">
            <seg n="1621f9fc">
              Fru talman! Självfallet ska riksdagen ta de lagar som vi själva
              har beslutat om på stort allvar och som ska tillämpas av myndigheter,
              precis som i det här fallet. Det tycker jag inte att vi gör om
              vi går in och tar över besluten utan något underlag.
            </seg>
            <seg n="af6135ff">
              Annika Lillemets säger här att skjutningarna borde ske i Älvdalen
              i stället. Ja, det är möjligt, men vi har inget underlag för att
              här kunna ta ställning till detta. Det ska ju Miljödomstolen göra.
              Det är det som är min poäng. Varför lyfter ni frågan till omröstning
              i Sveriges riksdag i dag? Jag förstår inte riktigt det.
            </seg>
            <seg n="b3037f08">
              Prövningen sker ju enligt våra lagar, och vi som har stiftat
              lagarna måste ju ha stor respekt för hur de ska tillämpas.
            </seg>
            <seg n="5f970c57">
              Vi är överens om miljöfrågorna. Det ska vara en sträng prövning.
              Det ska nu ske. Jag hoppas att det kommer att landa i välavvägda
              beslut av domstolen enligt den miljöbalk som vi har. Skulle vi
              då bedöma att så inte har skett kan riksdagen givetvis ta upp
              frågan om att skärpa lagarna.
            </seg>
            <seg n="5d1a72f0">
              När det gäller Försvarsmaktens mycket starka ställning vid beslut
              enligt miljöbalken om vindkraft och annat tycker jag att jag utvecklade
              det väl i diskussionen med Peter Rådberg tidigare, så jag hänvisar
              till den.
            </seg>
          </u>
          <note type="speaker" n="ad4b04d4">
            Anf. 37 ANNIKA LILLEMETS (MP) replik:
          </note>
          <u who="annika_lillemets_0161f8" xml:id="i-3e9da8e1836cdbc2-2" n="70ae8ef1">
            <seg n="52cbd3bc">
              Fru talman! Det vi har föreslagit i dag är att miljöbalken inte
              längre automatiskt ska ge försvarsintresset företräde. Försvarsmakten
              ska inte utan motivering kunna hävda att till exempel vindkraftverk
              inte ska få byggas eller att man ska få ha skjutövningar i Vättern
              utan att ens redovisa alternativ. Det är det som vi vänder oss
              emot och argumenterar emot.
            </seg>
            <seg n="56dfff26">
              Vi har ett överordnat långsiktigt ansvar som folkvalda representanter.
              Vi måste tänka längre än till det absolut kortsiktiga intresset
              som Försvarsmakten kan ha. Jag kan förstå att man tycker att det
              är praktiskt att ha skjutövningar i Vättern, men det finns sådant
              som är oerhört mycket viktigare, och det är det som vi uppmärksammar.
            </seg>
            <seg n="0919833e">
              Vi måste ha dricksvatten på lång sikt. Vi måste skydda Vättern.
              Vi måste respektera de EU-lagar som vi har skrivit under. Men
              Staffan Danielsson har inte svarat på frågan hur han ser på Natura
              2000 och på vattendirektivet, som går stick i stäv med skjutövningar
              och med de övriga hot som Vättern ställs inför, som jag tänker
              ta upp senare i dag i andra debatter.
            </seg>
            <seg n="fcef44df">
              Vi ser väl olika helt enkelt på vad som är det viktigaste och
              vad som är långsiktigt hållbart. Men jag tycker att det i det
              här sammanhanget, när vi diskuterar försvars- och säkerhetspolitik,
              också är viktigt att hänga med och ta till sig ny kunskap som
              bland annat FN har pekat på. Det stora hotet mot fred och säkerhet
              är brist på resurser. I det läget är det helt enkelt vansinnigt
              att öva krig i en av våra viktigaste dricksvattentäkter och riskera
              att förorena den. Det är så enkelt. Man måste se de stora dragen.
            </seg>
          </u>
          <note n="9449b385">
            Överläggningen var härmed avslutad.
          </note>
          <note n="32efce19">
            10 § Säker och ansvarsfull hantering av radioaktivt avfall –
            genomförande av kärnavfallsdirektivet
          </note>
          <note n="47c850df">
            Förste vice talmannen konstaterade att ingen talare var anmäld.
          </note>
          <note n="bbc4a9c3">
            11 § Genomförande av EU-direktiv om informationsutbyte vid trafiksäkerhetsrelaterade
            brott
          </note>
          <note n="47c850df">
            Förste vice talmannen konstaterade att ingen talare var anmäld.
          </note>
          <note n="980eb674">
            12 § Processrättsliga frågor
          </note>
          <note type="speaker" n="9f878a07">
            Anf. 38 MATTIAS JONSSON (S):
          </note>
          <u who="mattias_jonsson_d09d86" xml:id="i-4e994bca9011a05f-0" n="5019fa40">
            <seg n="02f69e57">
              Fru talman! Vi ska mycket riktigt behandla processrättsliga frågor.
              Från att ha gått över från försvarsutskottets debatt har vi nu
              betänkande JuU16 framför oss.
            </seg>
            <seg n="d90b1f54">
              En stor del av betänkandet behandlar nämndemannasystemet. Regeringen
              tillsatte ju en utredning om breddad rekrytering och kvalificerad
              medverkan som presenterade sitt betänkande – om jag minns rätt
              – den 26 juni 2013. Utredningen finns också beskriven i betänkandet.
            </seg>
            <seg n="1c9b07da">
              För oss socialdemokrater är det viktigt att man har ett starkt
              och helst ett ökat förtroende för nämndemannasystemet. Vi socialdemokrater
              tror på vikten av insyn i domstolarna i form av nämndemän. Vi
              socialdemokrater tror också att det finns en poäng med likar i
              domstolen. Dessutom tror vi att domarna blir mer lättbegripliga
              av det skälet att man har nämndemän.
            </seg>
            <seg n="9d32a06f">
              Vi socialdemokrater tror även på att det är viktigt med mångfald
              i domstolarna. Vi ser systemet som viktigt för förtroendet för
              hela domstolsprocessen.
            </seg>
            <seg n="1f47d1e4">
              Vi anser även att regelverket för hur nämndemän utses och entledigas
              måste vara utformat på ett sådant sätt att risken för extrema
              åsikter i domstolarna elimineras.
            </seg>
            <seg n="b5d6feb6">
              På uppdrag av regeringen har en översyn nyligen gjorts av nämndemannasystemet.
              Efter den utredningen kan vi konstatera att regeringen har svängt
              efter det att utredningen presenterades och enligt den proposition
              som nyligen har lagts på riksdagens bord.
            </seg>
            <seg n="e1b86efd">
              De åtgärder som utredningen föreslog var ganska drastiska. Jag
              vill påstå att man lade fram förslag som i princip slaktade nämndemannasystemet.
              Några exempel på vad som föreslogs av utredningen var att man
              skulle minska antalet nämndemän från 8 300 till 5 200. Man skulle
              minska antalet nämndemän i tingsrätterna från tre till två nämndemän.
              Nämndemän skulle inte medverka i brottmål där straffskalan understiger
              två år. Man skulle också ta bort nämndemän i hovrätt och kammarrätt.
              Man föreslog även en fri kvot på 50 procent.
            </seg>
            <seg n="a9cd9f42">
              Vi från Socialdemokraterna har i flera år motionerat här i riksdagen
              och föreslagit åtgärder och förändringar i nämndemannasystemet.
              Några exempel på det är att vi vill ha en obligatorisk generell
              nationell utbildning för alla nämndemän innan de tillsätts. Vi
              har föreslagit en översyn av ersättningsnivåerna för nämndemän.
              Vi har även föreslagit en förskjuten valprocess, så att man ett
              år efter det allmänna valet kan sätta mer fokus på vilka som utses
              till nämndemän. Vi har även föreslagit att frågan om möjligheterna
              till ett både enklare och tydligare regelverk om entledigande
              av nämndemän ska ses över.
            </seg>
            <seg n="f4d37db1">
              När vi behandlade dessa frågor i utskottet för några veckor sedan
              hade regeringen ännu inte presenterat sin proposition om hur man
              ser på nämndemannasystemet. Men jag kan bara glädjande nog bara
              konstatera att regeringen även på detta område lyssnat på Socialdemokraternas
              förslag.
            </seg>
            <seg n="d17b735b">
              Det blir ingen slakt av nämndemannasystemet, vilken vi starkt
              kritiserade. Man behåller antalet nämndemän, enligt den proposition
              som ligger på riksdagens bord.
            </seg>
            <seg n="bb6464a4">
              Även utbildningsförslaget har regeringen tagit till sig liksom
              en förskjuten valprocess.
            </seg>
            <seg n="bb57ea10">
              Det finns inte heller någonting om en fri kvot, som vi starkt
              kritiserade, för att det ska bli verklighet efter den propositionen.
            </seg>
            <seg n="aca1b1fb">
              Därför yrkar jag inte i dag bifall till våra reservationer som
              rör frågorna om nämndemannasystemet. Men jag hoppas att allianspartierna
              håller fast vid förslagen i propositionen som har lagts på riksdagens
              bord tills den debatten kommer här om några veckor. Det har ju
              svängt ganska rejält, och de förslag som regeringen har lagt fram
              har haft ungefär samma hållbarhet som en liter mjölk. Jag hoppas
              att detta håller något längre.
            </seg>
            <seg n="0224b396">
              Fru talman! Jag vill yrka bifall till reservation 2, som handlar
              om tolkar i domstol.
            </seg>
            <seg n="02814d91">
              Vi har kunnat se att behovet av tolkar är större än tillgången.
              Vi tycker att det som regeringen har föreslagit är för svagt,
              det vill säga att se över hur man enklare skulle kunna ta hjälp
              av de tolkar som i dag finns och att det ska vara klart i mars
              2015. Det är ett slag i luften. Vi vill gå något längre, och vi
              vill utöka antalet auktoriserade tolkar. Därför yrkar jag bifall
              till reservation 2.
            </seg>
          </u>
          <note type="speaker" n="089f4979">
            Anf. 39 AGNETA BÖRJESSON (MP):
          </note>
          <u who="agneta_borjesson_f48f5d" xml:id="i-e0794a41e6d5c6b6-0" n="086358ab">
            <seg n="66ed46d9">
              Fru talman! Vi behandlar justitieutskottets betänkande om processrättsliga
              frågor. Jag och Miljöpartiet har åtta reservationer i detta betänkande,
              och de allra flesta kommer från vår omfattande kommittémotion
              om nämndemannauppdraget. Jag står givetvis bakom samtliga dessa
              reservationer och kommer också att utveckla en del varför, men
              jag tänker för tids vinnande yrka bifall bara till reservation
              nr 9, som handlar om den fria kvoten för nämndemän.
            </seg>
            <seg n="57d57fff">
              Först ska jag bara säga några ord kring vår gemensamma reservation
              nr 2, som Mattias Jonsson nyss yrkade bifall till, om tolkning
              i domstol.
            </seg>
            <seg n="05ceb3b4">
              För två år sedan införde vi en regel i rättegångsbalken om att
              tolkar ska användas om en misstänkt i brottmål inte behärskar
              svenska och får användas om ett vittne inte behärskar svenska.
              Det är bra – det säger sig självt att en rättsprocess inte alls
              är säker om de inblandade inte förstår det som sägs. Men jag menar
              att det är viktigt att vi stramar upp kompetenskraven på tolkarna,
              och i första hand ska man använda de rättstolkar som finns, det
              vill säga de auktoriserade tolkar som har specialkompetens inom
              rättsväsendet.
            </seg>
            <seg n="36b9c5e7">
              Jag tycker att tiden är mogen att ställa sådana krav. I en alltmer
              internationell värld kommer det att bli allt fler rättsprocesser
              där tolkstöd behövs. Att ställa tydliga krav på att relevant tolkning
              kan ges är därför mycket centralt för en rättssäker process.
            </seg>
            <seg n="1847c2a8">
              Så, fru talman, övergår jag till vår ganska omfattande kommittémotion
              om nämndemän.
            </seg>
            <seg n="dba41d2b">
              Det har under lång tid varit en ganska stor debatt om nämndemän,
              och det har gjorts en statlig utredning som presenterades sommaren
              2013. När utredningen startade var det många ledande jurister
              som gav sig ut i debatten och kritiserade nämndemännen för bristande
              juridisk kompetens. Under tiden som utredningen pågick blev det
              nog alltmer uppenbart att nämndemännen inte alls hade spelat ut
              sin roll, utan att synen från oss i samhället, att det behövs
              både en bild från samhällsföreträdare och en insyn från samhällsföreträdare,
              är ett oerhört viktigt perspektiv som bör finnas kvar i en rättsprocess.
            </seg>
            <seg n="52c08426">
              I vår reservation nr 15 har vi lyft fram att den kritik som har
              kommit från jurister och domare bör kunna kanaliseras på ett smartare
              sätt direkt till nämndemännen och göras systematiskt. Då kan man
              få en återkoppling och en lärandeprocess. Vi menar att det är
              viktigt att man här bygger en konstruktiv dialog, och inte det
              ställningskrig som vi såg i medierna under en kort period.
            </seg>
            <seg n="a65f2941">
              En annan kritik mot nämndemännen har varit att det är en väldigt
              homogen grupp. Nämndemännen är ofta vita och äldre personer, och
              det är inte den sammansättning som vi har i samhället. Den statliga
              utredningen Nämndemannautredningen pekade därför på en rad väldigt
              bra åtgärder för att stärka och modernisera nämndemannarollen.
              Det mest betydelsefulla förslaget handlar om att bredda rekryteringen
              genom en fri kvot, så att man har både nämndemän utsedda via de
              politiska partierna, som i dag, och en kvot av andra personer
              som har ett starkt förtroende i samhället.
            </seg>
            <seg n="920c6d54">
              Andra viktiga förändringar handlar om att få till stånd en bättre
              arvodering och en obligatorisk utbildning. Jag menar att en breddad
              rekrytering kräver att de som får rösta i landstings- och kommunalval
              också ska kunna bli nämndemän, det vill säga att man inte låser
              uppdraget till att gälla enbart svenska medborgare.
            </seg>
            <seg n="c2b3afec">
              Jag tror inte heller att det är en särskilt god idé att minska
              antalet nämndemän, som utredningen föreslog i somras. Snarare
              menar jag att de kanske behöver bli fler än i dag om man ska kunna
              få en vettig representativitet. Efter att ha tittat på det menar
              vi att det behövs en ökning med ca 25 procent. Det har att göra
              med att personer som har ett normalt jobb också ska kunna gå in
              – de kanske inte kan gå in så många gånger.
            </seg>
            <seg n="34fa7943">
              Vi ser också gärna att den fria kvoten uppgår till 50 procent
              av samtliga nämndemän.
            </seg>
            <seg n="8f7c3e1c">
              Dessutom tror vi att man har allt att vinna på att införa en
              princip mot långsittning, och vi vill därför att nämndemannauppdraget
              begränsas så att det inte kan pågå längre än maximalt tre mandatperioder.
            </seg>
            <seg n="447b39a5">
              För en dryg vecka sedan kom propositionen om nämndemannarollen.
              I propositionen behandlar man, precis som Mattias Jonsson nyss
              berättade, och säger ja till flera av de förslag som här i kammaren
              nu föreslås ska avvisas. Det gäller alldeles särskilt frågan om
              nämndemännens valperioder och obligatorisk utbildning för nämndemän.
              Som jag förstår det betyder det att alliansföreträdarna här i
              dag röstar emot förslag om sådant som de själva har föreslagit
              och vill ska genomföras. Men det är ju så ibland.
            </seg>
            <seg n="dc1f51f5">
              I propositionen aviseras också att man framöver vill genomföra
              en fri kvot enligt Nämndemannautredningen, men man är dess värre
              inte färdig med ett sådant förslag. Det omöjliggör tyvärr att
              välja sådana ledamöter redan i höstens val, och det tycker jag
              är olyckligt. Det är därför som jag står fast vid vår reservation
              nr 9.
            </seg>
          </u>
          <note type="speaker" n="62df45b9">
            Anf. 40 RICHARD JOMSHOF (SD):
          </note>
          <u who="richard_jomshof_aea762" xml:id="i-7be856d395fac77c-0" n="c5f3f801">
            <seg n="6aacfc9d">
              Fru talman! Det är en allmänt vedertagen uppfattning i arbetet
              mot den organiserade brottsligheten att man ska slå mot de ekonomiska
              tillgångar som verksamheten ger upphov till, detta för att göra
              verksamheten mindre lönsam och därmed också mindre intressant
              att engagera sig i. Inte minst kan det försvåra för livsstilskriminella
              att skryta med dyra statussymboler och att locka till sig ungdomar
              in på den kriminella banan.
            </seg>
            <seg n="3756b8f5">
              I Sverige är det tyvärr alldeles för svårt för de brottsbekämpande
              myndigheterna att beslagta och förverka tillgångar genom så kallade
              utvidgade förverkanden. För att tillgångar som med stor sannolikhet
              härrör från en brottslig verksamhet ska kunna förverkas krävs
              det, förenklat, att brottslingarna döms för ett förverkandeutlösande
              brott enligt brottsbalkens 36 kap.
            </seg>
            <seg n="f418dfae">
              Vidare måste brottet ha minst sex års fängelse på straffskalan
              eller vara ett av några få specificerade brott.
            </seg>
            <seg n="7427857a">
              Slutligen uppställs kravet i fråga om egendom att det ska framstå
              som klart mera sannolikt att den utgör utbyte av brottslig verksamhet
              än att så inte är fallet. Detta beviskrav är alldeles för snävt
              satt och innebär i praktiken att de livsstilskriminella kommer
              undan genom att berätta historier som är omöjliga för de brottsbekämpande
              myndigheterna att kontrollera, exempelvis att brottslingen fått
              pengar av en släkting utomlands.
            </seg>
            <seg n="8a908c5d">
              Vi menar att det bör bli lättare för polisen att beslagta tillgångar
              som är misstänkta i förhållande till den livsstilskriminelles
              redovisade inkomst. Det bör dessutom krävas att den misstänkte
              kan styrka tillgångarnas legala förvärv utom rimligt tvivel för
              att de ska återlämnas och inte förverkas av staten. Detta är nödvändigt
              för att rättsväsendet ska kunna agera mot grovt kriminella individer
              som gör stora vinster på sin kriminella livsstil.
            </seg>
            <seg n="a960b19f">
              De utökade befogenheterna är naturligtvis inte tänkta att drabba
              vanliga medborgare som varken är grovt kriminella eller befattar
              sig med tillgångar från kriminell verksamhet. De är menade att
              drabba grova brottslingar kraftfullt och markera att det inte
              lönar sig att ägna sig åt brottslig verksamhet.
            </seg>
            <seg n="8ebedd84">
              Fru talman! Varje rättegång som genomförs korrekt sänder ut en
              signal till det omgivande samhället att vi har en väl fungerande
              rättsstat men också att rättvisa skipas under rättssäkra former.
            </seg>
            <seg n="028bbd19">
              Varje gång medlemmar i tungt kriminella gäng – många gånger med
              särskilda kläder och yttre kännetecken – tillåts fylla en rättssal,
              störa och sprida rädsla bland vittnen och målsägande är det ett
              mycket stort misslyckande för demokratin och rättssamhället.
            </seg>
            <seg n="03de32fb">
              Det är oacceptabelt att vittnen skräms till tystnad. Många av
              de individer som sätter sig i vittnesbåset är i dag väldigt utsatta.
              Ibland vittnar de även med fara för sitt eget liv.
            </seg>
            <seg n="bb66303e">
              Rättsväsendet har uppenbarligen inte förmått att hantera framför
              allt den organiserade brottslighetens grenar som spridit sig ända
              in i rättssalen. Jag menar därför precis som motionärerna som
              står bakom motion Ju289 att det är angeläget att se över förutsättningarna
              för ordningen och tryggheten vid domstolsförhandlingar. Det är
              ett förslag som för övrigt som ligger helt i linje med Sverigedemokraternas
              åsikt i frågan.
            </seg>
            <seg n="73179fcf">
              Utskottet hänvisar till en liten utredning genomförd av Domstolsverket
              i vilken man som ordningsskapande åtgärd rekommenderar följande:
              Domstolarna bör genom tydliga anslag utförligt informera besökarna
              om de ordningsregler som gäller i allmänhetens utrymmen och i
              rättssalarna. Detta är inte tillräckligt. En bättre idé som motionärerna
              lyfter fram som möjligt förslag är att göra det straffbart att
              inte hörsamma domarens ordningsregler.
            </seg>
            <seg n="a9910c87">
              Jag menar att regeringen bör tillsätta en parlamentarisk kommitté
              och återkomma med konkreta förslag på hur tryggheten och rättssäkerheten
              i våra domstolar ska kunna garanteras.
            </seg>
            <seg n="6dea42c5">
              Utöver detta, fru talman, vill jag bara kortfattat nämna att
              Sverigedemokraterna vill se ett kraftigt utökat stöd till vittnesskyddet.
              Det handlar inte minst om polisskydd, hjälp med bostadsbyte och
              andra säkerhetsåtgärder. Även för de juridiska ombuden, som ibland
              utsätts för hot, trakasserier och rena våldsdåd från kriminella
              nätverk och individer, förordar vi ett ökat skydd. Vi förordar
              dessutom fler ordningsvakter och att permanenta säkerhetskontroller
              ska införas i anslutning till domstolsentréer i förebyggande syfte.
            </seg>
            <seg n="c782edd2">
              Med detta sagt vill jag yrka bifall till reservation 1 i betänkandet.
            </seg>
          </u>
          <note type="speaker" n="5d7f4c0e">
            Anf. 41 LENA OLSSON (V):
          </note>
          <u who="lena_olsson_656dbf" xml:id="i-aef32b4cc25fdbe4-0" n="fdba1d89">
            <seg n="015d6e50">
              Fru talman! Vi behandlar ett betänkande med frågor om processrätten
              och andra domstolsrelaterade frågor som har väckts under allmänna
              motionstiden.
            </seg>
            <seg n="8ba23aa8">
              Jag står naturligtvis bakom de reservationer där Vänsterpartiet
              är med, men för tids vinnande yrkar jag endast bifall till reservation
              10.
            </seg>
            <seg n="10b153e9">
              Jag vill också återkomma till det som har tagits upp av Socialdemokraterna
              och Miljöpartiet angående auktoriserade tolkar och instämma i
              deras anföranden.
            </seg>
            <seg n="fa355dd8">
              Vad avser frågan om vårt system med nämndemän har jag valt att
              med tre särskilda yttranden ta upp frågor som Vänsterpartiet har
              motionerat om. Vi är också med på några reservationer. Nu har
              regeringen lagt fram ett förslag som tillgodoser en hel del av
              det vi krävt, vilket är mycket glädjande.
            </seg>
            <seg n="504390ed">
              Man kan i detta sammanhang även tillägga att det i utredningen
              som Nämndemannautredningen lade fram fanns långtgående krav på
              en minskning av nämndemännen, vilket vi i Vänsterpartiet skarpt
              kritiserade eftersom vi anser att nämndemannasystemet är helt
              nödvändigt för medborgarnas förtroende.
            </seg>
            <seg n="4bf349f4">
              Argumentet i utredningen var till att börja med att den minskning
              på överrätterna som skulle göras i sin tur skulle bidra till att
              fokus mer skulle ligga på underrätterna. Detta undergrävdes helt
              och hållet när förslaget till slut landade på en minskning med
              ca 40 procent av nämndemän i underrätterna. Att ta bort dem var
              ett helt orealistiskt krav, enligt oss.
            </seg>
            <seg n="edb4c37f">
              Det förslag som nu kommit upprepar inte utredningens förslag
              att minska nämndemännens medverkan, och det är bra. Det är ju
              så, som har tagits upp här, att nämndemannasystemet har varit
              en het potatis till och från. Nu hoppas jag att det blir lugnt
              ett bra tag vad gäller kritiken och ifrågasättandet av systemet.
            </seg>
            <seg n="88ca62b2">
              I Vänsterpartiets reservation 10 tar vi upp att nämndemän ska
              kunna väljas från en så kallad fri kvot. Vi tycker att det skulle
              kunna öppna upp för yngre att engagera sig som nämndemän – nämndeman
              är ju ett väldigt viktigt uppdrag. Även medborgare som inte är
              kopplade till partipolitiken får en möjlighet.
            </seg>
            <seg n="db698881">
              Vi är positiva, men vi tycker ändå att om man ska införa en sådan
              kvot räcker det med en kvot på 20 procent. Vi tycker också att
              man innan en sådan ordning införs i sin helhet ska pröva den i
              en försöksverksamhet som sedan ska utvärderas.
            </seg>
            <seg n="42ab2395">
              I betänkandet svarar regeringen på frågan om en fri kvot att
              den ska utredas ytterligare. Då vill jag fråga om inställningen
              hos allianspartierna. Är ni positiva till att införa en fri kvot?
              Om ni är det, när kan ett förslag tänkas komma?
            </seg>
            <seg n="c1c33088">
              Som jag sade förut har Vänsterpartiet redan sedan valt att i
              tre särskilda yttranden ta upp hur nämndemän som visat sig vara
              olämpliga kan entledigas. Man skärper också till hur man utser
              nämndemän, och det är bra.
            </seg>
            <seg n="0bcca0bc">
              En obligatorisk introduktionsutbildning är ett måste, tycker
              vi – det drev vi också; det har vi gjort med alla krav när det
              gäller de särskilda yttrandena – och det föreslår man i den proposition
              som ska komma. En förskjuten valprocess är också helt nödvändig.
              Vi tycker att det är bra.
            </seg>
            <seg n="d77de1a1">
              När det gäller ersättningen byggde Nämndemannautredningens förslag
              om förbättrade ekonomiska villkor för nämndemän på att kostnadsökningen
              skulle kompenseras av de kostnadsminskningar som utredningens
              övriga förslag skulle leda till. Utredningen föreslog bland annat
              att nämndemännens medverkan i domstolar skulle minskas jämfört
              med i dag.
            </seg>
            <seg n="ad1f6655">
              Vänsterpartiet anser att nämndemännens arvode bör höjas och att
              ersättningsnivåerna bör vara desamma i de allmänna domstolarna
              som i förvaltningsdomstolarna. Enligt min mening bör dock inte
              nämndemännen minska i antal. Om nämndemännens arvoden ska kunna
              höjas utan att deras antal samtidigt minskas kan det bli nödvändigt
              att förstärka anslaget till Sveriges domstolar. Det bör man beakta
              i kommande budgetberedning.
            </seg>
            <seg n="273f5b00">
              Till Sverigedemokraterna vill jag säga något om den ekonomiska
              brottsligheten. Richard Jomshof tycker att man inte gör någonting
              för att komma åt vinster som den ekonomiska brottsligheten och
              livsstilskriminella pysslar med.
            </seg>
            <seg n="b5c327e5">
              Jag måste ställa frågan om Sverigedemokraterna totalt har missat
              de förslag som vi faktiskt är överens om, där man försöker komma
              åt den ekonomiska brottslighetens vinning. Det finns en proposition,
              som du, Richard Jomshof, säkert har fått, som heter Kriminalisering
              av penningtvätt . Där gör man ganska långtgående förbättringar
              för att komma åt denna kriminalitet.
            </seg>
            <seg n="862e138e">
              Richard Jomshof pratar också mycket om vittnen och om trygghet
              vid domstol. Det är viktigt. Jag var på en rättegång med många
              som kanske sympatiserar lite med hans parti. Det var ett åtal
              som gällde Kärrtorpsdemonstrationen. På rättegången såg jag många
              rasister som försökte utmana dem som inte tillhörde deras läger.
              De satt och spände ögonen i dem. De gick till utgången från säkerhetssalen
              där de som var målsägande skulle passera. Där samlades tio rasister,
              minst. När dagen var slut stod där 30 stycken. När några av dem
              som var målsägande skulle lämna Södertörns tingsrätt kände de
              sig väldigt hotade av dessa massor. Det är alltså kanske inte
              bara vittnen det handlar om, men Richard Jomshof talar väl i egen
              sak.
            </seg>
            <seg n="d0d3487d">
              Jag förstår inte heller Sverigedemokraternas hållning när man
              menar att bevisprövning och så vidare måste prioriteras ned för
              att man ska komma åt ekonomisk vinning. Då tycker jag inte att
              ni, sverigedemokrater, ska stå här i kammaren och tala om rättssäkerhet,
              för den finns inte hos er.
            </seg>
          </u>
          <note type="speaker" n="e4448177">
            Anf. 42 CARL-OSKAR BOHLIN (M):
          </note>
          <u who="carl-oskar_bohlin_165556" xml:id="i-42b9e631ee3c95d2-0" n="485202f4">
            <seg n="2df499c1">
              Fru talman! Ämnet för dagens debatt är processrätt. Minst lika
              viktigt som att ha rätt är att få rätt, och processrätten ger
              oss spelreglerna för hur man får rätt och definierar därmed ytterst
              det civiliserade samhällets funktionssätt. Om inte processrätten
              är tydlig, effektiv och rättvis kommer ingen annan del av samhället
              heller att vara det.
            </seg>
            <seg n="6cacafcc">
              Alliansregeringen har under den senaste mandatperioden gjort
              en lång rad reformer på det processrättsliga området som har bidragit
              till att effektivisera processrätten och att göra rätten mer tillgänglig.
              Det handlar om satsningar för att effektivisera domstolsförfarandet
              och göra handläggningstider kortare. Det har också handlat om
              den geografiska tillgängligheten för rätten, bland annat genom
              att vi i början av mandatperioden räddade fyra tingsrätter, däribland
              en i mitt eget hemlän Dalarna – något som var mycket välkommet.
            </seg>
            <seg n="2c6b4725">
              Vi har ökat anslagen till domstolarna. Vi har effektiviserat
              förvaltningsprocessen, och vi har reformerat resningsförfarandet.
              Allt detta är mycket viktiga reformer.
            </seg>
            <seg n="4a572547">
              Betänkandet lägger viss tyngd vid nämndemännen och nämndemannareformen.
              Jag ska nämna något om detta, även om det nästan är att föregripa
              den debatt som kommer i och med den proposition som regeringen
              lade fram i förra veckan.
            </seg>
            <seg n="240d7b72">
              Anförandet från Socialdemokraterna som vi nyss hörde väcker en
              del frågor och funderingar. Även om tiden i opposition har söndrat
              socialdemokratin, och även om minnet av hur det var att styra
              Sverige hos Socialdemokraterna börjar falna, frågar man sig: Vet
              inte socialdemokratin vad som är skillnaden mellan en proposition
              och en utredning?
            </seg>
            <seg n="8dc5ded1">
              Regeringens uppfattning kommer till uttryck i propositioner,
              lagstiftningsförslag – inte nödvändigtvis i utredningar. Detta
              bör man i socialdemokratin rimligtvis bära med sig i minnet från
              den tid då man själv styrde Sverige och hade utredningar som lade
              fram en lång rad förslag, av vilka man valde att göra verklighet
              av en del men inte av andra. Så fungerar det utredningsarbete
              som föregår skarp lagstiftning.
            </seg>
            <seg n="62009e39">
              Det är nästan som om det faktum att regeringen för en vecka sedan
              lade fram en proposition har gått Mattias Jonsson helt förbi.
              Han står ju och föredrar vad som sägs i utredningen men mycket
              lite av det som står i propositionen.
            </seg>
            <seg n="f122d118">
              Jag kan konstatera att i propositionen gör man inte verklighet
              av frikvotsresonemanget. I stället säger man att det behöver utredas
              vidare. Däremot säger man att det är otroligt viktigt att vi får
              tydligare regler för nämndemannainstitutet och att det blir lättare
              att avskilja olämpliga nämndemän, liksom att vi ser till att våra
              nämndemän får adekvat utbildning. Det som än mer förvånar är att
              Socialdemokraterna säger att de är kritiska till fri kvot och
              sedan kommer med något slags harang om att regeringen byter ståndpunkt
              och så vidare. Då kan man fråga sig: Vem var det egentligen som
              lanserade idén om frikvoten? Jo, det var ju den tidigare socialdemokratiske
              justitieministern Thomas Bodström. Det var han som lyfte frågan.
              Vem är det som byter ståndpunkt, och vem är det som inte har färsk
              mjölk i sina partikanslier? Jag skulle vilja säga att det i allt
              väsentligt är socialdemokratin som byter åsikter som vi andra
              byter mjölkpaket i våra kylskåp.
            </seg>
            <seg n="038c2046">
              Det man kunde förvänta sig i mars månad ett valår är breda överenskommelser
              och flerpartimotioner från en opposition som är sugen på att ta
              över regeringsmakten i Sverige. Men i stället får vi en diskussion
              om frikvoter, där vi kan konstatera att socialdemokratin är stenhårt
              emot medan de två tilltänkta regeringspartnerna är för frikvot.
              Konflikten har ni alltså inte med Alliansen, som ni vill låta
              påskina, utan på er egen bänkrad till vänster.
            </seg>
            <seg n="b22f750e">
              Miljöpartiet går ut och säger att vi ska ha 50 procents frikvot
              nu direkt, Vänsterpartiet säger att vi ska ha 20 procents frikvot,
              och Socialdemokraterna vill inte ha någon frikvot över huvud taget.
              Man kan fråga sig varför den socialdemokratiske företrädaren,
              Mattias Jonsson, inte begärde replik på Miljöpartiet och tog upp
              frikvotsresonemanget. Det är ju inte Alliansen som ska angripas
              i den här delen.
            </seg>
            <seg n="3e56f322">
              Vi menar att ett frikvotssystem kan vara nödvändigt att införa
              om de politiska partierna inte blir bättre i sin rekrytering,
              så att vi får en mer mångfasetterad bild av nämndemannakåren.
              Vi säger dock att man måste gå fram med det försiktigt och att
              man måste utreda det i rimlig ordning.
            </seg>
            <seg n="1033206a">
              Den uppfattningen tycks inte finnas hos Socialdemokraternas tilltänkta
              regeringsvänner. Då frågar man sig: Hur får ni ihop det? Var är
              de breda överenskommelserna för den rödgröna justitiepolitiken
              efter valet? Den finns ju inte. Den är icke-existerande. Det väcker
              en hel del frågor.
            </seg>
            <seg n="8fb499bb">
              Fru talman! Jag vill avsluta mitt anförande med att säga att
              processrätten är viktig därför att den reglerar hur förutsättningarna
              för att få rätt i vårt samhälle ser ut. På detta område har det
              gjorts väldigt mycket bra de senaste fyra åren.
            </seg>
          </u>
          <note type="speaker" n="b6dc7dc2">
            Anf. 43 MATTIAS JONSSON (S) replik:
          </note>
          <u who="mattias_jonsson_d09d86" xml:id="i-4e994bca9011a05f-1" n="5019fa40">
            <seg n="18c2673d">
              Fru talman! Jag blev lite förvånad över Carl-Oskar Bohlins anförande.
              Jag talade mycket om den proposition som nu ligger på riksdagens
              bord. Den hade vi inte fått när den här frågan var uppe i justitieutskottet.
            </seg>
            <seg n="ba422cc5">
              Jag tycker att Moderaterna är skyldiga att svara på vad ni anser
              om fri kvot. Ni har beställt en utredning. I den utredning som
              presenterades i juni 2013 föreslogs 50 procent fri kvot. Ni har
              lagt fram en proposition där ni skjuter på frågan och inte talar
              om vad ni tycker. Det får ni svara på. Vad tycker ni i den frågan?
            </seg>
            <seg n="f75b068f">
              Vad tycker ni om antalet nämndemän? Den utredning ni beställde
              föreslog i princip en slakt av nämndemannasystemet – en minskning
              från drygt 8 000 nämndemän till ungefär 5 000. Vad tycker Moderaterna
              om antalet nämndemän i våra domstolar?
            </seg>
          </u>
          <note type="speaker" n="0062df91">
            Anf. 44 CARL-OSKAR BOHLIN (M) replik:
          </note>
          <u who="carl-oskar_bohlin_165556" xml:id="i-42b9e631ee3c95d2-1" n="485202f4">
            <seg n="6edf78d7">
              Fru talman! Jag vet inte om Mattias Jonsson var ouppmärksam under
              avslutningen av mitt anförande. Jag resonerade kring frikvotsföreteelsen
              och de fördelar och den problematik den har.
            </seg>
            <seg n="a1e63c10">
              Jag konstaterade att Alliansen i utredningen redovisade ställningstagandet
              att vi är försiktigt positiva till ett frikvotssystem under förutsättning
              att man kan få det att fungera praktiskt. Vi ser i dag problemet
              att nämndemannakåren är alltför homogen. Man kan dock inte driva
              igenom systemet utan att det är genomtänkt, och det måste därför
              beredas ytterligare.
            </seg>
            <seg n="0e4d8ccf">
              Den som blir svaret skyldig är Mattias Jonsson själv, för han
              svarar inte på vad som händer om vi skulle få ett rödgrönt maktövertagande
              i Sverige. Får vi 50 procents fri kvot, får vi 20 procents fri
              kvot eller får vi ingen fri kvot över huvud taget?
            </seg>
            <seg n="076e4a4b">
              Det är ett märkligt sätt att resonera att försöka ställa regeringen
              till svars och säga att den är otydlig när regeringen är tydlig
              med att vi inte går fram med en frikvotsrekrytering just nu för
              att frågan behöver utredas ytterligare. Samtidigt representerar
              Mattias Jonsson själv ett väldigt otydligt regeringsalternativ
              som har tre helt separata åsikter.
            </seg>
            <seg n="8ace3fa4">
              Det Mattias Jonsson måste svara på är: Hur vill ni egentligen
              ha det? Och vad var det för fel på Bodströms sätt att resonera
              – varför avfärdar ni den tidigare justitieministern?
            </seg>
          </u>
          <note type="speaker" n="20d9dbb5">
            Anf. 45 MATTIAS JONSSON (S) replik:
          </note>
          <u who="mattias_jonsson_d09d86" xml:id="i-4e994bca9011a05f-2" n="5019fa40">
            <seg n="675caf0c">
              Fru talman! Regeringen har tillsatt en utredning. Du är moderat,
              Carl-Oskar Bohlin, och kan inte svara på vad ni anser om fri kvot
              utan skjuter det på framtiden. Ni har beställt en utredning som
              i somras lade fram förslag om 50 procents fri kvot. Och det ska
              utredas ytterligare.
            </seg>
            <seg n="daa2efe3">
              Vi sade under utredningstiden att detta inte var genomtänkt och
              att vi inte ställde oss bakom förslaget om 50 procents fri kvot.
              Det är ni som är regeringsparti, och det är Alliansen som har
              regeringsmakten i dag. Ni borde kunna svara på vad som är er uppfattning.
              Ska vi ha fri kvot eller inte?
            </seg>
            <seg n="9cb547cc">
              Du svarade heller inte på frågan, Carl-Oskar Bohlin, om vad ni
              anser om antalet nämndemän i våra domstolar och utredningens förslag
              om en drastisk neddragning. Vad har ni för uppfattning i Moderaterna?
              Är ni överens i Alliansen om att vi ska ha kvar antalet nämndemän?
              Det svarade du inte heller på.
            </seg>
            <seg n="88a34909">
              Jag kan konstatera att vi under flera års tid har motionerat
              i Sveriges riksdag om en obligatorisk generell och nationell utbildning
              för alla nämndemän innan de tillsätts i sitt uppdrag. Detta socialdemokratiska
              förslag har ni lagt med i propositionen. Ni har också tagit med
              det vi föreslog om förskjuten valprocess. Det är jättebra, för
              då blir det mer fokus på tillsättningen av nämndemän.
            </seg>
            <seg n="a80aec9f">
              Ni har även tagit med att man på ett tydligare sätt kan reglera
              entledigande av nämndemän om det inte fungerar. Detta är socialdemokratiska
              förslag som vi har lagt fram här i Sveriges riksdag. Ni har backat
              från den utredning ni beställde och tagit ett antal av de förslag
              vi har lagt fram i riksdagen.
            </seg>
            <seg n="48eff527">
              Men du är fortfarande svaret skyldig, Carl-Oskar Bohlin. Vad
              anser ni egentligen om antalet nämndemän i våra domstolar, och
              vad tycker ni om den fria kvoten?
            </seg>
          </u>
          <note type="speaker" n="11dbb80d">
            Anf. 46 CARL-OSKAR BOHLIN (M) replik:
          </note>
          <u who="carl-oskar_bohlin_165556" xml:id="i-42b9e631ee3c95d2-2" n="485202f4">
            <seg n="447eeabd">
              Fru talman! Nu vill jag att kammaren lyssnar väldigt noga, för
              nu ska jag för tredje gången på väldigt kort tid tala om vad jag
              tycker om fri kvot. Jag har sagt att jag tycker att fri kvot i
              grunden är någonting positivt, men det måste införas på ett sätt
              som gör att det fungerar.
            </seg>
            <seg n="13578bcb">
              Detta var Alliansens uppfattning i utredningen, och det är fortfarande
              Alliansens uppfattning. Frågan kräver dock ytterligare beredning.
              Jag vet inte om Mattias hör mig nu eller om jag ska säga det en
              fjärde gång. Jag tror inte att jag kan bli mycket tydligare än
              jag har varit.
            </seg>
            <seg n="b5f1f6ca">
              Mattias Jonsson svarar dock inte på hur han ska få ihop tre helt
              skilda uppfattningar om fri kvot för det fall – Gud förbjude –
              man skulle ges möjlighet att bilda regering efter valet. Det är
              den uppenbara osäkerhet som finns i det här rummet i dag.
            </seg>
            <seg n="fd033272">
              Vi har varit väldigt tydliga med vad vi tycker om fri kvot. Vi
              tycker att det finns en poäng i att föra ett resonemang om att
              införa fri kvot just därför att sammansättningen på våra nämndemän
              är alltför homogen. Det är i grunden ett problem.
            </seg>
            <seg n="0d1b1662">
              Men vi måste komma tillbaka till det grundläggande faktumet att
              regeringen lägger fram sin politik i propositioner, inte i utredningar.
              Detta fundamentala faktum måste man ha kunskap om som riksdagsledamot.
              Jag börjar fundera på om det kanske inte bara är nämndemän som
              ska ha grundläggande utbildning. Kanske behöver också riksdagsledamöter
              grundläggande utbildning i hur lagstiftningssystemet fungerar.
              Man behöver förstå att det läggs fram en lång rad förslag i diverse
              olika typer av utredningar. Allt blir inte politik. Men en del
              blir det, och vissa saker behöver beredas längre.
            </seg>
          </u>
          <note type="speaker" n="fbe1f101">
            Anf. 47 JOHAN PEHRSON (FP):
          </note>
          <u who="johan_pehrson_6b4d75" xml:id="i-91b7c0877039845a-0" n="b5273200">
            <seg n="5cf13d75">
              Fru talman! Som ålderman i utskottet vill man ta ned konfliktnivån
              något i denna stora fråga. Det blir en härlig blandning av statsvetenskapligt
              seminarium, juridisk grundkurs och diverse jordbruksinlägg om
              huruvida vi har färsk eller sur mjölk med oss in i kammaren.
            </seg>
            <seg n="be3d3524">
              Jag tycker inte att man ska överdriva frågan om exakt hur många
              nämndemän det är och hur de utses, vilken instans de finns i och
              huruvida man verkligen kan göra sig av med de personer som själva
              är kriminella.
            </seg>
            <seg n="c7d0403e">
              Nu har det redogjorts väldigt väl, fru talman, för innehållet
              i den proposition vi så småningom kommer att debattera. Jag lämnar
              därför denna fråga, men jag vill understryka att för Folkpartiets
              del försöker vi se pragmatiskt på det. Vi har en komplicerad juridik,
              och det är viktigt med lekmannainflytande, men det kanske kan
              förändras något.
            </seg>
            <seg n="e4b8afc5">
              Jag betonar att de tankarna fanns också under den tid Socialdemokraterna
              själva regerade. Det är inget konstigt med att man ifrågasatte
              att det satt personer med mycket begränsad kunskap och avgjorde
              väldigt svåra mål och att man vill hitta lösningar på detta.
            </seg>
            <seg n="706eb374">
              Jag tycker att vi lägger fram en bra proposition med en bra balans.
              Att Socialdemokraterna nu stöder det ser jag snarast som en stor
              styrka. De spelregler som finns i processrätten, det vill säga
              vilken regelbok vi ska ha när vi försöker bekämpa brott, har näst
              intill grundlagskaraktär. Det är bra att vi har en bred samsyn
              om detta. Jag välkomnar det.
            </seg>
            <seg n="520b9f72">
              Man får göra den reflektionen, fru talman, att det är viktiga
              saker som tas upp när vi pratar om dessa spelregler. Jag tycker
              att flera av de reservationer som tittar på behovet av tolkar
              och som vill förstärka innehållet i våra rättsintyg, som ska bära
              i domstol eller för vittnesskydd, är viktiga. Jag tycker också
              att vi svarar på detta.
            </seg>
            <seg n="2ed174d3">
              Arbetet pågår, och jag vill understryka att jag tror att det
              kommer att pågå jämt. Alla dessa områden behöver ständigt förbättras.
              Bra kan alltid bli ännu bättre. Vi vet att internationellt sett,
              när man tittar på World Justice Project, är det på dessa områden
              Sverige kanske ligger mest i topp när vi tävlar om pallplatserna
              för världens bästa rättsstat. Men bra kan som sagt bli bättre.
              Jag tycker att vi svarar bra, men reservationerna är rimliga och
              pekar på utvecklingsmöjligheter.
            </seg>
            <seg n="68ddcd1e">
              Vi kommer att behöva återkomma till dessa frågor under nästa
              mandatperiod, fru talman, för reglerna om delgivning, tredskodomar,
              tidsfrister, vilka verktyg som ska finnas och spelreglerna vad
              gäller att gripa, anhålla, häkta, förverka och frysa är väldigt
              viktiga för att man ska kunna ha en effektiv rättsstat.
            </seg>
            <seg n="722d17b8">
              Det handlar om balansen i hur hårt vi ska gå fram för att kunna
              öka tryggheten och minska brottsligheten. Om man har för menlösa
              verktyg leder det ingenstans. Då ger man en annan, odemokratisk,
              kraft fritt spelutrymme. Jag hoppas att vi kommer att återkomma
              till detta, för här behövs ytterligare skärpningar.
            </seg>
            <seg n="69a4c7c0">
              En sak som nämnts och som hör hit är reglerna för penningtvätt,
              men de kommer att behandlas i särskild ordning här. Det välkomnar
              vi från Folkpartiet särskilt, för om man ska bekämpa inte minst
              grov organiserad brottslighet är dessa personer i regel så härdade
              att straffsystemet spelar mindre roll.
            </seg>
            <seg n="cfddf4f7">
              Om man däremot kan slå mot de resurser och pengar de ägnar sig
              åt att tillskansa sig slår man rätt i hjärtat på hela syftet med
              deras verksamhet, och det är den vägen vi ska gå.
            </seg>
          </u>
          <note n="328bd34a">
            Fru talman! Jag yrkar bifall till förslaget i betänkandet och
            avslag på reservationerna.
          </note>
          <note type="speaker" n="10d28872">
            Anf. 48 LENA OLSSON (V) replik:
          </note>
          <u who="lena_olsson_656dbf" xml:id="i-aef32b4cc25fdbe4-1" n="fdba1d89">
            <seg n="49eeadc5">
              Fru talman! Det är väl ganska kul, Johan Pehrson, att vi är relativt
              överens när det gäller nämndemän. Men jag tyckte att du sviktade
              lite här i talarstolen. Jag fick för mig att det gällde antalet
              nämndemän, att det kanske skulle hända något i framtiden och att
              vi fick vara beredda på förändringar.
            </seg>
            <seg n="6944b22f">
              Då vill jag ställa en rak fråga, eftersom Socialdemokraterna,
              Miljöpartiet och Vänsterpartiet går ut stenhårt med att man inte
              ska minska antalet nämndemän – det är angeläget för vår del. Det
              är den första frågan.
            </seg>
            <seg n="b9ced8c7">
              Sedan gäller det fri kvot. Man behöver inte göra det till världens
              största fråga. Men det är av vikt att vi får till en rekrytering
              med fler ungdomar som intresserar sig för att bli nämndemän utan
              att vara knutna till ett politiskt parti.
            </seg>
            <seg n="cb16296c">
              Vi i Vänsterpartiet har föreslagit att man ska pröva en fri kvot
              på ungefär 20 procent, göra ett försök med det. Efter det kan
              man kanske bestämma sig: Det var en ganska bra ordning, och då
              kan vi fortsätta. Är det något som Folkpartiet i så fall skulle
              kunna stödja och rekommendera, att man börjar med ett försök?
            </seg>
          </u>
          <note type="speaker" n="fa05cad3">
            Anf. 49 JOHAN PEHRSON (FP) replik:
          </note>
          <u who="johan_pehrson_6b4d75" xml:id="i-91b7c0877039845a-1" n="b5273200">
            <seg n="f9052b8c">
              Fru talman! Man ska alltid försöka med ett försök. Sanningen
              är att vi har varit öppna för fri kvot. Vi tycker inte att det
              är så konstigt. Men jag tycker också att det ska vara bred enighet,
              och jag konstaterar att dina bästa kompisar här inne, Socialdemokraterna,
              säger blankt nej till detta. Jag respekterar det och tycker inte
              att man ska driva reformerna i våra domstolar vad gäller lekmannadomare
              så långt att man inte söker en bred samsyn.
            </seg>
            <seg n="82e25744">
              I den här delen kan kanske du och jag tillsammans prata med de
              trevliga sossarna här i kammaren, så att vi kan försöka få dem
              på klokare tankar. Det var svaret beträffande fri kvot. Jag tycker
              att det krävs en bredare enighet för det.
            </seg>
            <seg n="e63138e7">
              Beträffande antalet nämndemän: På temat jordbruk har det varit
              uppe om slakt. Slakten från 8 300 till 5 200 fanns i en utredning.
              Men det är ändå 5 200 nämndemän kvar enligt den utredningen.
            </seg>
            <seg n="00a79561">
              Folkpartiets partiståndpunkt är den att vi tycker att man ska
              ha nämndemän i tingsrätt och lägre instans – det är framför allt
              där som de hör hemma. Jag välkomnar om Lena Olsson och andra vill
              komma med till Svea hovrätt och sitta med vid några förhandlingar
              och kolla vad man anser om att vi ska ha lekmannadomare där. Jag
              tycker att det är tveksamt.
            </seg>
            <seg n="c5f6296c">
              Det handlar om bred enighet. Den produkt som nu föreligger, förslaget
              om förbättringar i nämndemannasystemet, har vunnit bred enighet,
              och jag tycker att det är det vi ska ställa oss bakom i kammaren.
            </seg>
          </u>
          <note type="speaker" n="216f543b">
            Anf. 50 LENA OLSSON (V) replik:
          </note>
          <u who="lena_olsson_656dbf" xml:id="i-aef32b4cc25fdbe4-2" n="fdba1d89">
            <seg n="3b221b3f">
              Fru talman! Det är i alla fall er åsikt just nu. Men jag märker
              tydligt att man kan tänka sig att dra ned antalet nämndemän i
              överrätter. En utredning är naturligtvis en utredning, och en
              proposition är en proposition. Men direktiven till utredningen
              skrivs av regeringen – inte av oss i oppositionen.
            </seg>
            <seg n="d4199246">
              Ersättningsvillkoren togs upp i ett direktiv. Jag undrar om ni
              från regeringshåll funderar på att öka ersättningen till nämndemän,
              eftersom ni har tagit upp det i direktiven. Eller var det så att
              man rent av misstänkte att utredningen skulle komma med ett kostnadsneutralt
              förslag? Så var det ju, med jordbrukspolitiken, med slakten. Det
              var ju det som skulle resultera i att resten av gänget fick höjt
              arvode.
            </seg>
            <seg n="3d7317f3">
              I direktivet fanns också med att göra nämndemannamedverkan i
              domstolar mer ändamålsenlig. Nu blev den delen relativt orörd.
              Jag undrar: Är det detta med rekrytering och att man ska kunna
              entlediga vid olämpligt uppförande eller utbildningen som man
              menar?
            </seg>
          </u>
          <note type="speaker" n="228ae77b">
            Anf. 51 JOHAN PEHRSON (FP) replik:
          </note>
          <u who="johan_pehrson_6b4d75" xml:id="i-91b7c0877039845a-2" n="b5273200">
            <seg n="f79d757a">
              Fru talman! Det var många detaljfrågor.
            </seg>
            <seg n="fbef29d2">
              Jag står fast vid åsikten att man ska kunna modernisera det nämndemannaväsen
              som vi har haft under lång tid, och nu görs det viktiga förändringar
              i och med den aktuella propositionen. Men jag föreslår att vi
              tar den debatten när den kommer, så kan vi se var vi står. Rekryteringsfrågan,
              att man får en bra bredd, är central.
            </seg>
            <seg n="fbf7ee00">
              Jag är tjänstledig från domstol och sitter annars med de här
              nämndemännen och resonerar. Jag blir ofta fantastiskt imponerad
              över vilken viktig roll de har i min tingsrätt, Örebro tingsrätt,
              där jag har min tjänst. Men jag har också sett motsatsen, där
              man undrar: Hur kom den människan hit? Vad är det för konstigt
              parti som har utsett personen? Först och främst sitter personen
              och sover och har väldigt lite förståelse för vad som pågår.
            </seg>
            <seg n="3172ecd5">
              Människor kommer till domstol för att få allvarliga saker prövade.
              Det kan i värsta fall handla om livstidsdomar. Man vill gärna
              att det ska vara skarpa människor som sitter där. Vi går ju inte
              till någon annan offentlig viktig verksamhet och säger: Här ska
              vi slänga in vem som helst – det är viktig demokratisk insyn.
              Tänk om vi gjorde det i operationssalarna på våra sjukhus! Det
              skulle se väldigt konstigt ut, och ingen skulle komma på den tanken.
              Men även där är insyn viktigt.
            </seg>
            <seg n="5e5bbd42">
              Vi återkommer till den breda debatten om hur vi ska ha lekmannainflytandet
              framöver.
            </seg>
          </u>
          <note type="speaker" n="520a82c5">
            Anf. 52 JOHAN LINANDER (C):
          </note>
          <u who="johan_linander_d5de22" xml:id="i-51c80dff0b77c95d-0" n="80132404">
            <seg n="1dded8e7">
              Fru talman! Som någon sade tidigare är det lite konstigt att
              debattera detta just nu. 12 av 15 reservationer i betänkandet
              handlar om nämndemän, och samma dag som vi justerade vårt betänkande
              kom regeringens proposition, som heter Nämndemannauppdraget –
              stärkt förtroende och högre krav . Väldigt mycket av det som avhandlas
              i betänkandet kommer vi alltså att debattera senare i vår, när
              propositionen behandlas här i riksdagen.
            </seg>
            <seg n="79a1e6c9">
              Jag tänkte nämna några av de förslag som finns med i propositionen.
              Det är bland annat skärpt krav på lämplighet, genom att man ska
              ta utdrag ur belastningsregistret och att det ska vara enklare
              att entlediga nämndemän som inte sköter sig. I propositionen föreslår
              vi också obligatorisk introduktions- och repetitionsutbildning.
              Vi menar att alla nämndemän bör ha en bättre utbildning för det
              viktiga uppdrag som de har.
            </seg>
            <seg n="523c6daa">
              Vidare ska det inte längre vara val till nämndeman i kommun-,
              landstings- och regionfullmäktige samtidigt som man väljer till
              andra politiska uppdrag, det vill säga till vanliga nämnder, som
              byggnadsnämnd och fritidsnämnd. Det är för att markera att detta
              inte är ett politiskt uppdrag. Det är oerhört viktigt att markera
              att uppdraget som nämndeman inte är ett politiskt uppdrag. Man
              ska inte företräda något parti när man sitter som nämndeman.
            </seg>
            <seg n="448061a7">
              Detta var också ett förslag som kom fram i utredningen. Därför
              blir det något svårbegripligt när Socialdemokraternas Mattias
              Jonsson säger: Här har vi Socialdemokraternas förslag, och nu
              tycker Alliansen precis som vi. Ja, Socialdemokraterna tycker
              som utredningen i den här delen, och vi tycker som utredningen
              i den här delen – alltså tycker vi lika. Men det är väl så under
              valår att man måste ta alla möjligheter att påstå att man har
              påverkat på något sätt – jag vet inte.
            </seg>
            <seg n="2484dc2f">
              Jag satt i den politiska referensgruppen till utredningen, och
              det gjorde Mattias Jonsson också. Det var klart redan där att
              många av utredarens förslag inte skulle få politisk majoritet.
              De flesta partier berättade i den politiska referensgruppen vad
              de tyckte, men utredaren valde att lägga fram ett förslag som
              hon trodde på, även om det var tydligt att det inte fanns politisk
              majoritet för så långtgående förslag som faktiskt lades fram:
              minskning av antal nämndemän, vilka nivåer det skulle gälla, till
              exempel i hovrätt, men också att det skulle vara färre nämndemän
              i varje rättegång.
            </seg>
            <seg n="df6e882b">
              En utredare är fri att lägga fram sina förslag. Det är egentligen
              konstigt att man behöver säga någonting om det. En utredare frågar
              inte regeringen: Får jag lägga fram de här förslagen?
            </seg>
            <seg n="5a1bbea3">
              Det förslag som finns i betänkandet från utredaren är inte på
              något sätt regeringens förslag. Det borde vara en självklarhet,
              men jag nämner det ändå på förekommen anledning.
            </seg>
            <seg n="c0695a32">
              En del av dessa utredningsförslag går vi vidare med, och det
              var dessa förslag jag nämnde förut.
            </seg>
            <seg n="241ae5b1">
              Tidigare i debatten påstod även Miljöpartiets Agneta Börjesson
              att vi i dag på något sätt skulle rösta mot våra egna förslag.
              Visst finns det reservationer som handlar om precis det som vi
              har föreslagit i propositionen. Jag tänker till exempel på reservation
              11, som gäller punkt 12, som är en S-reservation om nämndemännens
              valperioder. Det är exakt det som vi har föreslagit i propositionen.
              Inte ens Socialdemokraterna själva yrkar bifall till den, och
              det av naturliga skäl. Agneta Börjesson kan läsa sista meningen
              i reservationen där det står: Regeringen bör återkomma till riksdagen
              med ett sådant förslag.
            </seg>
            <seg n="94907388">
              Det verkar väldigt konstigt om vi skulle rösta för att regeringen
              ska återkomma till riksdagen med ett sådant förslag eftersom det
              är precis det som regeringen redan har gjort. Det är konstigt
              att man påstår att vi röstar mot det som vi själva tycker. Man
              får läsa hela reservationen.
            </seg>
            <seg n="9c52382f">
              Lena Olsson ställde en fråga om vad Centerpartiet tycker om en
              fri kvot, och jag tänkte besvara den. Vi har ett stämmobeslut
              på att vi vill bredda rekryteringen av nämndemän. Det innebär,
              som det nu ser ut, att vi behöver ha in en fri kvot. Det underlag
              som finns i partierna är tyvärr inte riktigt representativt för
              den svenska befolkningen. Man önskar att många fler skulle vara
              medlemmar i de politiska partierna, engagera sig i de politiska
              partierna eller på andra sätt vilja komma till de politiska partierna
              och fråga om de kan bli utsedda till nämndemän. Men det ser inte
              ut så.
            </seg>
            <seg n="ddde2685">
              Jag vet att Miljöpartiet har gjort ett bra arbete. Jag tror att
              det fungerar i vissa delar av landet. I Helsingfors tror jag att
              MP har gjort ett bra jobb för att få in fler personer. Men det
              fungerar inte i hela landet.
            </seg>
            <seg n="1ff261ed">
              Vi ser framför allt hur åldersfördelningen bland nämndemän ser
              ut. Förr talade vi mycket om den etniska sammansättningen, vilken
              etnisk bakgrund som nämndemännen hade, och om hur könsfördelningen
              såg ut. Men det är ganska bra numera. Det stora problemet som
              vi inte har klarat av är åldersfördelningen. Medelåldern bland
              nämndemännen är alldeles för hög i förhållande till befolkningen
              i stort. Tanken med att ha nämndemän är att de ska spegla befolkningen.
              Då är det viktigt att vi lyckas rekrytera fler nämndemän mitt
              i livet som är i den yrkesverksamma delen av sitt liv. I dag är
              det väldigt många pensionärer och en hel del studenter, men det
              är mycket svårare att rekrytera i åldrarna däremellan. Det lider
              vi av, och det lider säkert ni i de andra partierna också av.
            </seg>
            <seg n="5f668a3b">
              Därför tror vi att det är viktigt att få en fri kvot och visa
              att alla faktiskt är välkomna att bli nämndemän. Det är inte någonting
              som ska vara förbehållet enbart de politiska partierna framöver.
            </seg>
            <seg n="f25f21fa">
              Med detta sagt måste jag också säga att det fanns förslag i utredningen.
              Men förslaget var nog inte riktigt genomtänkt när det gäller hur
              det praktiskt skulle gå till. Det är just därför som vi måste
              titta vidare på hur det verkligen ska gå till, alltså hur dessa
              personer ska föreslås och vem som ska välja dem. När det finns
              fler föreslagna än antal platser, vem ska då göra bedömningen
              av vem som är mest lämpad? Det måste vi titta vidare på, och vi
              får återkomma med ett sådant förslag efter valet. Där har vi inga
              problem i Alliansen. Även om vi tycker lite olika har vi inga
              problem med att komma överens om detta.
            </seg>
            <seg n="70b35699">
              Däremot verkar det mycket svårt på den rödgröna sidan. Miljöpartiet
              talar så hårt för en fri kvot. Vänsterpartiet står lite mitt emellan.
              Och Socialdemokraterna talar mycket hårt mot detta.
            </seg>
            <seg n="bd9e63ef">
              Jag skulle gärna vilja höra hur ni tänker sätta er ned och resonera
              om ni skulle få chansen. Var skulle ett sådant resonemang sluta?
              Skulle det bli en fri kvot, eller skulle det inte bli en fri kvot?
            </seg>
            <seg n="a7927c75">
              Om jag ska vara helt ärlig tror jag inte att det är den allra
              viktigaste frågan för svenska folket. Men det är ytterligare ett
              exempel på rättsområdet på att ni i de rödgröna partierna inte
              har någon som helst gemensam politik och att ni ligger långt ifrån
              varandra. Ni ber väljarna att köpa grisen i säcken. Sedan får
              väljarna se hur det blir. Det tycker jag inte är ett korrekt sätt
              att hantera så viktiga frågor.
            </seg>
          </u>
          <note n="0b12542f">
            Fru talman! Därmed yrkar jag bifall till förslaget i betänkandet
            och avslag på samtliga reservationer.
          </note>
          <note type="speaker" n="1ff7d674">
            Anf. 53 MATTIAS JONSSON (S) replik:
          </note>
          <u who="mattias_jonsson_d09d86" xml:id="i-4e994bca9011a05f-3" n="5019fa40">
            <seg n="e17710d1">
              Fru talman! Jag konstaterar att vi inte har fått något svar från
              Carl-Oskar Bohlin och Moderaterna när det gäller vilken uppfattning
              de har i fråga om antalet nämndemän. Däremot är de arroganta i
              talarstolen, antagligen på grund av att de blir pressade.
            </seg>
            <seg n="8be21dee">
              Till Johan Linander vill jag ställa den fråga som ställs till
              oss, nämligen vad som händer om vi vinner valet. Men vad händer
              om ni vinner valet? Det är ingen som ställer den frågan eftersom
              den kanske inte är relevant. Men jag måste ändå ställa den frågan.
            </seg>
            <seg n="28e35242">
              Jag uppskattar Johan Pehrsons tydlighet i talarstolen när han
              säger att man skulle vilja se förändringar i överrätterna och
              en neddragning av antalet nämndemän. Men Moderaterna svarar inte.
            </seg>
            <seg n="ed7c318b">
              Jag skulle vilja veta vad Johan Linander anser om det. Skulle
              olyckan vara framme och ni skulle regera vidare är det en väsentlig
              fråga att få svar på. Du får gärna svara på den.
            </seg>
          </u>
          <note type="speaker" n="1dae2f70">
            Anf. 54 JOHAN LINANDER (C) replik:
          </note>
          <u who="johan_linander_d5de22" xml:id="i-51c80dff0b77c95d-1" n="80132404">
            <seg n="4e5a0ce5">
              Fru talman! Vi från Alliansen har för vana att berätta för svenska
              folket vad vi tänker göra. Vi har visat i snart åtta år att vi
              kommer överens. Även om det finns olika åsikter har vi ett system
              där vi förhandlar och kommer överens, och alla får kompromissa.
              Det är så det fungerar.
            </seg>
            <seg n="6e315a4f">
              Jag förstår att Socialdemokraterna, som är vana vid att regera
              som enpartiregering, inte riktigt har tankar om hur man ska kompromissa
              med andra partier. Men det kommer att bli nödvändigt även för
              er. Det är därför som det är så viktigt att berätta för väljarna
              vad man tycker.
            </seg>
            <seg n="6d15dab8">
              När det gäller antalet nämndemän skulle vi från Centerpartiet
              kunna ställa oss positiva till att se över om det verkligen är
              nödvändigt att ha så många nämndemän i vissa delar. Men å andra
              sidan kanske vi behöver gå åt andra hållet i andra delar. Om jag
              går igenom hela förslaget från utredaren skulle det bli lite plus
              och lite minus, och vi skulle nog hamna ungefär där vi är i dag.
              Men det kan bli justeringar.
            </seg>
            <seg n="1e2f930c">
              Det är det som jag kan svara från Centerpartiet. Sedan sätter
              vi oss tillsammans med de andra allianspartierna och förhandlar
              för att komma överens. Även om det låter som om vi har lite olika
              utgångspunkter, vilket vi har i många frågor eftersom vi är fyra
              olika partier, kommer vi överens.
            </seg>
            <seg n="9f0d2ac5">
              I detta förslag föreslås inte att man ska förändra antalet. Alltså
              är det Alliansens mycket tydliga besked: Nej, vi drar inte ned
              på antalet nämndemän. Detta framgår av propositionen som kom den
              6 mars.
            </seg>
          </u>
          <note type="speaker" n="7391bc8f">
            Anf. 55 MATTIAS JONSSON (S) replik:
          </note>
          <u who="mattias_jonsson_d09d86" xml:id="i-4e994bca9011a05f-4" n="5019fa40">
            <seg n="750a7747">
              Fru talman! Jag tackar för tipset om hur man kan regera landet.
              Eftersom ni ställde frågan till oss känner jag mig tvungen att
              ställa frågan till er: Hur ska ni kunna regera efter valet när
              ni har olika uppfattningar?
            </seg>
            <seg n="c1167dbd">
              Ni har just lagt fram en proposition, och i mitt anförande uttryckte
              jag min oro: Håller den propositionen och det som ni säger i den
              fram till att vi ska ha debatten eftersom det har ändrat sig?
              Det som ni säger i dag gäller ju inte i morgon. Det visar att
              det är en något orolig och skakig regering.
            </seg>
            <seg n="d4b1979f">
              Jag har ställt frågan, och jag uppskattar tydligheten från Johan
              Pehrson om att man skulle kunna tänka sig förändringar med neddragningar
              av antalet nämndemän. Det är ett bra och tydligt besked. Johan
              Linander uttrycker ungefär samma sak. Moderaterna svarar inte
              på frågan, och det gör mig orolig. Jag hoppas att hållbarheten
              är något längre, så att vi kan ha en debatt om den proposition
              som ligger på riksdagens bord och inte drar ned på antalet nämndemän
              utan följer de förslag som vi under flera år har motionerat om
              här i riksdagen. Vi står inte bara här nu när det föreligger en
              proposition och säger att vi följer det som regeringen lägger
              fram förslag om. Det är precis tvärtom. Vi har faktiskt år efter
              år föreslagit de justeringar som framgår av den propositionen.
              Det handlar om utbildningar, en förskjuten valprocess, ett värnande
              om systemet och antalet. Jag hoppas att det håller.
            </seg>
          </u>
          <note type="speaker" n="c5a69f85">
            Anf. 56 JOHAN LINANDER (C) replik:
          </note>
          <u who="johan_linander_d5de22" xml:id="i-51c80dff0b77c95d-2" n="80132404">
            <seg n="d6ec1aca">
              Fru talman! Det blir lite udda. Jag skulle gärna vilja höra om
              Mattias Jonsson kan ge några som helst exempel på att vi efter
              att propositionen har lagts fram inte skulle stå fast vid det
              som står i propositionen. Du kan inte ge ett enda sådant exempel,
              Mattias Jonsson. Nu har du i och för sig inte talartid kvar att
              göra det på heller, men det är klart att det inte finns några
              sådana exempel. Vi förhandlar innan propositionen läggs fram,
              och när propositionen sedan finns på plats är det den som gäller.
            </seg>
            <seg n="6dc684e0">
              Om det visar sig att oppositionspartierna är överens – om Socialdemokraterna
              gör upp med Vänsterpartiet, Miljöpartiet och Sverigedemokraterna
              – om någonting annat är det klart att det blir ett annat majoritetsförhållande.
              Då sätter vi oss ned och funderar på hur vi kan kompromissa ihop
              det så att vi får igenom tillräckligt bra förslag i riksdagen.
              Det ser dock inte ut att kunna bli så, eller rättare sagt: Man
              kan nog säga att det inte blir så, eftersom Vänsterpartiet och
              Miljöpartiet å sin sida tycker en sak och Socialdemokraterna tycker
              helt annorlunda.
            </seg>
            <seg n="098a64e9">
              Att ni i det här läget skulle komma överens är alltså inte så
              sannolikt, även om man önskar att ni någon enda gång skulle kunna
              berätta hur ni skulle regera och vad ni skulle tycka tillsammans.
              Man kan inte kräva det i alla fall, men någon gång skulle det
              faktiskt vara intressant att höra er komma överens.
            </seg>
            <seg n="054518fe">
              När det sedan gäller vem som har motionerat om vad har ni motionerat
              om precis det utredningen har kommit fram till, vilket är det
              vi också tycker. Vad bra att vi är överens! Vad står vi och tjafsar
              om?
            </seg>
          </u>
          <note type="speaker" n="4005dfc3">
            Anf. 57 LENA OLSSON (V) replik:
          </note>
          <u who="lena_olsson_656dbf" xml:id="i-aef32b4cc25fdbe4-3" n="fdba1d89">
            <seg n="04560cb0">
              Fru talman! Jag måste säga att det är fantastiskt hur Johan Linander
              bekymrar sig över oppositionen och hur den ska komma överens eller
              inte.
            </seg>
            <seg n="4c185829">
              Vi har i några debatter sedan jul, till exempel sist när det
              gällde våldsbrott och våldsoffer, hört att Centerpartiet absolut
              tyckte en sak om samtycke. Man gjorde dock något helt annat. Så
              konstigt är det alltså inte. Du säger att ni har olika åsikter,
              Johan Linander, men att ni sedan kompromissar. Till slut är ni
              överens, även om sådant ni tydligen inte är överens om.
            </seg>
            <seg n="af398238">
              När det gäller den fria kvoten som ni gör så stor grej av säger
              ni allihop från Alliansens sida att ni är positiva till den. Jag
              tycker att det vore väldigt roligt att pröva det – men då är det
              inte praktiskt möjligt. Utredningen kom i maj i fjol, tror jag
              att det var; jag är inte så säker på månaden, men man har haft
              tid på sig. Då kan jag ställa frågan varför man inte enligt Vänsterpartiets
              förslag skulle kunna göra ett försök med 20 procent och sedan
              utvärdera det för att kunna gå vidare.
            </seg>
            <seg n="6c97aed3">
              Om man ska införa en frikvot på minst 50 procent, som utredningen
              säger men som ni inte tycker är lämpligt, kan jag förstå att det
              blir praktiskt omöjligt. Är det detta som hindrar? Varför kan
              man annars inte ha en försöksverksamhet med 20 procent?
            </seg>
          </u>
          <note type="speaker" n="34ef89c8">
            Anf. 58 JOHAN LINANDER (C) replik:
          </note>
          <u who="johan_linander_d5de22" xml:id="i-51c80dff0b77c95d-3" n="80132404">
            <seg n="45295ab2">
              Fru talman! Jag tror inte att jag för egen del bekymrar mig så
              mycket över hur de rödgröna ska komma överens, Lena Olsson. Jag
              är mer bekymrad över att svenska folket ska bli lurade – att de
              inte riktigt vet vilken politik de skulle rösta fram om de röstade
              fram en rödgrön regering.
            </seg>
            <seg n="a81c1acc">
              Utredningen kom i somras, och den hade ett förslag på 50 procent.
              Om vi drar ned det till 20 procent, som Vänsterpartiet föreslår,
              kvarstår dock precis samma problem. 50 procent eller 20 procent
              gör egentligen ingen skillnad när det gäller de praktiska problemen,
              nämligen: Vem ska få föreslå? Vem ska kontrollera kandidaterna?
              Vem ska göra urvalet om det finns fler kandidater än antal platser,
              vilket man hoppas att det är? Är det kommunfullmäktige som ska
              välja ändå?
            </seg>
            <seg n="8f517a88">
              Det finns en rad praktiska problem som inte är riktigt utredda,
              och de praktiska problemen är likadana oavsett om det är 50 procent
              eller 20 procent.
            </seg>
          </u>
          <note type="speaker" n="2859de7d">
            Anf. 59 LENA OLSSON (V) replik:
          </note>
          <u who="lena_olsson_656dbf" xml:id="i-aef32b4cc25fdbe4-4" n="fdba1d89">
            <seg n="8517afe4">
              Fru talman! Vi kan stå här och tjata om vem som blir lurad av
              vem hur många gånger som helst i hur många debatter som helst.
              Jag menar, Centerpartiet har många gånger gått ut och sagt: Det
              här är vår politik. Sedan måste ni dock kompromissa, så det blir
              absolut ingenting kvar. Vem har lurat vem då?
            </seg>
            <seg n="eaf2f35d">
              När det gäller kvoten säger vi att det ska vara en försöksverksamhet.
              Man skulle alltså kunna begränsa det till ett försök. Sedan är
              det så att utredningen har tagit fram hur man nominerar, alltså
              att det ska vara någon opolitisk stab på kommunen som tar emot
              nomineringarna och behandlar dem men att det ändå är kommunfullmäktige
              och landstingsfullmäktige som utser. Vi kom alltså inte längre
              i utredningen, utan så måste det bli.
            </seg>
            <seg n="e63cc644">
              Att begränsa det till en försöksverksamhet tycker jag vore väldigt
              klokt. Då får man ganska snabbt svar på hur det fungerar, och
              sedan kan man utöka det om det är lyckat. Det är inte alls säkert
              att det blir lyckat – vi vet ju inte det förrän vi har provat.
            </seg>
          </u>
          <note type="speaker" n="7dacf408">
            Anf. 60 JOHAN LINANDER (C) replik:
          </note>
          <u who="johan_linander_d5de22" xml:id="i-f28e4b24d59dd3ce-0" n="80132404" next="i-32a5a89066fc2fd5-0">
            <seg n="a6be4785">
              Fru talman! Det är konstigt att det alltid blir en debatt om
              vem som säger vad, vad man själv tycker och hur man kompromissar.
            </seg>
          </u>
          <note n="1872d93f">
            (LENA OLSSON (V): Ja, det är jättekonstigt.)
          </note>
          <u who="johan_linander_d5de22" xml:id="i-32a5a89066fc2fd5-0" n="80132404" prev="i-f28e4b24d59dd3ce-0">
            <seg n="313eed19">
              Lena Olsson tar ofta upp det själv. Jag förstår inte det. Vi
              berättar om vår politik, och så säger vi att vi tillhör Alliansen
              och måste kompromissa. Sedan kommer kompromissen hela världen
              och inte minst svenska folket till del, så att man vet: Jaha,
              Centerpartiet hade det här ingångsvärdet. De fick dock inte helt
              som de ville, utan det blev så här.
            </seg>
            <seg n="0dc5cbcf">
              Problemet med er är att ni bara säger första delen. Ni säger
              bara: Vi tycker så här. Sedan säger ni inte att ni måste kompromissa,
              och ni berättar inte hur kompromissen blir. Det är det man skulle
              vilja veta. Det är först då väljarna kan ta ställning till vilken
              politik de ska rösta på. Men nog om det för i dag, fru talman.
            </seg>
            <seg n="7dd00773">
              När det gäller försöksverksamhet tror jag att det är ganska svårt
              att göra försök. Jag misstänker att Lena Olsson menar att man
              ska göra det i någon del av landet eller så, och jag tror att
              det är ganska svårt rent konstitutionellt att ha olika system
              för hur nämndemän ska väljas. När vi gör det behöver vi nog därför
              göra det överallt för att det ska fungera, tror jag.
            </seg>
            <seg n="5c3f7bda">
              Jag känner dock också en oro – där är vi nog helt överens – över
              att det om vi inför en fri kvot kanske inte ens är lika många
              som vill vara nämndemän som det finns platser. Vad gör vi då?
              Ska det stå tomt, eller ska partierna plötsligt fylla på? Är det
              attraktivt för medborgare att sitta som nämndemän? Det är långa
              förhandlingar och tyvärr ganska lite betalt. Jag är alltså inte
              så säker på att det blir lyckat. Som det ser ut nu kan jag dock
              för Centerpartiets räkning säga att det är den bästa väg framåt
              vi har för att nämndemännen verkligen ska spegla befolkningssammansättningen.
            </seg>
          </u>
          <note type="speaker" n="ec33a9e2">
            Anf. 61 CAROLINE SZYBER (KD):
          </note>
          <u who="unknown" xml:id="i-2e4f26d9459aff99-0" n="2ef3c9f4">
            <seg n="34f36cd4">
              Fru talman! En vanlig medborgare besöker en domstol i genomsnitt
              en gång i livet. För många, både bland parter och vittnen, är
              det en ovan situation att uppträda i en domstolsförhandling, och
              det upplevs ofta som pressande. Antalet inställda rättegångar
              ökar också, framför allt för att åtalade eller vittnen inte dyker
              upp.
            </seg>
            <seg n="b129e332">
              Många har sagt att det beror på en rädsla till exempel för att
              bli fotograferade i väntrummet, och enligt Domstolsverket har
              privatpersoners fotografering utanför rättssalen i flera fall
              lett till oordning, en hotfull stämning och till och med våld.
              Det är mycket allvarligt. Vi kristdemokrater tycker att man ska
              titta vidare på möjligheten att utöka fotoförbudet till tingsrätters
              väntrum. I dag när var och varannan person har en mobilkamera
              är det lätt att ta och skicka en bild, vilken kan användas för
              utpressning. Den teknik som fanns när lagarna skrevs såg helt
              annorlunda ut än de tekniska möjligheter som finns i dag.
            </seg>
            <seg n="47f40d9e">
              Domstolsverket vill också att man tittar vidare på en översyn
              av fotoförbudet, och Justitiedepartementet har tillsatt en utredning.
              Det är vi glada för. Den pågår, och resultatet presenteras i sommar.
            </seg>
            <seg n="fa92486a">
              Allt och inget har debatterats, kan man väl säga – förutom att
              det har varit ett fokus på nämndemän, vilket vi också återkommer
              till i vår. Det jag vill säga när vi ska tala om processrättsliga
              frågor är att det vi debatterar när det gäller trygga rättegångar
              inte är en enda sak. Det finns ingen quick fix, utan det gäller
              att man ser en helhet. Det handlar om alltifrån rätt utformade
              lokaler till utbildning och samverkan med andra myndigheter. Det
              handlar också om information – jag tror framför allt att grunden
              är mer information om rättegångar.
            </seg>
            <seg n="b4631d6a">
              Jag skulle till exempel tycka att det vore positivt om det här
              kunde vara en del i undervisningen. Nu ska vi inte lägga på skolorna
              ännu mer. Men vi har öppna domstolar, och jag tror att det skulle
              vara bra om man någon gång under sina år i skolan gick på ett
              studiebesök. Jag tror att det skulle vara bra inför den dagen
              då man deltar i en rättegång som vittne, brottsoffer eller kanske
              till och med gärningsman att ha en ökad kunskap om vad det innebär.
            </seg>
            <seg n="62360bfc">
              Jag kan själv känna, även om jag är jurist, att det är och ska
              vara en speciell stämning när man går in i rättssalar, som Helsingforss
              tingsrätt där jag har varit. Ofta är tingshusen stora och pampiga.
              Men jag tror också att det är viktigt att vi är välkomnande och
              berättar om hur öppna domstolarna är. Jag tror att det vore väldigt
              bra om det vore större öppenhet och om skolorna också gick dit
              i större utsträckning än vad man gör i dag.
            </seg>
            <seg n="59e1c782">
              När vi pratar om nämndemän, som vi alla har varit inne på, vill
              jag börja med att säga att jag tycker att Domstolsverket tog ett
              steg i rätt riktning när de skickade ut ett brev till alla nämndemän
              och berättade lite om vikten av olika frågor, bland annat jäv;
              vi har haft en del tyvärr väldigt kostsamma fall där vi varit
              tvungna att ta om rättegångar på grund av sådana frågor.
            </seg>
            <seg n="d63bac7e">
              Det är viktigt att vi pratar om utbildning. Inom Kristdemokraterna
              har vi diskuterat nämndemän mycket. Vi landade till och med för
              några år sedan i att vi ville ha en mer juryliknande domstolsplikt.
              Precis som att vi tycker att det vore bra om fler elever och medborgare
              fick inblick i rättsväsendet tyckte vi att det vore bra om alla
              kunde känna ett litet ansvar och någon gång under sin livstid
              var en del av den demokratiska och juridiska processen genom att
              vara nämndeman. Nu är det inte där vi har landat på vårt senaste
              riksting, men jag tycker att det är positivt att vi har haft en
              omfattande debatt i vårt parti.
            </seg>
            <seg n="f02ed807">
              Även inom juristkåren kan man väl säga att det är en omfattande
              debatt. Jag är inte förvånad över att utredningen landade där
              den landade. Jag satt också i den politiska referensgruppen. Man
              ska vara tydlig med att det fanns en utredare, en expertgrupp
              bestående av jurister samt en politisk referensgrupp. Det var
              bra diskussioner i utredningen, tycker jag, och det var tydligt
              från början att inte bara vi olika politiska partier såg annorlunda
              på det här, utan expertgruppen, som till stor del bestod av jurister,
              hade en annan syn. Det viktigaste tycker jag är att vi diskuterar
              de här frågorna. Det är bra att justitieministern tillsatte en
              utredning, så att vi för en gångs skull tar ett helhetsgrepp över
              nämndemannafrågan. Exakt var vi sedan landar vet inte jag, men
              jag tror att det är viktigt att det finns en bred enighet.
            </seg>
            <seg n="be095e8d">
              Förutom att nämndemännen i dag är en alltför homogen grupp kan
              jag tycka att det ibland är ett problem att folk är nämndemän
              väldigt många år. Man blir nästan som en proffsnämndeman om man
              började på 70-talet och är nämndeman än i dag, år 2014. Om det
              nu ska finnas ett medborgarperspektiv i våra domstolar, som tanken
              var när systemet skapades från början, kan jag säga att den person
              som har varit nämndeman sedan 1970 fram till i dag nog inte är
              gemene man, mannen eller kvinnan på gatan.
            </seg>
            <seg n="5c4d2c99">
              Jag tyckte att utredningen var intressant. Vi kommer att diskutera
              den längre fram i vår. Jag ser fram emot att få se exakt var vi
              landar. Men sägas ska att grunden till utredningen var en debatt
              som vi hade här sent en torsdagskväll när en sverigedemokratisk
              partiföreträdare sade: Våra nämndemän ska döma som vi vill. Det
              var säkert en felsägning sent en torsdagskväll, men jag tror ändå
              att det är viktigt att vi tar med oss detta. Det är lite speciellt
              att politiska partier utser nämndemän. Ska vi ha det här ansvaret,
              vilket de flesta partier verkar vara överens om att vi ska ha,
              är det viktigt att sådana felsägningar aldrig sker och att man
              tillsammans jobbar för att se till att vi breddar antalet nämndemän
              och att de speglar befolkningen mycket bättre.
            </seg>
            <seg n="87635e51">
              Angående diskussionen om fria kvoter eller inte kan jag säga
              att utredningen har varit tydlig. Tar inte alla vi partier ansvar
              och ser till att vi får en större bredd på nämndemännen blir det
              en fri kvot, och det kommer antagligen att gå fort i så fall.
              Försöksperiod eller inte – det viktigaste är att vi tar med oss
              att om vi ska ha nämndemannasystemet ska det spegla befolkningen
              bra mycket bättre än vad det gör i dag.
            </seg>
          </u>
          <note type="speaker" n="e7998616">
            Anf. 62 LENA OLSSON (V) replik:
          </note>
          <u who="lena_olsson_656dbf" xml:id="i-aef32b4cc25fdbe4-5" n="fdba1d89">
            <seg n="ecd65abd">
              Fru talman! Jag har en kort fråga som jag glömde förut. Ett problem
              som vi tog upp i referensgruppen är svårigheterna att rekrytera
              människor som har jobb och behöver ta ledigt från jobbet. De möter
              ofta ett ogillande från arbetsgivaren. Har ni i Alliansen tagit
              upp det här som ett problem? Detta kan vara en stor orsak till
              att människor inte engagerar sig. Man kan tycka att arbetsgivaren
              borde anse att det här är ett superviktigt uppdrag som verkligen
              behövs. Det får inte vara så att en anställd som tar på sig ett
              sådant här uppdrag upplever att arbetsgivaren ogillar detta eller
              att man rent av före anställning får frågan om man har något förtroendeuppdrag
              eller inte.
            </seg>
          </u>
          <note type="speaker" n="f8534fde">
            Anf. 63 CAROLINE SZYBER (KD) replik:
          </note>
          <u who="unknown" xml:id="i-2e4f26d9459aff99-1" n="2ef3c9f4">
            <seg n="a33206ae">
              Fru talman! Jag tackar för frågan. Jag kan börja med att säga
              att detta var en av anledningarna till att vi i Kristdemokraterna
              för några år sedan föreslog domstolsplikt. Det var flera nämndemän
              som berättade att de måste avsäga sig uppdraget därför att de
              mött en oförståelse från arbetsgivaren. Då tänkte vi: Vad beror
              detta på? När man gör den här tjänsten är man en del av något
              väldigt viktigt och ibland en garant för rättssäkerheten, men
              arbetsgivaren ser inte det viktiga som man gör. Det är någonting
              som jag kommer att ta in i det arbete som ska pågå framöver.
            </seg>
            <seg n="239e200f">
              Propositionen har vi haft mycket diskussioner om. Jag tycker
              att utredningen belyste nämndemannafrågan från många vinklar.
              Nu har den som sagt lämnats över till riksdagen, och när vi jobbar
              med den även här är det viktigt att vi tittar på allt sådant från
              början. Om man har gjort en utredning och vi sjösätter någonting
              kommer vi inte att ta ett grepp om frågan igen.
            </seg>
            <seg n="fbc1f1e6">
              För min del tycker jag att det är en väldigt viktig fråga. Hur
              ser vi till att arbetsgivare blir mer positiva till att man är
              en del av något som är så här viktigt? Många säger i dag att det
              inte bara handlar om arvodesfrågan för nämndemän. Som Lena Olsson
              är inne på handlar det om arbetsgivarens bemötande. Kanske finns
              det också ibland en oförståelse för hur långa rättegångar kan
              vara.
            </seg>
            <seg n="c88af841">
              Återigen: Mer information och kunskap i samhället om rättsprocessen
              och rättegångar i största allmänhet tror jag skulle leda till
              en större förståelse för det jobb man gör som nämndeman.
            </seg>
          </u>
          <note type="speaker" n="268b11f1">
            Anf. 64 LENA OLSSON (V) replik:
          </note>
          <u who="lena_olsson_656dbf" xml:id="i-aef32b4cc25fdbe4-6" n="fdba1d89">
            <seg n="0251aeda">
              Fru talman! Ja, detta är ett väldigt viktigt uppdrag som många
              arbetsgivare säkerligen också kommer att ha nytta av. Information
              i all ära – frågan är om man inte ska ställa tyngre krav på arbetsgivarna
              på hur de ska bemöta personal som tagit på sig detta viktiga uppdrag.
            </seg>
          </u>
          <note type="speaker" n="467bb2f7">
            Anf. 65 CAROLINE SZYBER (KD) replik:
          </note>
          <u who="unknown" xml:id="i-2e4f26d9459aff99-2" n="2ef3c9f4">
            <seg n="005da0ea">
              Fru talman! Redan i dag finns det en tydlighet om att man ska
              få vara borta från arbetet för till exempel politiska uppdrag
              eller uppdrag som nämndeman. Många nämndemän säger dock att arbetsgivaren
              har förståelse för om de går på ett möte i kommunfullmäktige,
              men inte om de ska vara borta på rättegång. Detta är ett problem,
              och det är någonting som vi får ta med oss. Det är absolut inte
              så det ska vara. Det här ska ses som ett väldigt viktigt uppdrag
              som är helt opolitiskt, fast vi partier i dag hjälper till att
              rekrytera. Man gör en väldigt viktig insats när man som nämndeman
              är en del av en rättegång. Detta är någonting som vi får titta
              vidare på. Jag tycker att det är synd när arbetsgivare inte ser
              värdet av att man är en del av en juridisk process.
            </seg>
          </u>
          <note type="speaker" n="178bb949">
            Anf. 66 RICHARD JOMSHOF (SD):
          </note>
          <u who="richard_jomshof_aea762" xml:id="i-5d630b440e5fc8bd-0" n="c5f3f801" next="i-239cbfe079adac37-0">
            <seg n="de0cb377">
              Fru talman! Det är alltid lika kul när företrädare för Vänsterpartiet
              tar sig ton. Hela poängen med mitt inlägg var att alla grupperingar,
              oavsett politisk färg, som stör och hotar i en rättssal dels ska
              avvisas från lokalerna, dels ska kunna straffas för detta.
            </seg>
            <seg n="1666d1fd">
              Händelserna i Kärrtorp har ingenting med Sverigedemokraterna
              att göra. Till skillnad från Vänsterpartiet tar Sverigedemokraterna
              avstånd från alla former av politiskt våld. Det gör däremot inte
              Vänsterpartiet. Vänsterpartiet har nämligen inga problem med att
              marschera sida vid sida med våldsförespråkande och antidemokratiska
              grupperingar som Afa och Revolutionära fronten. Det finns många
              namn på de här tokstollarna.
            </seg>
            <seg n="b8cefe5f">
              När man gör det är man inte trovärdig. Det är snarare så att
              Vänsterpartiet legitimerar politiskt våld. I min värld är nazism
              och kommunism precis samma skit, ursäkta ordvalet. Det är två
              sidor av samma mynt. Det är gradskillnader i helvetet. Det finns
              många sätt att beskriva det.
            </seg>
            <seg n="19c8d00a">
              Men så är det inte i Vänsterpartiet. Man säger att man är emot
              politiskt våld, men bara en form av politiskt våld. När det gynnar
              en själv och är grupper som tillhör den egna ideologin har man
              inga som helst problem med politiskt våld. Det är snarare så att
              man bejakar det.
            </seg>
            <seg n="285a97c5">
              Därför är det oerhört olyckligt när man säger sådana saker, för
              sig på det sättet och kräker ur sig oförskämdheter på det sättet.
              Det är beklagligt. De flesta i denna kammare brukar kunna hålla
              sig på en väldigt bra nivå i debatterna. Det tycker jag att vi
              ska göra. Men detta är banne mig under all kritik.
            </seg>
          </u>
          <note n="2f4337d3">
            I detta anförande instämde Markus Wiechel (SD).
          </note>
          <note n="10137ca8">
            Anf. 67 FÖRSTE VICE TALMANNEN:
          </note>
          <u who="richard_jomshof_aea762" xml:id="i-239cbfe079adac37-0" n="c5f3f801" prev="i-5d630b440e5fc8bd-0">
            <seg n="12e7f318">
              Det gäller både den som ger kritik och den som tar kritik att
              försöka hålla sig på en anständig nivå.
            </seg>
          </u>
          <note type="speaker" n="5029cc4a">
            Anf. 68 LENA OLSSON (V) replik:
          </note>
          <u who="lena_olsson_656dbf" xml:id="i-aef32b4cc25fdbe4-7" n="fdba1d89">
            <seg n="32998119">
              Fru talman! Jag gick upp i talarstolen eftersom Richard Jomshof
              ena minuten säger att vi inte gör någonting för att komma åt brottsligheten;
              det gäller även den ekonomiska grova brottsligheten. Jag upplyste
              om att det nu fanns förslag som var på gång och att han kanske
              inte var medveten om det.
            </seg>
            <seg n="b29e3a45">
              Jag tog också upp att det är jättebra att man vill tillförsäkra
              att vittnen och så vidare är skyddade. Det är så det ska se ut
              i en rättsstat. Jag tog även upp när jag var på rättegång i Södertörns
              tingsrätt.
            </seg>
            <seg n="f824a8bb">
              När man tittar på händelserna i Kärrtorp ser man att alla ställde
              upp. Det var en antirasistisk demonstration som blev angripen.
              Sedan gjorde man en väldigt stor demonstration därute för att
              visa sin avsky gentemot det. Där var alla partier med utom såklart
              Richard Jomshofs parti. Vi är inte så förvånande. Det är ganska
              bra om det kommer fram i kammaren. Du, Richard Jomshof, åsyftar
              också någonting som har hänt förut. Lägg märke till att Ung Vänster
              i helgen förbjöd Afa att ställa upp och tala på den antirasistiska
              demonstrationen.
            </seg>
            <seg n="a64bfdae">
              Jag har sagt det förut, och jag har sagt det till polisen i Dalarna,
              att i och med att Sverigedemokraterna har kommit in i riksdagen
              legitimeras de rasistiska åsikterna. Vi har hört flera gånger
              här i talarstolen hur du rent ut sagt har vräkt ur dig alla möjliga
              saker om invandrare.
            </seg>
          </u>
          <note type="speaker" n="b7b93590">
            Anf. 69 RICHARD JOMSHOF (SD) replik:
          </note>
          <u who="richard_jomshof_aea762" xml:id="i-7be856d395fac77c-1" n="c5f3f801">
            <seg n="cdaddc4e">
              Fru talman! Får man använda uttrycket pekoral? Det är ungefär
              så det är.
            </seg>
            <seg n="e0a4ab34">
              Till skillnad från Vänsterpartiet tar vi avstånd från alla former
              av politiskt våld. Personligen känner jag dessutom en enormt stor
              avsky mot grupper som använder politiskt våld. Därför är det naturligtvis
              omöjligt för mig personligen att manifestera och marschera sida
              vid sida med grupper som använder politiskt våld.
            </seg>
            <seg n="70043945">
              Det är jättebra när trovärdiga medborgare säger att de står upp
              för till exempel demokrati när de säger att de vill bekämpa politiskt
              våld med demokratiska medel. Det är alldeles utmärkt. Det måste
              vi göra. Men det är inte trovärdigt om man säger sig bekämpa en
              form av politiskt våld samtidigt som man inte har några problem
              med att marschera sida vid sida med andra grupper som använder
              politiskt våld.
            </seg>
            <seg n="1e883abc">
              Det spelar ingen roll om de kallar sig för RKU, Afa, RF eller
              vad de än har för namn. Det är grupperingar som är antidemokratiska
              och våldsförespråkande. Går man sida vid sida med dem är man inte
              trovärdig. Det är ungefär lika korkat som att marschera sida vid
              sida med SVP, SMR eller vad de än må kalla sig. Det är samma sak.
              Det är precis likadana grupperingar. De har lika fel och är lika
              tokiga. Det är tokstollar. Det är inte trovärdigt.
            </seg>
            <seg n="1a828d03">
              Antingen tar man avstånd från politiskt våld, eller så gör man
              det inte. Man kan inte säga att det är bra ibland och att det
              är dåligt vid ett annat tillfälle. Antingen är det bra, eller
              så är det dåligt. Jag anser att det alltid är fel.
            </seg>
          </u>
          <note type="speaker" n="f99739c5">
            Anf. 70 LENA OLSSON (V) replik:
          </note>
          <u who="lena_olsson_656dbf" xml:id="i-aef32b4cc25fdbe4-8" n="fdba1d89">
            <seg n="f3c03991">
              Fru talman! Richard Jomshof står och nästan påstår att Vänsterpartiet
              inte skulle ta avstånd från allt våld. Det har vi gjort hur många
              gånger som helst. Jag gör det igen för att det ska bli tydligt
              för kammaren.
            </seg>
            <seg n="9bd3a0e8">
              Du har fortfarande inte svarat på frågan, Richard Jomshof: Varför
              medverkade ni inte i den stora antidemonstrationen i Kärrtorp?
              Då dök ni inte upp. Jag tror att många vill ha svar på: Varför
              var ni inte där?
            </seg>
            <seg n="68c0a2f1">
              Jag har tagit djupt illa vid mig, Richard, när du har stått här
              i talarstolen och vräkt ur dig på ett väldigt grovt sätt rasistiska
              tillmälen om våra invandrare.
            </seg>
            <seg n="c011828a">
              (FÖRSTE VICE TALMANNEN: Jag vill erinra om att vi inte säger
              sådana saker i talarstolarna här i riksdagen.)
            </seg>
            <seg n="2ae07602">
              Fru talman! Det är bra om också andra blir tillsagda när det
              går för långt. Jag tar väldigt illa upp av den ton som Richard
              Jomshof har haft här i talarstolen åtskilliga gånger när det gäller
              våra invandrade svenskar. Där skulle jag vilja se en skärpning.
            </seg>
            <seg n="29dd527a">
              Jag tar avstånd från allt våld. Vi kan bara se på Expos undersökning
              och kartläggning i dag. Man kan titta på: Varför växer de högerextrema
              grupperna i dag? Jag tror att förklaringen ligger i att Sverigedemokraterna
              kom in i riksdagen 2010. Det har legitimerat det.
            </seg>
          </u>
          <note type="speaker" n="83fc79bd">
            Anf. 71 RICHARD JOMSHOF (SD) replik:
          </note>
          <u who="richard_jomshof_aea762" xml:id="i-7be856d395fac77c-2" n="c5f3f801">
            <seg n="d816c576">
              Fru talman! Att dra slutsatser är väl inte Lena Olssons starka
              sida, hör jag. Det räcker inte att med ord säga att man tar avstånd
              från våld. Man måste göra det med handling. Man kan inte marschera
              sida vid sida med Afa, Revolutionära Fronten och andra grupperingar
              som använder våld. Då är man inte trovärdig.
            </seg>
            <seg n="8901fd45">
              Att vi inte gick i Kärrtorp beror på det jag har förklarat för
              dig, Lena Olsson. Vi vägrar att manifestera tillsammans med våldsförespråkande
              grupper. Det spelar ingen roll om de är nazister eller vänsterextremister.
              Det kan du stå och skratta åt. Det är dessutom så att svensk polis
              rådde oss att inte gå dit. Det handlade om vår personliga säkerhet.
            </seg>
            <seg n="5ffcd10f">
              Jag kan ta ett exempel från Malmö. Nu ska jag inte lasta Socialdemokraterna
              för det. Det handlar om det som hände strax före jul när en SSU:are
              blev attackerad av ett gäng killar. Jag minns inte exakt om det
              var nazister eller vad det var för några. Det var vid en manifestation
              som man höll i Malmö. Det kan ha varit före jul. Jag minns inte
              exakt när det var. Det var en SDU:are som kände flickan och ville
              gå dit och visa sina sympatier och visa att hon verkligen stöttade
              den unga SSU:aren.
            </seg>
            <seg n="662dbbad">
              Hon var tvungen att bege sig därifrån eftersom hon blev påhoppad
              av grupperingar som var på denna så kallade antivåldsmanifestation.
              Hon fick bege sig därifrån för att de hotade att ge henne stryk.
            </seg>
            <seg n="d98ae54d">
              Det handlar om vår säkerhet. Det gäller de grupperingar som ni
              marscherar sida vid sida med. Det är inte trovärdigt. Tar man
              avstånd från våld så tar man avstånd från alla grupperingar som
              sysslar med våldshandlingar. Det går inte att göra på något annat
              sätt.
            </seg>
            <seg n="d2334779">
              Det finns för övrigt en väldigt bra debattartikel som publicerades
              i går, tror jag det var, av Tuve Skånberg som jag tycker att Vänsterpartiet
              kan läsa. Rubriken är: Var står Vänsterpartiet gällande politiskt
              våld? Det är en alldeles utmärkt debattartikel där han klart och
              tydligt konstaterar att Vänsterpartiet inte är trovärdigt. Det
              finns många bra vänsterpartister som jag vet definitivt tar avstånd
              från politiskt våld, men partiet gör det inte.
            </seg>
          </u>
          <note n="9449b385">
            Överläggningen var härmed avslutad.
          </note>
          <note n="c0ef597d">
            13 § Hushållningen med mark- och vattenområden
          </note>
          <note type="speaker" n="ebacd665">
            Anf. 72 KATARINA KÖHLER (S):
          </note>
          <u who="katarina_kohler_34bfc7" xml:id="i-68eebeb65acfb813-0" n="dd4133ce">
            <seg n="6b60b02a">
              Fru talman! I dag behandlas motioner från allmänna motionstiden
              här i riksdagen som rör frågor om hushållning med mark- och vattenområden.
              Det gäller betänkande CU17. Motionerna gäller insatser för vandrande
              fiskar i sjöar och vattendrag, allmänna vattentjänster, stranderosion
              och vattenverksamheten.
            </seg>
            <seg n="31093ffc">
              Jag börjar med att yrka bifall till reservation 5. Naturligtvis
              står vi bakom även våra övriga reservationer, men för tids vinnande
              väljer vi att yrka bifall endast till reservation 5.
            </seg>
            <seg n="8a6050bc">
              Fru talman! Frågorna som rör hushållningen med våra mark- och
              vattenområden är jätteviktiga – lika viktiga som de flesta andra
              politiska frågor. Vi har många utmaningar som vi kommer att ställas
              inför framgent. Det blir allt större fokus på miljö- och klimatfrågorna
              i många olika sammanhang. Klimatförändringarna visar sig också
              i vårt land, bland annat genom dramatiska väderomslag med skyfall,
              stormar och översvämningar som följd. Detta måste vi ta hänsyn
              till i våra framtida planeringar, i hur vi använder vår mark och
              våra vatten men också för byggande av alla de slag som ständigt
              pågår i vårt samhälle.
            </seg>
            <seg n="c353cb22">
              Den tekniska utvecklingen innebär att vi i dag klarar av att
              bygga infrastruktur och byggnader av olika slag i områden som
              vi förut inte klarade av. Det fanns många områden som det inte
              gick att utveckla, men i dag kan vi göra det. Detta får också
              konsekvenser. Alla hamnar, muddringar, broar, dammar, vägar och
              järnvägar innebär att vi samtidigt förstör den naturliga floran
              och faunan. Det blir störningar.
            </seg>
            <seg n="1ab8e19e">
              Nu hotas den biologiska mångfalden på flera områden. Det är vårt
              ansvar att mota denna utveckling. Vi måste klara att göra det
              samtidigt som vi måste kunna stå för en samhällsutveckling som
              stärker vårt land och klarar de utmaningar som vi har för framtiden.
            </seg>
            <seg n="dbbc6e3a">
              Några av dem är till exempel urbaniseringen, som innebär både
              en förtätning och en utbredning av staden. Det handlar om människors
              behov av rekreation och turism men också om behovet av en levande
              landsbygd som gör att vi kan säga att hela Sverige ska leva. I
              detta ligger bland annat strandskyddsfrågor. De är viktiga. I
              dag finns stora områden, framför allt längs våra kuster, som är
              hårt exploaterade och där vi måste vara restriktiva när det gäller
              att tillåta att man lättar på strandskyddet. Samtidigt har vi
              många områden i andra delar av landet som är glest eller inte
              alls befolkade och inte bebyggda och som skulle kunna utvecklas
              både för rekreation och turism och för permanent boende. En lättnad
              av strandskyddsreglerna, där det är möjligt, kan innebära mycket
              för orter med befolkningsminskning och de bekymmer som följer
              av detta.
            </seg>
            <seg n="db287d6d">
              Stora krav på god vattenförsörjning och skyddet av vattentäkter
              måste upprätthållas. Bara under de senaste dagarna har vi med
              förskräckelse hört att flera kommuner varnar för att använda dricksvattnet
              därför att det är förorenat av kemikalier av olika slag. Tyvärr
              är inte detta något nytt, utan vi hör det då och då. Det är naturligtvis
              skrämmande, och därför är de här frågorna oerhört viktiga. Det
              gäller också avloppsfrågorna. De sätts i fokus på ett helt annat
              sätt när orter breder ut sig för fritidshusboende eller permanentboende.
              I dag är det många kommuner som har problem med att uppfylla de
              krav som finns på va-anläggningar. Detta är inte bara ett kommunalt
              ansvar, utan staten har också ett ansvar. Det behöver göras en
              översyn av hela frågan.
            </seg>
            <seg n="25e0c39b">
              Detta är bara några av de frågor som är oerhört viktiga att ta
              tag i för framtiden. Vi måste kunna hitta en samsyn mellan de
              många olika intressen som finns i samhället. Det är jätteviktigt.
              Därför måste vi också våga fatta politiska beslut som står för
              långsiktighet och stadga för framtiden.
            </seg>
            <seg n="50697475">
              Fru talman! Jag ska säga några ord om reservation 5, som handlar
              om 4 kap. 6 § tredje stycket miljöbalken. Vi har i dag ett ganska
              stort antal skyddade vatten i älvar, älvsträckor och vissa andra
              vattendrag. Det innebär enligt första och andra stycket i kapitel
              4 att vattenkraftverk, vattenreglering eller överledning för kraftändamål
              inte får göras i dessa skyddade vatten.
            </seg>
            <seg n="e87d998e">
              I det tredje stycket i paragrafen ges dock en möjlighet till
              undantag för viss vattenverksamhet som förorsakar endast obetydlig
              påverkan. Så står det i lagtexten. Denna undantagsregel innebär
              att rättsväsendet varje år har att hantera flera rättsprocesser
              om vad detta tredje stycke de facto innebär. Stora kostnader för
              samhället läggs på dessa processer, som ju bara kan sluta med
              avslag eftersom skyddet för dessa vatten och vattendrag är starkt.
              Då känns det onödigt att många tiotals miljoner kronor varje år
              läggs ned på meningslösa rättsprocesser. Vi är inte ensamma om
              att tycka det. Förra året var alla partier i riksdagen eniga om
              att det här borde tas bort. Också Kammarkollegiet anser att tredje
              stycket har tjänat ut och i dag egentligen inte fyller någon funktion.
              Vi tycker att det är viktigt att 4 kap. 6 § tredje stycket miljöbalken
              tas bort snarast.
            </seg>
            <seg n="1e879158">
              Fru talman! Regeringen har i dag flera pågående utredningar och
              uppdrag till olika myndigheter som rör frågor om mark- och vattenområden.
              När dessa redovisas kommer vi tillbaka i nya debatter, och då
              tar vi ställning till de förslag som kommer.
            </seg>
          </u>
          <note type="speaker" n="9a6cd2c1">
            Anf. 73 JAN LINDHOLM (MP):
          </note>
          <note n="7bd28453">
            Fru talman! I civilutskottets betänkande 17 behandlas frågor
            om hushållning av och med mark- och vattenresurser. Underlaget
            är, som Katarina Köhler berättade, 25 yrkanden som ledamöter har
            föreslagit i sina motioner till riksdagen.
          </note>
          <u who="jan_lindholm_6c3791" xml:id="i-5c972e0a69768f14-0" n="0f3d8363">
            <seg n="0fe1b60c">
              Fru talman! Miljöpartiet står självfallet bakom samtliga fyra
              reservationer som vi har medverkat i, men för tids vinnande väljer
              även jag att yrka bifall enbart till reservation 5.
            </seg>
            <seg n="aafd80c3">
              De förhandlingar som bedrivs på global nivå för att på ett rättvist
              sätt fördela det utrymme som finns för en växande befolkning här
              på jorden är inte särskilt framgångsrika. Varje land tycks i första
              hand bevaka det som det uppfattar som sina nationella intressen.
              Men när det kommer till klimatförändringarna är det svårt att
              se att det finns några specifikt nationella intressen. Vi lever
              trots allt alla på samma planet.
            </seg>
            <seg n="78659780">
              Om vi inte klarar det så kallade tvågradersmålet, vilket allt
              fler forskningsrapporter pekar på, är det exempelvis högst sannolikt
              att Mälaren inte längre kommer att kunna fungera som en resurs
              för dricksvatten. I dag är nästan alla samhällen runt Mälaren
              beroende av Mälarens vatten för produktion av dricksvatten. När
              havsytan har stigit så mycket att det inte längre är möjligt att
              skilja Mälaren från Östersjön förlorar Mälaren sin förmåga att
              fungera som en dricksvattenkälla. Den blir helt enkelt otjänlig.
            </seg>
            <seg n="862ec1c7">
              Vi vet i dag att detta är ett av de många konkreta problem som
              vi kommer att tvingas hantera i framtiden. En naturresurs förstörs,
              och vi måste hitta andra sätt att lösa dricksvattenförsörjningen
              på. Om vi måste hitta lösningen inom 50 år eller om vi har längre
              tid på oss vet vi inte i dag. Men vi vet att det kommer att ske
              och att vi därför måste hitta lösningar.
            </seg>
            <seg n="efc8c11c">
              Många har pekat ut Vättern som en möjlig råvattenkälla för dricksvatten
              även för hela Mälardalen. För att säkerställa att den möjligheten
              inte utraderas i väntan på att tillräckligt många ska inse hur
              stor den kommande försörjningsproblematiken på dricksvattenområdet
              är menar Miljöpartiet att skyddet av Vättern måste stärkas. Det
              finns i dag ett flertal exploateringsintressen runt Vättern som
              har potential att stänga dörren för Vättern som dricksvattenkälla
              för mycket lång tid. Hur vi på annat sätt skulle kunna lösa dricksvattenförsörjningen
              för till exempel Helsingfors om Vättern skadas för mycket har
              jag inte hört några förslag på.
            </seg>
            <seg n="d2566141">
              Några exempel på intressen som hotar Vättern som en framtida
              dricksvattenkälla är försvarets planer på att utöka målområdet
              för skjutövningar över Vättern. Det har vi här i kammaren vid
              en tidigare debatt i dag fått höra mycket om. Det finns också
              gruvintressen, och det finns förslag på fossilgasproduktion genom
              så kallad frackning som också hotar Vättern som en möjlig framtida
              dricksvattenkälla.
            </seg>
            <seg n="51ca55e4">
              Herr talman! Miljöpartiet anser att regeringen bör ta initiativ
              till att utreda hur Vättern kan ges ett överordnat skydd som nationellt
              intresse för dricksvatten. Det finns säkerligen många som föreställer
              sig att Sveriges framtid enbart ligger i att tillverka och exportera
              högteknologiska produkter och produkter med höga immateriella
              värden som design, musik, dataspel och liknande. Om jag säger
              att jordbruket har framtiden för sig och kommer att bli en viktig
              del av Sveriges försörjning i framtiden är det säkert många som
              skrattar, inte minst finansminister Anders Borg som uppenbarligen
              anser att jordbruk inte är viktigt. I hans världsbild är miljöpartister
              med gröna fingrar romantiker som inte förstår hur välfärd skapas.
            </seg>
            <seg n="6da00b69">
              Men där hävdar jag att framtiden kommer att visa att vi gröna
              miljöpartister hade rätt och att exempelvis Anders Borg hade fel.
              Det är ni som tillåter att åkerjorden bebyggs, asfalteras, förgiftas
              och utarmas, som inte värnar våra friska vatten och som inte förstår
              det som sker på vår planet och vilka krav det ställer på oss.
              Det är i verkligheten ni som inte inser hur välfärd skapas.
            </seg>
            <seg n="38d69c4d">
              I dag rullas villamattorna ut på de bästa åkerjordarna. Runt
              våra större städer byggs vägar, köpcentrum och stora bostadsfastigheter
              på marker som borde sparas för livsmedelsproduktion. I dag vet
              vi att klimatförändringarna kommer att göra många av de mest produktiva
              jordbruksmarkerna runt om i världen mer eller mindre obrukbara.
              Redan i dag har försaltningen, på grund av att Medelhavets vattenyta
              stigit, gjort stora delar av det tidigare så bördiga Nildeltat
              oanvändbart för livsmedelsproduktion. Exemplen på torka, erosion
              och översvämningar runt om i världen som snabbt minskar de tillgängliga
              arealerna för livsmedelsproduktion är otaliga. Mot den bakgrunden
              vet vi att det inte dröjer många årtionden innan våra åkermarker
              kommer att vara oerhört viktiga för vår försörjning.
            </seg>
            <seg n="8b4c34d7">
              Att återskapa åkermark som lagts under stadsbebyggelse är knappast
              rimligt, så varför inte bygga på mindre viktig mark redan från
              början? Miljöpartiet anser att åkermarken måste få ett starkare
              skydd mot exploatering för annat än det som är förenligt med framtida
              livsmedelsproduktion. Vi lägger inte en våt hand över åkermarken,
              för den kan användas för mycket annat.
            </seg>
            <seg n="b98137ed">
              Herr talman! De flesta stora vattendammar och kraftstationer
              som byggts för reglering av vatten och produktion av elektricitet
              i Sverige har inget tillstånd enligt i dag gällande lagar. Många
              vattenverksamheter bedrivs efter lagar som är nästan hundra år
              gamla. Det är först under de senaste 30 åren som det har blivit
              en mer allmänt känd kunskap att de här ingreppen i naturen, som
              tilläts enligt de gamla lagarna, har mycket stor påverkan på både
              växter och djur, inte minst på fisken.
            </seg>
            <seg n="852df4d8">
              Såväl enligt vår moderna miljölagstiftning som enligt de åtaganden
              som Sverige har bundit sig till genom exempelvis Nagoyaöverenskommelsen
              om biologisk mångfald är vi skyldiga att se till att vårt bruk
              av vattenresurser sker på ett långsiktigt hållbart sätt. Det innebär
              i praktiken att gällande vattendomar måste omprövas och att de
              som bedriver vattenverksamhet med kraftstationer och dammkonstruktioner
              måste åläggas att bygga fiskvandringsvägar som fungerar för de
              fiskbestånd som ska återställas i respektive vattendrag. Det här
              är ett arbete som regeringen skyndsamt måste starta. Delvis har
              man redan gjort det, så jag har svårt att förstå varför allianspartierna
              avslår krav på sådana initiativ.
            </seg>
            <seg n="e39bfde3">
              De vattendrag som i miljöbalkens 4 kap. 6 § räknas upp som särskilt
              skyddsvärda är de vattendrag vi brukar beteckna som våra nationalälvar
              plus ett antal mindre delsträckor i andra älvar som i detta sammanhang
              är särskilt viktiga att värna. På utskottets initiativ har regeringen
              därför genom tilläggsdirektiv till Vattenverksamhetsutredningen
              låtit utreda möjligheten att upphäva det tredje stycket, alltså
              den här undantagsformuleringen i paragrafen, så som Katarina Köhler
              beskrev. Det är ju den lilla formuleringen som gör det möjligt
              att gå förbi skyddsambitionen som finns i den här paragrafen i
              miljöbalken.
            </seg>
            <seg n="f246ab0f">
              Miljöpartiet har precis som Socialdemokraterna och Vänsterpartiet
              kunnat konstatera att det här delbetänkandet inte på något sätt
              motsäger de ambitioner som vi hade. Tvärtom konstaterar utredaren
              precis samma sak som utskottet gjorde, nämligen att den här paragrafen
              är överspelad. Däremot har utredaren inte lika tydligt som utskottet
              talat om hur man ska lösa problemet. Utskottet var ju betydligt
              tydligare där. Vi får väl se vad regeringen kan komma med i framtiden.
            </seg>
            <seg n="bef7e20f">
              Jag vet att kraftindustrin så att säga försöker lura allianspolitikerna
              att tro att en strykning av tredje stycket skulle betyda stora
              svårigheter för företagen. Självklart innebär det en nettokostnad
              för ett företag att tvingas sköta sina anläggningar enligt nu
              gällande lagar utan att samtidigt få en kompensation i form av
              tillstånd att utöka verksamheten. Men det är den verklighet som
              all annan företagsamhet lever med. Om vi ändrar arbetsmiljölagstiftningen
              eller någon annan kemikalielagstiftning som till exempel påverkar
              i en fabrik tvingas man anpassa sig efter det. Vad finns det då
              för motiv för att just vattenkraftproduktion ska vara undantagen
              från den logiken? Särskilt mycket kan man undra varför det undantaget
              skulle gälla just de älvsträckor som har identifierats sedan lång
              tid tillbaka som de med högst skyddsvärde.
            </seg>
            <seg n="cbde739e">
              Jag förväntar mig därför att regeringen, för att i alla fall
              i någon mån rädda sitt ansikte, före valet lägger en proposition
              med innebörden att tredje stycket i miljöbalkens 4 kap. 6 § stryks
              eller utmönstras.
            </seg>
            <seg n="169b5d7b">
              Herr talman! En av de avgörande infrastrukturerna i ett fungerande
              välfärdssamhälle är system för rent dricksvatten och system för
              omhändertagande av avloppsvatten. Det visste redan de gamla romarna.
              Väl fungerande va-nät är den huvudsakliga orsaken till att många
              sjukdomar kunde bekämpas, att barnadödligheten gick ned och att
              folkhälsan gjorde stora framsteg i början av förra århundradet.
            </seg>
            <seg n="e445ee8d">
              Många kommunala va-nät är i dag i mycket dåligt skick, och det
              tycks bli allt tätare mellan larmen om smittorisker på grund av
              skador i näten. Ibland är det inläckande avloppsvatten i dricksvattnet
              som är problemet, och ibland är det andra källor som förorenar
              dricksvattnet. Örebro var aktuellt för bara några dagar sedan.
            </seg>
            <seg n="a2a3e666">
              I en genomsnittlig svensk kommun ligger kostnaden för att förnya
              va-nätet, om det skulle bli helt obrukbart, på i storleksordningen
              50 000 kronor per invånare. Naturligtvis ska vi hoppas att det
              inte går så långt att det helt måste ersättas, men här i riksdagen
              måste ni vara medvetna om att det handlar om enorma summor. Att
              ersätta det befintliga va-nätet i svenska kommuner skulle kosta
              runt 500 miljarder kronor, och jag tror att det är en rätt låg
              skattning.
            </seg>
            <seg n="9ca22939">
              Klimatförändringarna innebär att påfrestningar på va-näten ökar,
              på många håll ganska mycket. Kraftiga skyfall och översvämningar
              kan betyda att man får ledningsbrott. Det kan också bli andra
              tekniska skador som överbelastar dessa, och då rinner till exempel
              bakterier från ytjord in i näten.
            </seg>
            <seg n="d1c275ac">
              Översvämningar av avloppsnät sprider ofta smitta och innebär
              översvämningar även i reningsanläggningarna.
            </seg>
            <seg n="b88020af">
              Kommunerna måste få stöd för att lösa de utmaningar som ett förändrat
              klimat betyder. Det handlar inte bara om regler och riktlinjer,
              eller om standardkrav och hur man ska lösa det. Det handlar faktiskt
              också om rena resurser för genomförandet för att säkerställa ett
              fungerande va-nät.
            </seg>
            <seg n="85616ada">
              Vi som står bakom reservation 5 menar att staten inte kan abdikera
              från det ansvaret. Rent vatten och ett avloppsnät är två av de
              viktigaste frågorna. Det måste man alltså lösa.
            </seg>
          </u>
          <note n="b5f44446">
            Som jag sade i inledningen, herr talman, yrkar jag för tids vinnande
            enbart bifall till reservation 5.
          </note>
          <note type="speaker" n="52f513a9">
            Anf. 74 MARKUS WIECHEL (SD):
          </note>
          <u who="markus_wiechel_ae69d7" xml:id="i-fb30f51cacc29b16-0" n="d6face25">
            <seg n="5f087267">
              Herr talman! Precis som många andra ser jag att det finns allvarliga
              problem med en sjunkande självförsörjning av livsmedel. Jag inser
              att detta är en trend som måste brytas snart, och regeringen bör
              omgående ta fram en strategi för användandet av befintlig svensk
              åkermark. Svensk åkermark försvinner i dag successivt till förmån
              för vägar, köpcentrum och förtätning. Av den anledningen borde
              särskilt värdefull åkermark klassas som riksintresse.
            </seg>
            <seg n="5c22ad4c">
              Jag är naturligtvis inte emot ny bebyggelse, snarare tvärtom.
              Men bebyggd åkermark kan knappast återställas med enkelhet, och
              man kan ofta uppföra bebyggelse på annan mark än högklassig åkermark.
              Det skulle inte heller vara något unikt att klassa åkermark som
              riksintresse, utan vi skulle enkelt kunna lära av våra grannländer.
              Man gör det i Danmark, och i Norge finns det en nationell målsättning
              att spara åkermarken. Sverige borde inte vara sämre.
            </seg>
            <seg n="80e2aaa5">
              Jag tänkte beröra ett annat viktigt ämne som förhållandevis få
              talar om, nämligen stranderosion. Stranderosion förekommer i hela
              världen och har till stor del naturliga förklaringar. Det innebär
              att havet bryter ned och för bort sand från stranden vilket påverkar
              kustlinjen. Följden av detta blir ofta översvämningar som i sin
              tur kan orsaka förlust av land, byggnader, infrastruktur och olika
              naturvärden som dess värre kan gå förlorade. Ekosystem i naturen
              rubbas, och turistnäringen kan om man har otur också slås ut.
              Kort sagt är kostnaderna för samhället och enskilda individer
              mycket omfattande vilket gör frågan aktuell ur flera synvinklar.
            </seg>
            <seg n="a01fec89">
              Det bästa och mest miljövänliga sättet att motverka stranderosion
              är strandfodring som innebär att man återför sand som erosionen
              har tagit med sig. Erosionsomloppet kan därmed fortsätta utan
              att medföra någon större skada.
            </seg>
            <seg n="738a1edd">
              I stället för att våra myndigheter gemensamt underlättar arbetet
              för att förhindra erosionen arbetar olika instanser i dag mot
              varandra och mot berörda människors intressen. Vi har dess värre
              fortfarande en komplicerad och byråkratisk process för att utverka
              tillstånd för strandfodring i Sverige. Det måste åtgärdas.
            </seg>
            <seg n="9f9c08ff">
              Ett problem i dag, kanske det största i sammanhanget, är den
              dubbla miljöprövning som görs enligt både miljöbalken och lagen
              om kontinentalsockeln och som i praktiken omöjliggör strandfodring.
              Ytterligare ett stort problem är att ingen myndighet i dag har
              ett övergripande samordningsansvar. Med andra ord tvingas drabbade
              kommuner själva bära det ekonomiska ansvaret för att skydda sina
              stränder, och allt därtill.
            </seg>
            <seg n="ec4691c8">
              Enligt lagen om kontinentalsockeln är sand från havets botten
              en statlig naturresurs. Regeringen måste på allvar engagera sig
              i frågan om stranderosion samt ge stöd till drabbade kommuner
              så att strandfodring tillåts där så är lämpligt. Om man stöttar
              de drabbade kommunerna kan mycket räddas, såväl miljö och omgivning
              som eventuell turism eller annan berörd näring.
            </seg>
            <seg n="1f82d866">
              Herr talman! Sammantaget anser jag att kraven vid miljöprövningen
              måste vara rimliga. Som ett nationellt intresse bör regeringen
              ta nödvändiga initiativ för att åtgärda problemen, och en myndighet
              bör tilldelas det övergripande ansvaret för föreslagna åtgärder.
            </seg>
          </u>
          <note n="69c66f52">
            Jag skulle slutligen vilja yrka bifall till SD-reservationerna
            i betänkandet.
          </note>
          <note type="speaker" n="10ddc5c9">
            Anf. 75 MARIANNE BERG (V):
          </note>
          <note n="c67be519">
            Herr talman! Jag yrkar bifall till reservation 5.
          </note>
          <u who="marianne_berg_22ebf4" xml:id="i-191230aa12efb971-0" n="690d18ac">
            <seg n="557ffe08">
              Jag vill dock börja i en annan ände som har koppling till det
              som skett de senaste dagarna. Vatten är nämligen det som ger liv,
              och vi överlever inte utan rent vatten. Därför var det skrämmande
              när vi för några dagar sedan fick ta del av den förgiftning som
              skett i många av våra vattendrag.
            </seg>
            <seg n="651dd39a">
              PFOS är ett gift som inte bryts ned och som drabbar oss människor
              genom bland annat vattnet och via fisken i vattendragen. Det är
              ett gift som är hormonstörande och kan leda till cancer. Det är
              mycket skrämmande.
            </seg>
            <seg n="9c1972a8">
              Vem var då boven i detta? Försvaret var det till stor del eftersom
              de under tidigare övningar använde brandskum som var orsaken.
              Man kan tycka att det är gamla synder eftersom de slutade med
              det under mitten av 1990-talet. Men jag undrar vad som kommer
              att ske härnäst när det gäller försvarets övningar vid och i våra
              vattendrag.
            </seg>
            <seg n="c3322188">
              I Mälaren har det nu konstaterats att PFOS finns. Mälaren är
              Sveriges tredje största sjö och försörjer över två miljoner människors
              behov av dricksvatten. Vi måste alltså på allvar skydda oss från
              vattenburen smitta och kemiska föroreningar.
            </seg>
            <seg n="4a57a720">
              Det är positivt, vilket tidigare har tagits upp, att regeringen
              har tillsatt en utredning om hur vi ska trygga vår framtida dricksvattenförsörjning.
              Men alla aspekter är inte med. Till exempel skulle man kanske
              ha lyssnat lite mer på Naturvårdsverket som lyfter fram att vattenfrågorna
              inom samhällsplanering måste lyftas upp så att vattnets betydelse
              kan vägas mot andra intressen vid exempelvis tillståndsprövning.
            </seg>
            <seg n="f0621973">
              Ett mycket viktigt steg i detta sammanhang är att vi måste väga
              riksintressen mot andra intressen. Då tänker jag på försvaret.
            </seg>
            <seg n="3eee0635">
              När det gäller insatser för vandrande fiskar i sjöar och vattendrag
              ställer sig utskottet bakom Vänsterpartiets motion som tar upp
              att reglerna på området är mycket föråldrade.
            </seg>
            <seg n="6e651edc">
              I delbetänkandet som sedan har kommit, Ny tid för prövning –
              förslag till ändrade vattenrättsliga regler , lämnar utredningen
              förslag om hur man på ett samhällsekonomiskt effektivt sätt kan
              se till att de anläggningar som inte har tillstånd enligt miljöbalken
              utformas och drivs på ett sådant sätt att miljöbalkens hänsynsregler
              och EU-rättens krav i förhållande till vattenkvalitet och påverkan
              på djur och växtliv uppfylls. Delbetänkandet bereds nu inom regeringen.
              Därför vill högern inte föregripa resultatet och avslår motionen.
            </seg>
            <seg n="9643bb8f">
              Svaren i betänkandet är inte förvånande. Det är nästan samma
              svar på alla punkter. Det vore kanske på sin plats att riksdagen,
              trots beredningen, gör en tydlig markering och ger regeringen
              ett tillkännagivande i frågan.
            </seg>
            <seg n="d6237097">
              Rinnande vatten med omkringliggande områden tillhör de mest artrika
              och värdefulla naturtyperna i Sverige. Konsekvenserna av vattenkraft
              är stora för både växter och djur. Inte minst drabbas många vandringsfiskar,
              som lax och öring, då fördämningar i allmänhet gör det svårt eller
              till och med omöjligt att vandra i vattendragen. I våra vattendrag
              har kapaciteten för vattenkraft nyttjats till 75–80 procent, och
              flera svenska lax- och öringstammar har slagits ut eller kraftigt
              reducerats på grund av vandringshinder.
            </seg>
            <seg n="56f07789">
              Herr talman! Det finns i dag forskning och statistik som kan
              användas för att ställa krav på kraftbolagen att ta ett större
              ansvar för den biologiska mångfalden. Vänsterpartiet anser att
              kraftbolagen ska åläggas att bygga laxtrappor och andra fiskvandringsvägar
              i våra reglerade vattendrag.
            </seg>
          </u>
          <note type="speaker" n="3a711b02">
            Anf. 76 EVA BENGTSON SKOGSBERG (M):
          </note>
          <u who="eva_bengtson_skogsberg_4a2aca" xml:id="i-73bab2ef0d4e30af-0" n="4d48fec4">
            <seg n="569a6386">
              Herr talman! Jag vill börja med att yrka bifall till betänkande
              CU17, Hushållningen med mark- och vattenområden , och avslag på
              samtliga motioner som kommit in på detta område. Jag kan konstatera
              att det inte finns någon politisk skiljaktighet mellan många av
              motionerna, utan motionerna kommer från alla partier och överensstämmer
              i många fall med vad utskottets ledamöter tycker. Men då det redan
              finns uppdrag från regeringen att utreda dessa frågor och arbetet
              i flera fall kommit långt finns det ingen anledning att föregripa
              dem.
            </seg>
            <seg n="bd55155d">
              När det exempelvis gäller att klassa ytvattentäkter och åkermark
              som riksintresse pågår ett omfattande arbete helt i linje med
              motionsförslagen där man ska se över och bedöma vilka samhällsintressen
              som bör omfattas av möjligheten att peka ut områden som är av
              nationell betydelse enligt riksintressereglerna. Vi som följde
              den tidigare debatten i dag kan konstatera att försvarsutskottet
              debatterade frågan flitigt, särskilt vad gällde försvarets skjutövningar
              över Vättern.
            </seg>
            <seg n="b84f5985">
              Jordbruket har stor betydelse, och jordbruksmark får enligt lagen
              användas för bebyggelse och anläggningar endast om det behövs
              för att tillgodose väsentliga samhällsintressen som inte kan tillgodoses
              på annat sätt. På grund av rådande bostadsbrist kan det uppstå
              en intressekonflikt om markanvändningen. Riksrevisionen anser
              att regeringen bör undersöka hur bostadsbyggandet kan få ökad
              tyngd i förhållande till riksintressena. Det är svåra frågor och
              ställningstaganden som kommunerna har att ta hänsyn till med å
              ena sidan jordbruksmark och å andra sidan bostadsbrist. Länsstyrelsen
              eller kommunen kan ta initiativ till bildande av vattenskyddsområde
              om man vill skydda en vattentäkt som har betydelse nu eller i
              framtiden.
            </seg>
            <seg n="c5514315">
              Miljömålsberedningen lade för ett år sedan fram ett delbetänkande
              med en strategi för långsiktigt hållbar markanvändning. Hur påverkas
              vår produktion av mat, foder, bränsle med mera av klimatförändringarna?
              Vilka är våra framtida utmaningar? Det finns många frågor, och
              slutbetänkandet ska redovisas om tre månader.
            </seg>
            <seg n="db9cae7b">
              Insatser för vandrande fisk i sjöar och vattendrag har tidigare
              vid flera tillfällen debatterats i riksdagen. Det gäller att hitta
              balansen mellan behovet av en effektivisering av vattenkraften
              och samtidigt behålla den biologiska mångfalden och möjligheterna
              för vandrande fisk att förflytta sig.
            </seg>
            <seg n="a37e12c2">
              Regeringens initiativ till en översyn av miljöbalken och restvattenlagen
              vad gäller vattenverksamhet är en omfattande utredning som redovisat
              två delbetänkanden och slutredovisas i slutet av maj i år. Reglerna
              är föråldrade och vattenverksamheter har inte fått samma genomslag
              som miljöfarliga verksamheter där principen att förorenaren betalar
              och bästa möjliga teknik ska användas gäller. Samma princip ska
              nu få genomslag även i den vattenrättsliga regleringen enligt
              utredningsdirektiven. Också byggandet av laxtrappor och andra
              fiskvandringsvägar ingår i Vattenverksamhetsutredningens uppdrag.
            </seg>
            <seg n="015da769">
              Vattenverksamhetsutredningens båda delbetänkanden bereds tillsammans
              inom Regeringskansliet eftersom de har ett så nära samband, och
              då miljöministern har uppgett att arbetet är prioriterat finns
              ingen anledning att föregripa resultatet av detta arbete.
            </seg>
            <seg n="cf39a713">
              Stranderosion är ytterligare ett problem som tas upp i betänkandet.
              Jag vill nämna den rådgivnings- och stödverksamhet som Statens
              geotekniska institut bedriver och som är värdefull för att anpassa
              samhället till hotande klimatförändringar. Det gäller också att
              vid samhällsplanering och byggande ta hänsyn till de konsekvenser
              som klimatförändringarna kommer att medföra. Särskilt viktigt
              är att beakta detta då det i dag finns många önskemål om att bygga
              just strandnära.
            </seg>
            <seg n="4fe9242c">
              SGI har sedan ett par år tillbaka fått i uppgift att vid planprocesser
              rörande geotekniska säkerhetsfrågor stödja samtliga länsstyrelser
              och kommuner, vilket tidigare varit begränsat till Västra Götalands
              län. De står också för kunskapsförmedling via bland annat årliga
              konferenser om kustfrågor. Lantmäteriet har ett uppdrag att skapa
              en ny nationell höjddatabas med tätare och noggrannare höjddata.
            </seg>
            <seg n="69a325fa">
              Herr talman! De kommunala va-näten och deras renoveringsbehov
              vill jag nästan påstå är en tickande bomb som kommunerna måste
              vara beredda på, vilket flera tidigare talare redan påpekat. Ledningsnätet
              för dricksvatten har ofta en oroväckande hög ålder, vilket tyvärr
              visar sig i larmrapporter då avloppsvatten eller ytvatten trängt
              in i gamla otäta rör med stora problem som följd. Även här pågår
              ett utredningsarbete som ligger helt i linje med motionsförslagen.
              Utredaren ska bland annat analysera i vilken utsträckning dricksvattenproducenterna
              fullgör sina skyldigheter vad gäller underhåll och reinvesteringar
              från råvatten till tappkran.
            </seg>
            <seg n="838fcc32">
              I måndags var jag på länsstyrelsens insynsråd i Kalmar och fick
              då den skrift jag här visar upp för kammarens ledamöter i min
              hand. Jag är mycket glad och stolt över att vår region tagit fram
              skriften, Regional vattenförsörjningsplan för Kalmar län 2013
              . För att säkra tillgången till vatten både kvantitativt och kvalitativt
              har Länsstyrelsen Kalmar län tagit ett samlat grepp om frågan
              i regionen. Arbetet har skett i nära samarbete med länets kommuner,
              och man har också studerat dricksvattenförsörjningen hos de fyra
              grannlänen. Det är ett mycket bra exempel där man som ett första
              steg i en hållbar och säker vattenförsörjning pekar ut de vattenresurser
              som är särskilt viktiga för dricksvattenförsörjningen nu och för
              kommande generationer.
            </seg>
            <seg n="7cfea499">
              Herr talman! Mycket är på gång i dessa viktiga frågor, och jag
              hoppas att motionärerna och alla vi andra blir nöjda med slutresultatet.
            </seg>
            <seg n="17047641">
              Avslutningsvis vill jag informera kammaren om att det på lördag
              är den internationella världsvattendagen. Initierad av Unesco
              firas den årligen den 22 mars för att fokusera uppmärksamheten
              på vikten av vatten och verka för en hållbar förvaltning av världens
              vattentillgångar. Initiativet till en internationell dag för att
              fira vatten togs vid FN-konferensen om miljö och utveckling i
              Rio 1992. På lördag kan vi alla fira världsvattendagen.
            </seg>
          </u>
          <note type="speaker" n="6d17bc87">
            Anf. 77 JAN LINDHOLM (MP) replik:
          </note>
          <u who="jan_lindholm_6c3791" xml:id="i-740e13ed50bb1a30-0" n="0f3d8363">
            <seg n="0259ea74">
              Herr talman! Jag tog fasta på Eva Bengtson Skogsbergs inledning
              där hon sade att vi egentligen inte har några motsatta intressen
              i den här frågan, att vi delar samma uppfattning i sak. Jag hoppas
              verkligen det. När det gäller de här frågorna pågår nämligen en
              ganska tydlig dragkamp mellan de olika intressena, och då är riksdagens
              signalvärde viktigt. Därför är det lite tråkigt att man från regeringens
              sida håller fast vid prestigen så starkt att man måste avstyrka
              sådant som man egentligen tycker är bra.
            </seg>
            <seg n="31817eb3">
              Det hade varit snyggt om vi genom att delvis tillstyrka motionerna
              beträffande vattenkraftsutbyggnad kunnat signalera till omvärlden,
              till exempel till kraftindustrin, att vi här har en enig riksdag.
              Det tror jag hade haft ett värde för det arbete som pågår. Kanske
              hade till och med den sittande regeringen – som jag naturligtvis
              hoppas inte kommer att sitta kvar efter valet – därmed fått en
              signal om vad riksdagen kommer att göra med det som föreslås.
            </seg>
            <seg n="91d570bf">
              Eva Bengtson Skogsberg även tog upp va-system, jordbruksmark
              och sådant. Jag skulle vilja ställa en fråga som gäller samtliga
              dessa områden. PFOS har tagits upp i sammanhanget. Det intressanta
              är egentligen vår grundsyn. Ska vi se till att det som vi inte
              vill inte heller händer, eller ska vi vänta tills det har hänt?
              Låt oss ta Vättern som exempel. Ska vi se till att den finns kvar
              som dricksvattenreserv den dag vi behöver den, eller ska vi vänta
              med åtgärder till dess att den inte längre fungerar? Vi har en
              tendens att inte tänka efter före. Hur ser allianspartierna på
              det?
            </seg>
          </u>
          <note type="speaker" n="52cf7447">
            Anf. 78 EVA BENGTSON SKOGSBERG (M) replik:
          </note>
          <u who="eva_bengtson_skogsberg_4a2aca" xml:id="i-73bab2ef0d4e30af-1" n="4d48fec4">
            <seg n="83e9a313">
              Herr talman! Ja, som jag sade: Om man tittar på motionsskrivarna
              ser man att de kommer från alla partier – det gäller både åkermark
              och vattenförsörjningen. Det är det jag menar med att det inte
              finns någon politisk skiljelinje på så sätt, inte när det gäller
              våra riksdagsledamöter i alla fall.
            </seg>
            <seg n="d1d78cdc">
              Sedan tycker jag att det är ett tråkigt sätt här. I kommunen
              var det ofta så att man delvis biföll eller sade att en motion
              ansågs besvarad när man höll på och arbetade med den. Jag satt
              inte i riksdagen när det var andra majoritetsförhållanden, men
              jag kan tänka mig att det var samma sak då: Man avslog dem, och
              sedan jobbade man från regeringens sida in frågorna.
            </seg>
            <seg n="fab05824">
              När det gäller de här frågorna finns det många utredningar på
              gång. Vi har inte sett slutresultatet av dem än, men vi hoppas
              att de följer detta. Alla vill ha rent vatten. Det är en väldigt
              viktig resurs i samhället. Där tror jag att alla tycker lika.
            </seg>
            <seg n="91c3834b">
              Man får alltid göra en avvägning. Vi vill ju ha elektrisk ström
              också – det är mycket man vill ha. Bostadsbyggandet är ett dilemma.
              Det skriks från alla håll att vi bygger för lite i Sverige. Föregående
              talare tyckte att man inte skulle förtäta. Men det är väl bättre
              att man förtätar i städerna. Det är ändå ingen bra jordbruksmark
              mitt i en stad. Då kan man förtäta och bygga ihop förorterna lite
              mer, som i Helsingfors till exempel. Från början byggde man förorter
              längre bort, och så var det åkermark emellan. Den förorenas ändå
              av all biltrafik. Därför kan förtätning vara ett bättre sätt,
              och så har man åkermarken utanför.
            </seg>
          </u>
          <note type="speaker" n="5e350502">
            Anf. 79 JAN LINDHOLM (MP) replik:
          </note>
          <u who="jan_lindholm_6c3791" xml:id="i-740e13ed50bb1a30-1" n="0f3d8363">
            <seg n="8df35223">
              Herr talman! Visst, man kan låta städer växa på olika sätt. Vi
              i Miljöpartiet lägger rätt mycket resurser på infrastruktur just
              för att möjliggöra pendling till städer, som från början ofta
              har vuxit fram nära ett vattendrag med goda jordbruksförhållanden.
              På det sättet kan man bygga bostadsområden på de marker som inte
              är de mest attraktiva. Det finns många sätt att lösa detta på.
            </seg>
            <seg n="3b027ac7">
              Det är bra att det poängteras att det inte finns några politiska
              skiljelinjer, tycker jag. Jag hoppas då att vi verkligen kan komma
              framåt.
            </seg>
            <seg n="d93db80d">
              När det gäller vattenkraften väljer Eva Bengtson Skogsberg att
              påpeka att vi också vill ha el. Det finns ingen konflikt här heller.
              Om man tittar riktigt noga finner man att de klimatförändringar
              som vi har framför oss kommer att leda till, enligt Klimat- och
              sårbarhetsutredningen, att de befintliga vattenkraftverken kommer
              att få en ökad produktionsvolym på ca 15 terawattimmar per år.
              Och vi har redan ett överskott på ungefär 20 terawattimmar per
              år när det gäller elproduktion, ett normalår. Det här gör att
              det inte finns någon konflikt.
            </seg>
            <seg n="545747de">
              Dessutom handlar det om mycket små mängder av den årliga produktionen,
              som skulle påverkas. Det finns olika bedömningar. Det är ungefär
              4–5 procent där man drabbas som mest, och då handlar det oftast
              om väldigt små kraftverk. När det gäller den konflikten tycker
              jag att ni ska försöka kolla upp lobbyisternas argument när ni
              möter dem.
            </seg>
            <seg n="c89a01b8">
              Jag fick egentligen inte några svar på två frågor. Hur ser ni
              från Alliansens sida på signalvärdet av det som sker här i riksdagen?
              Är det bara besluten som är viktiga, eller har vår debatt här
              någon betydelse? Jag tycker också att det vore intressant att
              höra hur ni ser på det här med att tänka efter före.
            </seg>
          </u>
          <note type="speaker" n="9c8199c9">
            Anf. 80 EVA BENGTSON SKOGSBERG (M) replik:
          </note>
          <u who="eva_bengtson_skogsberg_4a2aca" xml:id="i-73bab2ef0d4e30af-2" n="4d48fec4">
            <seg n="3b123bdc">
              Herr talman! Det är alltid bra att tänka efter före – det tycker
              väl alla – innan det är för sent. Den här frågan är ändå lite
              sen. Jag bodde i Österrike på 70-talet och läste då en bok som
              hette Självmordsprogrammet – jag har försökt hitta den i svensk
              översättning.
            </seg>
            <seg n="42475cd3">
              Den lyfte redan på 70-talet upp alla de här problemen, hur vi
              människor gör för att i princip ta död på oss själva genom att
              förorena vatten och luft och sådana saker. Jag är alltså väl medveten
              om alla de här problemen.
            </seg>
            <seg n="8c8b487d">
              Vi får väl tänka efter före. Jag hörde inte hela försvarsutskottsdebatten.
              Jag hade bara på tv:n medan jag satt och jobbade med annat. Men
              där debatterades de här frågorna mycket. Vättern är en stor vattenresurs.
              Där får man verkligen tänka efter, så att man använder den på
              bästa sätt och inte förstör den. Det håller jag helt med Jan Lindholm
              om.
            </seg>
          </u>
          <note type="speaker" n="060b7435">
            Anf. 81 NINA LUNDSTRÖM (FP):
          </note>
          <note n="26dff831">
            Herr talman! Jag vill börja med att yrka bifall till förslaget
            i betänkandet med motioner från allmänna motionstiden och avslag
            på samtliga reservationer.
          </note>
          <u who="nina_lundstrom_bfbd4f" xml:id="i-95b4a64820a5ce49-0" n="63c71dbd">
            <seg n="a759d140">
              Det pågår ett omfattande arbete med de frågeställningar som tas
              upp i motionerna. Jag kommer att fokusera på insatser för vandrande
              fisk i sjöar och vattendrag samt motioner som hanterar riksintressena.
            </seg>
            <seg n="33d623de">
              Herr talman! Jag avser inte att inleda med en allmän energidebatt,
              då detta inte är det vi behandlar i dag, utan jag kommer att fokusera
              på civilutskottets ansvarsområde, som just handlar om insatserna
              för vandrande fisk i sjöar och vattendrag.
            </seg>
            <seg n="c85fd63b">
              Jag delar Jan Lindholms uppfattning. Jag tycker att det finns
              ett signalvärde av hur vi debatterar frågorna i riksdagen, och
              jag kommer att återkomma till det.
            </seg>
            <seg n="5a1edd21">
              Konsekvenserna av vattenkraften är stora för den biologiska mångfalden
              – för växter och för djur. Inte minst drabbas många vandringsfiskar
              då fördämningar i allmänhet gör det svårt eller omöjligt att vandra
              upp i vattendragen – eller ned, för den delen. Turbiner utan fingaller
              och andra lösningar påverkar överlevnaden för vandrande fisk.
              Flera svenska lax- och öringstammar har slagits ut eller kraftigt
              reducerats på grund av vandringshinder. Även ålen har drabbats
              – den har haft svårt att vandra.
            </seg>
            <seg n="75e7cee8">
              När vattenkraften historiskt sett byggdes ut togs mycket liten
              hänsyn till effekterna på just biologisk mångfald. Lagstiftningen
              från 1918 hade exploatering som grund.
            </seg>
            <seg n="73e1071f">
              I dag finns ett stort miljömedvetande, och det växer fram ett
              betydande lokalt medborgarengagemang för att hitta lösningar för
              att påverka den biologiska mångfalden i positiv riktning. Såren
              i naturen med torrlagda älvfåror, som den i Lilla Luleälven vid
              orten Vuollerim i Jokkmokks kommun, väcker just ett sådant lokalt
              medborgarengagemang.
            </seg>
            <seg n="e2287d53">
              Det är ett spännande lokalt engagemang, och det finns ett värde
              i att lyfta upp det även här i riksdagen. Det handlar om att vi
              lyssnar på det engagemang som finns. Vi är några riksdagsledamöter
              som har gjort studiebesök just där – och på andra orter.
            </seg>
            <seg n="15294ce3">
              Det är viktigt att samtidigt framhålla att det finns goda exempel
              där vattenkraftproducenter själva har vidtagit åtgärder – omlöp,
              galler och andra lösningar – på eget initiativ.
            </seg>
            <seg n="57e8669e">
              Frågan är hur vi kan bidra, så att åtgärder för biologisk mångfald
              blir möjliga. Här har det pågått ett omfattande utredningsarbete.
              Frågorna är komplicerade och behöver utredas. Det är nödvändigt
              efter många års debatt i riksdagen om frågorna.
            </seg>
            <seg n="fb8fd384">
              Det är flera utskott som arbetar med detta. Miljö- och jordbruksutskottets
              uppföljningsgrupp har följt upp just frågan om biologisk mångfald
              kontra vattenkraft – jag sitter med i den gruppen. Och här i riksdagen
              hölls en öppen utfrågning i oktober 2011 om frågan om vattenkraft
              kontra biologisk mångfald.
            </seg>
            <seg n="26c49d9a">
              Herr talman! Jag vill framhålla att alliansregeringens initiativ
              är värt mycket beröm. De utredningar som pågår är mycket viktiga.
            </seg>
            <seg n="c09c9702">
              Liksom motionärerna anser utskottet att reglerna på området är
              föråldrade. Detta har bland annat fått till följd att grundläggande
              principer för miljörätten, såsom principen om att förorenaren
              betalar och att bästa möjliga teknik ska användas, inte har fått
              genomslag när det gäller vattenverksamheter i samma utsträckning
              som för miljöfarliga verksamheter.
            </seg>
            <seg n="4493858e">
              Utskottet välkomnar därför att regeringen har tagit initiativ
              till en översyn av reglerna om vattenverksamheter. Och Vattenverksamhetsutredningens
              direktiv och tilläggsdirektiv omfattar många av de frågor som
              tas upp i motionerna. Vi avvaktar nu den fortsatta beredningen
              av detta i Regeringskansliet.
            </seg>
            <seg n="8b34b0b4">
              Herr talman! Sedan gäller det frågan om hushållning med mark-
              och vattenområden. Där vill jag börja med frågan om riksintressen.
              Vilka samhällsintressen bör omfattas och pekas ut som att de är
              av nationell betydelse enligt riksintresseregleringen? Det är
              en stor och viktig fråga.
            </seg>
            <seg n="08daefbf">
              Det pågår en utredning även här – den pågår 2014–2015. Ett delbetänkande
              kommer att komma i augusti 2014. Resultatet bör inte föregripas
              av något initiativ, för den frågan är också komplicerad.
            </seg>
            <seg n="da2c8883">
              Å ena sidan hindras exempelvis bostadsbyggandet därför att många
              riksintressen griper in. Å andra sidan finns ibland en anledning
              att peka ut riksintressen för att värna viktiga värden.
            </seg>
            <seg n="e990e0d1">
              Jordbruksmarken har nämnts. Det är en viktig framtidsfråga. Miljömålsberedningen
              arbetar med strategier för långsiktigt hållbar markanvändning.
              Beredningen har tagit upp frågan om hur en hållbar användning
              av jordbruksmark kan åstadkommas. Enligt uppgift från Miljödepartementet
              är utredningens delbetänkande föremål för beredning inom Regeringskansliet.
            </seg>
            <seg n="6f80e642">
              Miljömålsberedningen ska redovisa sitt slutbetänkande den 15
              juni 2014. Där kommer man att analysera hur styrningen av markanvändning
              kan utvecklas för ett ökat helhetsperspektiv. Utredningen kommer
              också att ta upp hur man kan uppnå en hållbar användning av jordbruksmark.
            </seg>
            <seg n="e5724ebb">
              Dricksvatten är en annan fråga som också har nämnts. Här pågår
              också en utredning som behandlar allt från råvatten till tappkran.
              Vi ska även värna vårt dricksvatten.
            </seg>
            <seg n="f0d4fbca">
              Herr talman! Dagens frågor är inte bara nationella, utan de är
              också, som tidigare talare har varit inne på, globala. Vattenkraft
              och biologisk mångfald engagerar många länder. Det finns ett ökat
              medborgarengagemang på många håll. Att hitta innovativa tekniska
              lösningar där vattenkraft och biologisk mångfald är delar av en
              helhet är viktigt inte bara för Sverige utan även för andra länder
              globalt sett. Om vi blir duktiga på detta kan vi bidra med kunskap
              och lösningar som kan komma andra till del.
            </seg>
            <seg n="ea493ae0">
              Jordbruksmark och dricksvatten är också globala, inte bara nationella.
              Vi har alla en stor utmaning framför oss att bidra.
            </seg>
          </u>
          <note n="b5bace58">
            I början av 2013 lämnade Vattenverksamhetsutredningen sitt delbetänkande.
            Regeringen beslutade om att ge utredningen tilläggsdirektiv för
            att bland annat behandla frågan om 4 kap. 6 § i miljöbalken, som
            redan har nämnts. Uppdraget, utöver delbetänkanden, ska redovisas
            den 31 maj 2014.
          </note>
          <note type="speaker" n="ada07fdd">
            Anf. 82 ROGER TIEFENSEE (C):
          </note>
          <u who="roger_tiefensee_2b850e" xml:id="i-c21ca672bf1aa1c8-0" n="becc5581">
            <seg n="b90b04e5">
              Herr talman, ledamöter och åhörare! Vi debatterar i dag ett betänkande
              om hushållningen med mark- och vattenområden. Det är fråga om
              motioner som väckts under allmänna motionstiden. Samtliga motionsförslag
              avstyrks – många med hänvisning till pågående arbete. Det låter
              lite tråkigt. För att ge lite märg i diskussionen tänkte jag ge
              exempel på det pågående arbetet och rikta in mig på de motionsförslag
              som rör åkermark. Det finns fyra motionsförslag som tas upp i
              betänkandet som lyfter upp frågan om åkermark som riksintresse
              respektive åtgärder för att skydda vår åkermark.
            </seg>
            <seg n="f78b08b4">
              Jag har valt att rikta in mig på åkermark bland annat för att
              det är en i allmänhet viktig fråga. Världens livsmedelsförsörjning
              är beroende av att vi vårdar och värnar åkermarken. Vi står inför
              en stor utmaning om en ny grön revolution där vi behöver öka vår
              livsmedelsproduktion globalt sett på ett hållbart sätt. Jag väljer
              att lyfta upp frågan utifrån ett eget intresse och därför att
              jag arbetar med frågan just nu i Miljömålsberedningen där jag
              är Centerpartiets ledamot.
            </seg>
            <seg n="5887c393">
              Miljömålsberedningen jobbar med strategier för långsiktigt hållbar
              markanvändning. I juni förra året lade vi fram ett delbetänkande
              om skogslandskapet. Precis i dagarna kom en proposition om biologisk
              mångfald, som nu behandlas i riksdagen. Just nu fokuserar Miljömålsberedningen
              på frågor om odlingslandskapet, och beredningen ska lägga fram
              ett slutbetänkande i juni i år.
            </seg>
            <seg n="27f7e53f">
              Jag kan lugna riksdagens kammare med att Miljömålsberedningen
              jobbar utifrån inriktningen att den svenska jordbruksmarken är
              värdefull, dels för vår egen försörjning, dels för en global utveckling
              där åkermarken kommer att bli en viktig resurs för att föda en
              växande befolkning. Även om Sverige inte drabbas av klimatförändringar
              lika mycket som andra områden, kommer vår åkermark att bli relativt
              sett viktigare för att föda världens befolkning, inte bara vår
              egen.
            </seg>
            <seg n="3fbaccaf">
              Herr talman! I 3 kap. 4 § miljöbalken anges att jordbruk är av
              nationell betydelse och att brukningsvärd jordbruksmark endast
              får tas i anspråk om detta behövs för att tillgodose väsentliga
              samhällsintressen som inte kan tillgodoses på ett annat från allmän
              synpunkt tillfredsställande sätt.
            </seg>
            <seg n="3c1caf29">
              Miljöbalken ger därmed ett starkt skydd för jordbruksmark, men
              i många fall är det uppenbarligen svårt att tillämpa den i praktiken.
              Jordbruksverket har till exempel gjort en granskning av översiktsplanen
              från de 30 kommuner som exploaterade mest jordbruksmark under
              perioden 2006–2010. I den översynen blir det tydligt att tillämpningen
              varierar, och i många fall är den bristfällig. Därför är Miljömålsberedningens
              tankar, precis som motionärerna är ute efter, att reglerna behöver
              göras tydligare för att stärka skyddet av brukningsvärd jordbruksmark.
              Frågan är bara hur man gör på rätt sätt.
            </seg>
            <seg n="afcf1a89">
              Jag hänvisade nyss till miljöbalken. Det vi diskuterar i Miljömålsberedningen
              är att komplettera plan- och bygglagen. Det är i översiktsplaneringen
              i själva planprocessen som skyddet behöver stärkas. Det ställs
              krav på att i översiktsplanen redovisa vilken hänsyn som har tagits
              till brukningsvärd jordbruksmark och tydligt motivera och redovisa
              brist på lämpliga alternativ om man väljer att exploatera åkermark.
              Det som framgick i Jordbruksverkets översikt är att mycket går
              på slentrian. Om en exploatör pekar på en bit mark exploateras
              den marken. Men i miljömålsbeskrivningar ska alternativa handlingsvägar
              vägas mot varandra. Det är vad vi vill få in plan- och bygglagen.
            </seg>
            <seg n="7c68ab0a">
              Tanken är att skapa ett starkare skydd mot exploatering av åkermark
              på ett praktiskt tillämpbart sätt, som inte tar ifrån kommunerna
              planmonopolet men som tvingar kommunerna att tänka till en gång
              till, inte bara slentrianmässigt hugga första bästa exploatör.
              Syftet är att jordbruksmarken ska behandlas på samma sätt som
              ett riksintresse i den fysiska planeringen utan att jordbruksmarken
              för den skull upphöjs till riksintresse.
            </seg>
            <seg n="1bb539a8">
              Skulle det då inte vara lättast att upphöja jordbruksmarken till
              riksintresse? Ni kunde tidigare höra av Markus Wiechel att Sverigedemokraternas
              motionsförslag var inriktat på att särskilt värdefull åkermark
              skulle upphöjas till riksintresse. Det är där problemet finns.
              Vilken åkermark är särskilt värdefull? Exempelvis kanske det inte
              finns någon särskilt värdefull åkermark i Västmanland utan bara
              i slättbygderna i Skåne. Men om man i en bygdegård talar med jordbrukare
              som tycker att det är förskräckligt att åkermark exploateras,
              tror jag att de tycker att deras åkermark är viktig även om den
              inte är högt klassad åkermark nationellt sett.
            </seg>
            <seg n="42525adc">
              Genom att enbart tala om åkermark som riksintresse iträder man
              sig en stor apparat där man får dissekera fram vilken åkermark
              som ska vara av riksintresse i stället för att få en praktiskt
              tillämpbar hantering när kommunerna över hela landet gör sina
              översiktsplaner. Det är Miljömålsberedningens tankegångar, och
              jag har redovisat lite hur det pågående arbetet går till. Jag
              hoppas att ni åtminstone har blivit förvirrade på en högre nivå.
            </seg>
          </u>
          <note n="c0db64b4">
            Jag yrkar bifall till förslaget i betänkandet och avslag på samtliga
            reservationer.
          </note>
          <note type="speaker" n="c17a2fc5">
            Anf. 83 JAN LINDHOLM (MP) replik:
          </note>
          <u who="jan_lindholm_6c3791" xml:id="i-740e13ed50bb1a30-2" n="0f3d8363">
            <seg n="962aa59c">
              Herr talman! Det är möjligt att vi är förvirrade på en högre
              nivå, men jag tänkte ändå försöka ställa två frågor.
            </seg>
            <seg n="71e21d71">
              Under de drygt två mandatperioder jag har suttit i riksdagen
              har jag i min del av landet, Dalarna, trots att det inte är en
              tillväxtregion i en större utsträckning – vi står och stampar
              på ungefär samma befolkningsnivå – kunnat konstatera att den bästa
              jordbruksmarken i snabb takt läggs under asfalt eller industritomter
              med stora byggnader.
            </seg>
            <seg n="0b9e817d">
              Det här, tycker jag, är väldigt frustrerande. Det är roligt att
              Centerpartiet och Roger Tiefensee i princip delar vår oro när
              det gäller jordbruksmarkens framtid.
            </seg>
            <seg n="04dca521">
              Redovisningen från arbetet är viktig, men det jag undrar är för
              det första: Hur ser ni på det förslag som Miljöpartiet, inte i
              det här betänkandet utan i annat sammanhang, har lagt fram om
              ett moratorium? Man skulle alltså lägga en våt handduk över en
              viss typ av exploatering. Det vi tänkte oss är externa köpcentrum.
              Man skulle kunna hindra dem i väntan på att utredningarna kommer
              och vi fattar beslut, som kan göra att vi får bättre lagstiftning
              och bättre reglering för att kunna mota den här utvecklingen.
            </seg>
            <seg n="3a7ee0c9">
              Hur ser ni på en sådan sak? Ni skulle kunna utforma det på något
              annat sätt om ni ser andra exploateringar som är mer hotande.
            </seg>
            <seg n="c84b8983">
              För det andra är min fråga: Är det inte frustrerande, Roger Tiefensee
              – du har också suttit i riksdagen rätt länge – att detta som inte
              är ett nytt problem aldrig verkar få sin lösning?
            </seg>
          </u>
          <note type="speaker" n="99c41bce">
            Anf. 84 ROGER TIEFENSEE (C) replik:
          </note>
          <u who="roger_tiefensee_2b850e" xml:id="i-c21ca672bf1aa1c8-1" n="becc5581">
            <seg n="fafefdf7">
              Herr talman! Jag kan lugna Jan Lindholm med att det kommer ett
              förslag innan han anar. Det som vi jobbar med i Miljömålsberedningen
              är tänkt att presenteras till regeringen redan i juni i år.
            </seg>
            <seg n="7f449a7b">
              Frågan om åkermark som ett riksintresse har debatterats länge,
              det håller jag med om. Det jag försökte förklara är att om man
              tar steget och säger att åkermark ska betraktas om ett riksintresse
              kommer man genast att bli svaret skyldig: Vilken åkermark? Jag
              tror inte att den åkermark som Jan Lindholm betraktar som skyddsvärd
              eller brukningsvärd i Dalarna självklart skulle falla under ett
              sådant riksintresse. Men jag tycker att den ska betraktas och
              hanteras som ett riksintresse utan att den pekas ut som det.
            </seg>
            <seg n="1062580a">
              Det är precis det som Miljömålsberedningen jobbar med. Varje
              kommun i landet ska tvingas ta ett extra omtag utifrån den skrivning
              som redan finns i miljöbalken och tänka efter: Hur kan vi motivera
              eller avfärda en exploatering utifrån om åkermarken är brukningsvärd
              och om det finns lämpliga alternativ? Jag tror på den praktiska
              hanteringen.
            </seg>
            <seg n="215c49e4">
              Svaret på frågan om moratorium är att ett moratorium inför man
              under tiden man inte riktigt vet vad man ska göra i slutänden.
              Men vi är på väg mot slutänden, så jag tycker att ett moratorium
              nu skulle vara rätt onödigt.
            </seg>
          </u>
          <note type="speaker" n="4e64df68">
            Anf. 85 JAN LINDHOLM (MP) replik:
          </note>
          <u who="jan_lindholm_6c3791" xml:id="i-740e13ed50bb1a30-3" n="0f3d8363">
            <seg n="7efab884">
              Herr talman! Det var ingen frustration och inte någon positiv
              inställning hos Roger Tiefensee till ett tillfälligt stopp genom
              någon form av moratorium. Det tolkar jag som att Roger Tiefensee
              som sitter i Miljömålsberedningen är säker på att det kommer att
              resultera i att vi får ett förslag som innebär ett verkligt och
              reellt skydd för jordbruksmarken.
            </seg>
            <seg n="4557d804">
              Jag håller med om att det faktum att mark någon gång har varit
              satt under plog inte gör att den därmed är skyddsvärd. Men vi
              har redan klassningssystem för jordbruksmark. Jag tror inte att
              det egentligen är någon särskilt stor fråga. Sedan kan det naturligtvis
              vara så att klassningen inte tar hänsyn till geografisk spridning
              eller till de klimatförändringar som vi kanske kommer att se.
              Erosion kommer kanske att göra högt klassad mark i dag mindre
              intressant redan om 20–30 år, och mark som i dag inte har så stora
              värden kanske kommer att få mycket högre värden. Det hela kommer
              säkert att behöva revideras.
            </seg>
            <seg n="73834c18">
              Jag hoppas bara att det förslag som vi får kommer att tillfredsställa
              även oss i oppositionen.
            </seg>
          </u>
          <note type="speaker" n="1f7556d4">
            Anf. 86 ROGER TIEFENSEE (C) replik:
          </note>
          <u who="roger_tiefensee_2b850e" xml:id="i-c21ca672bf1aa1c8-2" n="becc5581">
            <seg n="f16b814a">
              Herr talman! Miljömålsberedningen tillsattes våren 2010. Det
              är en parlamentarisk beredning med de partier som satt i riksdagen
              då, alltså sju partier. Sverigedemokraterna är inte representerade.
              Det kan lite grann förklara varför Sverigedemokraterna slår in
              öppna dörrar med sitt motionsförslag och sin reservation i debatten.
            </seg>
            <seg n="222a95bd">
              Jag kan lugna Jan Lindholm med att vi jobbar brett. I en statlig
              utredning gör man naturligtvis så att man försöker komma överens
              över partigränser, alliansgränser, blockgränser eller vad det
              nu är för gränser. Som jag tolkar det är Miljöpartiet fullt med
              på det här förslaget. Jag tror att vi kommer att kunna tillfredsställa
              brett alla oss som har drivit den här frågan. Men vi vill göra
              och genomföra det här på ett praktiskt sätt.
            </seg>
            <seg n="a2c39d5c">
              Jag tror inte att ett moratorium eller fyrkantiga riksintresseklassningar,
              även om vi diskuterat det, är den praktiskt framkomliga vägen.
              Det som Miljömålsberedningen nu skissar på tror jag är en bra
              och praktiskt framkomlig väg där man värderar åkermark utifrån
              de platsgivna förutsättningarna. Det tror jag fungerar för både
              Jan Lindholm och mig.
            </seg>
          </u>
          <note type="speaker" n="c4ed0bae">
            Anf. 87 ROLAND UTBULT (KD):
          </note>
          <note n="1cecd409">
            Herr talman! Jag yrkar bifall till utskottets förslag i betänkande
            CU17 och avslag på motionerna.
          </note>
          <u who="roland_utbult_bfeef4" xml:id="i-e36da135eb79b536-0" n="bd983da9">
            <seg n="130a2d17">
              Hushållning med mark- och vattenområden är ett mycket viktigt
              område. När jag har lyssnat på civilutskottets tidigare debatter
              i kammaren, som jag emellanåt brukar roa mig med, har jag märkt
              att mycket har varit på gång av utredningar kring hushållning
              med mark- och vattenområden. Miljömålsberedningen lade i mars
              2012 fram delbetänkandet Plan för framtagandet av en strategi
              för långsiktigt hållbar markanvändning som bland annat tar upp
              hållbar användning av jordbruksmark. Här finns aspekter kring
              viktiga framtida utmaningar när det gäller produktion av bland
              annat mat, foder och bränsle.
            </seg>
            <seg n="d863834a">
              Regeringen tillsatte en särskild utredare i juli förra året som
              ska gå igenom dricksvattenområdet, från råvatten till tappkran
              för allmänt dricksvatten. Jag sitter i Vattenrådet för Bohuskusten,
              som är en samverkansplattform där vi diskuterar gemensamma vattenfrågor
              och där vi fångar upp lokal kunskap och synpunkter på hur vattnet
              mår. Genom samverkan med Havs- och vattenmyndigheten och länsstyrelsen
              arbetar vi i vår landsända för att leva upp till EU:s vattendirektiv
              och det marina direktivet.
            </seg>
            <seg n="faa9b314">
              Det pågår alltså ett omfattande arbete på de här områdena, som
              vi hört tidigare talare nämna.
            </seg>
            <seg n="ca03e7a8">
              Även på området vandrande fisk i sjöar och vattendrag finns det
              ett arbete som pågår. Vattenverksamhetsutredningen kommer med
              ett slutbetänkande den 31 maj i år. Det uppmärksammas av motionärerna
              att regler på det här området är föråldrade, till exempel frågan
              om förorenaren är den som ska betala, som det är i många fall
              när det gäller miljöfarlig verksamhet.
            </seg>
            <seg n="0cd60ba7">
              Herr talman! Det talas en hel del om laxtrappor när det gäller
              fiskars vandringsvägar. Och laxen är naturligtvis oerhört viktig.
              Men det finns en annan fisk, ålen, som Nina Lundström nämnde,
              som också är beroende av vandringsvägar för att ta sig från saltvattnet
              upp till insjöarna, för att sedan börja vandringen till Sargassohavet.
            </seg>
            <seg n="1c503e2e">
              Ålen är en fascinerande skapelse! Den söker sig upp till sötvatten
              för att växa till och bli stor för att bli mor eller far till
              en ny generation. Sedan vill den ut genom samma vandringsleder,
              för att sedan ta sig till Sargassohavet. Där leker den för att
              sedan dö. Se Sargassohavet och sedan dö!
            </seg>
            <seg n="384eddf6">
              Den amerikanska och den europeiska ålen leker tillsammans i Sargassohavet.
              Ålens larver tar sig sedan tillbaka med strömmarna. De europeiska
              och de afrikanska larverna tar sig till Afrika och Europa, och
              de amerikanska larverna tar sig till Amerika. Är det inte fascinerande?
            </seg>
            <seg n="94a07f62">
              När larverna kommer närmare kusten pigmenteras de och blir glasål.
              Numera köper vi in glasål från Frankrike och England till Sverige.
              Den placeras ut av ålfiskare i Vänern och vid kusten. Den växer
              till sig och blir gulål. När den är könsmogen kallas den för blankål.
            </seg>
            <seg n="7872681f">
              När ålen ska ut igen – nu börjar problemen – då räknar man med
              att i genomsnitt 70 procent av ålarna dör på grund av att de slås
              sönder i turbinerna på nedvägen.
            </seg>
            <seg n="9b444ba5">
              Därför fångas ål i insjöar som Vänern och Bolmen och lastas på
              lastbil och transporteras nedströms och har sedan fri väg till
              Sargassohavet. Trap and transport är ett sätt att transportera
              den könsmogna ålen ut till kusten. Jag vill nämna en kollega i
              riksdagen, Rune Wikström, en moderat ledamot i miljö- och jordbruksutskottet.
              Han har gjort stora insatser och haft ett varmt hjärta för just
              detta med trap and transport. Ibland får vi också ge varandra
              beröm här.
            </seg>
            <seg n="e0518b67">
              Herr talman! Jag har min hemvist i Bohuslän och har vuxit upp
              intill Västerhavet där de röda bergen vilar. Just där är stranderosionen
              inte ett akut problem på samma sätt som i andra områden i landet.
              Nedbrytningen av den bohuslänska gnejsen och graniten tar lång
              tid.
            </seg>
            <seg n="f0b67372">
              På andra håll kan det vara mer problematiskt och mer omfattande
              när det gäller såväl vattendrag och sjöar som havsknuten erosion.
              Skåne tillhör de drabbade områdena. Och i Helsingforss skärgård
              ökade stranderosionen i samband med introduktionen av större Finlandsfärjor
              på 1980-talet. Det drabbade flera känsliga områden längs de stora
              farlederna in till Helsingfors. Det vidtogs åtgärder, och man
              kunde eliminera en del av problemen, men de finns fortfarande
              kvar längs farleder och kustremsor. Stranderosionen kan ha stor
              påverkan på djur och växter. Den kan också minska attraktionskraften
              när det gäller friluftslivet.
            </seg>
            <seg n="5cac393c">
              Herr talman! Jag nämnde tidigare en särskild utredare som regeringen
              har tillsatt och som ska gå igenom dricksvattenområdet, från råvatten
              till tappkran. Livsmedelsverket larmar nu att svenskt dricksvatten
              kan innehålla farliga kemikalier som påverkar kroppens inre organ.
              Kemikalierna har upptäckts i dricksvattentäkter i bland annat
              Ronneby, Botkyrka och Uppsala.
            </seg>
            <seg n="7c18ec36">
              Flera här har nämnt att för några år sedan drabbades Östersund
              och i dagarna drabbades Örebro av problem med vattenkvaliteten.
              Vatten är viktigt för vår hälsa. I Örebro blev det snabbt brist
              på vatten på flaska i butikerna.
            </seg>
            <seg n="4cabe941">
              Vatten är ju helt livsavgörande. Och vi har länge tagit för givet
              att vattnet är rent och hälsosamt att dricka ur kranen. Det vore
              tråkigt om vi skulle behöva gå över till att dricka vatten på
              flaska för att känna oss helt trygga.
            </seg>
          </u>
          <note n="71dbb641">
            I juni förra året kom delbetänkandet Långsiktigt hållbar markanvändning
            som handlar om skydd och skötsel av land, sötvattenområden och
            miljöhänsyn i skogsbruket. Båda de här delbetänkandena bereds
            i Miljödepartementet. Miljömålsberedningen redovisar sitt slutbetänkande
            den 15 juni i år.
          </note>
          <note type="speaker" n="c2163728">
            Anf. 88 ANNIKA LILLEMETS (MP):
          </note>
          <u who="annika_lillemets_0161f8" xml:id="i-3e9da8e1836cdbc2-3" n="70ae8ef1">
            <seg n="51dc0cc2">
              Herr talman! Vi är alla beroende av att ha tillgång till rent
              vatten. Dricksvatten är en förutsättning för ett fungerande samhälle,
              ja, en förutsättning för själva livet. Det är lätt att ta rent
              vatten för givet i vårt land, där vi har turen att ha ovanligt
              gott om dricksvatten. Kanske är det därför som hoten mot Vättern
              i praktiken inte tas på allvar av alltför många utan tillåts bli
              värre.
            </seg>
            <seg n="ee8e4c54">
              Vättern skyddas av fyra riksintressen enligt miljöbalken – friluftsliv,
              fiske, natur och kulturmiljö. Sjön blev nyligen äntligen vattenskyddsområde.
            </seg>
            <seg n="c609e8ae">
              Hela Vättern är också ett Natura 2000-område, ett av de områden
              som skyddas av EU. Vättern är även dricksvattentäkt för cirka
              en kvarts miljon människor, och ytterligare kommuner är på väg
              att ansluta till Vättervatten.
            </seg>
            <seg n="6071de14">
              Framöver kan Vättern som dricksvattentäkt komma att behövas för
              att försörja långt fler människor – som Jan Lindholm nämnde –
              om till exempel havsnivån stiger och ger upphov till saltvatteninträngning
              i Mälaren, som i dagsläget är dricksvattentäkt för i princip hela
              Mälardalen. Även den europeiska kontinenten tittar på Vättern
              som möjlig framtida dricksvattentäkt.
            </seg>
            <seg n="0b171167">
              Jag vill också nämna att östra Vätterbranterna har blivit biosfärområde
              under Unesco – en utmärkelse som ställer krav på långsiktigt hållbar
              samhällsutveckling.
            </seg>
            <seg n="29bbe18d">
              Vätterns skydd är alltså redan starkt i lagstiftningen, om svenska
              myndigheter och domstolar följer den EU-lag som Sverige har förbundit
              sig att följa. Men eftersom miljöintressena i praktiken prioriteras
              ned till förmån för andra samhällsintressen behöver Vätterns skydd
              förtydligas. Vackra ord räcker inte.
            </seg>
            <seg n="48170165">
              Andra samhällsintressen, som Försvarsmakten och gruvnäringen,
              kan inte tillåtas ha gräddfiler i lagstiftningen i fortsättningen,
              särskilt inte som dessa samhällsintressens behov rimligen kan
              tillgodoses på andra sätt utan att riskera Vättern.
            </seg>
            <seg n="4c61dd0a">
              Utöver den omfattande befintliga övningsverksamhet som försvaret
              i dag har tillstånd att bedriva över Vättern är en ansökan inlämnad
              om en ombyggnad av Karlsborgs flygplats, där man vill öka det
              totala antalet flygrörelser kraftigt och därmed öka årsförbrukningen
              av bland annat flygfotogen. Försvarsmakten planerar även utökade
              internationella skjutövningar i samarbete med Nato från stridsflygplan
              och helikoptrar mot mål rakt ned i vattnet.
            </seg>
            <seg n="aeb3d229">
              Det är inte bara omoraliskt att Försvarsmakten i en värld som
              till stor del präglas av brist på rent dricksvatten använder värdefulla
              dricksvattentäkter som övningsfält, det är också dålig säkerhetspolitik
              eftersom de stora hoten mot fred och säkerhet till stor del handlar
              om brist på naturresurser, som rent vatten, klimatförändringar
              som förvärrar problemen och de konflikter som riskerar att uppstå
              om dessa allt knappare tillgångar. Till råga på allt är det onödigt
              att använda Vättern, eftersom Försvarsmakten, om den behöver öva,
              har tillgång till ett skjutfält i Älvdalen och därtill avancerade
              simulatorer.
            </seg>
            <seg n="818c2fae">
              Ännu ett mycket allvarligt hot mot Vätterns vattenkvalitet är
              den planerade gruvan vid Norra Kärr utanför Gränna. Ett stort
              dagbrott mindre än två kilometer från Vättern vore ett oförsvarligt
              risktagande med tanke på lakvattenavrinning till Vättern, inte
              minst i det långsiktiga perspektivet. Gruvplanerna väcker viktiga
              och långsiktiga frågor om hur vi lever och hur vi hanterar våra
              gemensamma resurser, såväl vatten som mineraler, och vilket moraliskt
              ansvar vi har, vi som nu lever och har makt att fatta beslut som
              kommer att ha avgörande betydelse för dem som kommer efter oss.
            </seg>
            <seg n="4079f4db">
              Är det en rimlig prioritering att låta ett gruvbolag göra kortsiktig
              vinst på att ta upp sällsynta jordartsmetaller för att ytterligare
              öka konsumtionen av mer eller mindre nödvändiga prylar, somliga
              rent av destruktiva – som vapen – till priset av att riskera oersättliga
              naturvärden och livsförutsättningar som dricksvatten? Enligt min
              mening är svaret självklart nej.
            </seg>
            <seg n="1ac9f16a">
              Herr talman! Beslut som har stor betydelse för framtiden kräver
              att vi tänker längre och djupare än vanligt.
            </seg>
            <seg n="00260cf6">
              Utan rent vatten klarar vi oss inte. Så enkelt är det. Däremot
              har vi inte råd med en alltmer uppskruvad jakt på ständigt nya
              prylar som kräver naturresurser. Om alla konsumerade som svenskar
              skulle vi behöva flera jordklot. Det är ohållbart, liksom att
              konsumtionen blir alltmer orättvist fördelad. Det är alltså både
              nödvändigt, önskvärt och brådskande att ställa om ekonomin så
              att den håller sig inom naturens ramar och prioriterar de mångas
              grundläggande behov – som vatten – i stället för ekonomisk vinst
              åt några få. För detta krävs politisk vilja och fantasi, kloka
              och långsiktiga reformer och beslut. Att ge Vättern överordnat
              skydd är ett sådant beslut.
            </seg>
            <seg n="44860f11">
              Vidare behöver Sveriges föråldrade minerallagstiftning, som ensidigt
              gynnar gruvexploatörer, snarast moderniseras. Vi gröna har flera
              förslag om hur det ska gå till, som vi återkommer till i en senare
              debatt i dag om mineralpolitik. Jag vill också passa på att nämna
              att i stället för ett regelverk som uppmuntrar att nya prospekteringstillstånd
              ges, utan tillräcklig hänsyn till miljö och samhällsekonomi, finns
              det en stor potential att styra mot återanvändning av de mineraler
              som redan finns i omlopp i samhället, vilket är en stor och outnyttjad
              resurs.
            </seg>
            <seg n="40958116">
              Ett tredje hot mot Vättern är planerna på utvinning av fossilgas
              i Motalatrakten. Gas utvinns ur alunskiffer genom så kallad frackning,
              en mycket miljöfarlig metod, som har orsakat stora problem framför
              allt med förgiftat grundvatten i USA.
            </seg>
            <seg n="796b6db0">
              Metoden är därför förbjuden i flera länder, och Miljöpartiet
              vill att den ska förbjudas även i Sverige, liksom prospektering
              och utvinning av fossilbränslen över huvud taget. Med tanke på
              detta och på klimatet borde det vara uteslutet att tillåta provborrning
              efter gas. Ändå har tillstånd att göra det getts, inklusive i
              ett naturreservat i Vättern. Det får inte ske.
            </seg>
            <seg n="89c02318">
              Skyddet av Vättern måste, mot bakgrund av allt detta, stå över
              andra samhällsintressen. Det borde vara en fråga där vi kan enas
              över partigränserna och ta gemensamt ansvar. Landsbygdsminister
              Eskil Erlandsson tillsatte förra året en utredning om hur vi ska
              trygga dricksvattenförsörjningen i framtiden. Ett viktigt steg
              är att göra skyddet av Vättern till överordnat riksintresse för
              att trygga Sveriges – och kanske även Europas – framtida dricksvattenförsörjning,
              och det borde därmed ha även regeringens stöd. Det handlar om
              solidaritet över gränser och generationer, fred och säkerhet.
            </seg>
            <seg n="d94f3264">
              Vi har tidigare i dag debatterat de säkerhetspolitiska aspekterna
              och Försvarsmaktens skjutövningar i Vättern, och vi betonade då
              det ansvar vi som folkvalda har att utöva vår beslutsmakt på ett
              ansvarsfullt sätt med hänsyn till såväl samhällets bästa som kommande
              generationer. Nu vill jag upprepa min uppmaning till riksdagen
              att tänka långsiktigt och ställa sig bakom vårt förslag att uppmana
              regeringen att utreda möjligheten att göra Vättern till ett överordnat
              riksintresse.
            </seg>
            <seg n="d8a16353">
              Inför FN:s världsvattendag, som i år infaller nu på lördag, vore
              detta ett starkt budskap om att vi i riksdagen tar hållbar förvaltning
              av världens vattentillgångar på allvar, inte minst ett budskap
              till alla de engagerade människor som kämpar för att skydda Vättern
              och till kommande generationer.
            </seg>
            <seg n="2ac53cbf">
              Jag yrkar därför bifall till reservation 2 och hoppas att hela
              riksdagen ställer sig bakom den.
            </seg>
          </u>
          <note type="speaker" n="28e84c16">
            Anf. 89 KEW NORDQVIST (MP):
          </note>
          <u who="kew_nordqvist_e9a604" xml:id="i-8913471bb6b734b6-0" n="156e18b7">
            <seg n="17c0897d">
              Herr talman! Jag vill först tacka för att jag får delta i civilutskottets
              behandling av betänkandet CU17. Jag tycker att det är roliga och
              intressanta frågor ni behandlar.
            </seg>
            <seg n="d59e9972">
              Jag har begärt ordet för att argumentera för två av mina motioner,
              dels C261 om Vättern, dels C298 om åkermark.
            </seg>
            <seg n="5480166f">
              Vi har hört en hel del om detta. Jag blev väldigt glad av att
              höra Roland Utbult prata väl om ålen – det är en annan hjärtefråga
              för mig. Vi får betänka att 90 procent av ålbeståndet faktiskt
              har försvunnit och att det är en akut hotad, rödlistad art. Den
              stora frågan gäller glasålen som vi fraktar hit: Hittar den tillbaka
              till Sargassohavet? Det är den stora frågan.
            </seg>
            <seg n="02f52e48">
              Jag återvänder till min motion om Vättern.
            </seg>
            <seg n="d956be6c">
              Vättern är i dag dricksvattentäkt för en kvarts miljon människor,
              har vi hört, och ytterligare kommuner är på väg att ansluta sig
              till Vättervatten. Dessutom kan Vättern bli en dricksvattentäkt
              i framtiden om till exempel havsnivån stiger och ger saltvatteninträngning
              i Mälaren. Även nere i Europa tittar man på Vättern som möjlig
              framtida dricksvattentäkt.
            </seg>
            <seg n="19c44169">
              När vi talar om att värna Vätterns vatten måste vi betänka att
              omloppstiden för vattnet i Vättern är 65 år. Det är det vatten
              som fanns där 1950 som rinner ut nu. Det gör att det blir ett
              alldeles särskilt ansvar för Vätterns vatten. Det är inget som
              bara rinner runt på kort tid, utan det tar sin rundliga tid.
            </seg>
            <seg n="97fdd146">
              Det är då inte rimligt att Försvarsmakten, i en värld som till
              stor del präglas av brist på rent dricksvatten, använder dricksvattentäkten
              som övningsfält.
            </seg>
            <seg n="15819958">
              Vi har också hört om gruvan vid Norra Kärr. Det är viktigt att
              man anlägger hundraåriga perspektiv, för gruvdammarna ska ligga
              kvar länge. Sedan har vi hört om fossilgasen i Motalatrakten.
              Dessa hot sammantaget gör att skyddet av Vättern måste stå över
              andra samhällsintressen.
            </seg>
            <seg n="bd84fe5f">
              Frågan om skyddet av åkermark fick ökad aktualitet i och med
              finansminister Borgs lättsinniga uttalanden om att göra det lättare
              att bebygga åkermark. Man kan kanske tycka att vi har gott om
              åkermark i Sverige, men då tänker man inte på att vi utnyttjar
              åkermark utomlands via vår import av mat. Det är ungefär 800 000
              hektar, och vi brukar 2,6 miljoner i dag. Där har ni en liten
              jämförelse.
            </seg>
            <seg n="537b96df">
              Vi pratar om världen. 900 miljoner människor går och lägger sig
              hungriga varje dag. Vi blir 90 miljoner fler på planeten varje
              år. Det blir alltså färre kvadratmeter jord per individ att odla
              mat på. I Sverige försvinner 700 hektar åkermark varje år, trots
              det lagskydd vi har.
            </seg>
            <seg n="a0c09a31">
              Jag tycker att det finns goda skäl att ifrågasätta kommunernas
              planmonopol över åkerjorden. Jag ser framför mig ett system där
              kommunerna får särskilt ansöka om att bebygga åkermark och då
              argumentera för sina synnerliga skäl.
            </seg>
            <seg n="ca9802d3">
              Jag vill avslutningsvis nämna några klassiska ord av Mark Twain
              om vad man ska investera i: Buy land, theyre not making it anymore.
            </seg>
          </u>
          <note n="9449b385">
            Överläggningen var härmed avslutad.
          </note>
          <note n="8e3bcef3">
            14 § Gymnasieskolan
          </note>
          <note type="speaker" n="c4a95523">
            Anf. 90 CAROLINE HELMERSSON OLSSON (S):
          </note>
          <u who="caroline_helmersson_olsson_7a1e35" xml:id="i-5ae3e96c1f3f8c29-0" n="84686e8c">
            <seg n="ada7ec55">
              Herr talman! I den här debatten behandlar vi framför allt de
              kommittémotioner om gymnasieskolan som väckts av S, V och MP under
              den allmänna motionstiden. Gemensamt för oss är att vi tycker
              att ambitionen för gymnasieskolan ska höjas.
            </seg>
            <seg n="c0d0422b">
              Majoriteten i utskottet avstyrker samtliga våra förslag med bland
              annat motiveringen att de anser att vi har en gymnasieskola anpassad
              för framtiden på plats. Det tycker inte vi. Ambitionerna var goda,
              men verkligheten har visat att det inte har fungerat.
            </seg>
            <seg n="261b2264">
              Herr talman! Alla vill inte bli akademiker. Men nära nog alla
              vill ha ett jobb. För att få ett arbete i dag krävs en gymnasieutbildning.
              Att säga något annat är att luras. De flesta studier som rör arbetsmarknaden
              visar att ungdomar utan gymnasieutbildning har svårt att etablera
              sig på arbetsmarknaden. Vi har föreslagit att gymnasiet ska vara
              obligatoriskt.
            </seg>
            <seg n="31422222">
              När man säger till ungdomar, som minister Björklund, gång efter
              annan att alla vill inte bli akademiker och det är inte ens önskvärt
              – ibland smyger det sig in ett kan – sänder det fel signaler.
            </seg>
            <seg n="dc76fabb">
              För det första: Vad är en akademiker egentligen? En person som
              studerar eller är utbildad vid högskola eller universitet – det
              är väl det första man kommer att tänka på. Är det en yrkesarbetande
              med betyg i akademisk utbildning, ett förhållningssätt eller att
              du blir duktig på att sortera det du lär dig? Det tror jag att
              det är väldigt många som kan tänka sig att göra och att bli, åtminstone
              någon gång i livet. Forskningen har visat att höga krav och förväntningar
              på alla är en framgångsfaktor.
            </seg>
            <seg n="6e93a123">
              För det andra sänder det konstiga signaler till omvärlden. I
              en kunskapsekonomi, där vi ska konkurrera med kunskap och inte
              med låga löner, duger det inte att sänka målet för eftergymnasial
              utbildning.
            </seg>
            <seg n="c94831b5">
              Det finns ca 8 431 yrken i Sverige. Vi måste ha en gymnasieskola
              som förbereder för detta och som lägger grunden till att man kan
              byta mellan dessa yrken under livet eller kanske till och med
              starta ett företag. Vi måste sluta att sortera. Vi ska inte rigga
              återvändsgränder och hela tiden säga åt folk att de är det ena
              eller det andra.
            </seg>
            <seg n="cf0c5770">
              Vi behöver praktiska teoretiker och teoretiska praktiker. Faktum
              är att hjärnan och handen hör ihop – det är vetenskapligt bevisat.
            </seg>
            <seg n="2510d275">
              Vi vill att alla gymnasieprogram ska ge grundläggande behörighet.
              Avståndet måste vara kort till att gå vidare till yrkeshögskola
              eller högskoleutbildning, och gymnasieskolan ska också rusta en
              med bildning för livet.
            </seg>
            <seg n="0bda5585">
              Herr talman! Ett av motiven till gymnasiereformen var att den
              skulle leda till färre avhopp. Det var en lovvärd ambition, absolut.
              Analytiker på Arbetsförmedlingen säger att det är så pass stora
              volymer av unga som inte slutför gymnasiet att det är det stora
              och viktigaste arbetsmarknadsproblemet.
            </seg>
            <seg n="e5ff2aaf">
              Vi ser ingen tendens till att det har blivit färre avhopp. I
              Skolverkets rapport som kom i förra veckan, tror jag, ser man
              att de snarare har ökat. Andelen unga mellan 18 och 24 utan gymnasieutbildning
              var också nästan 1 procent högre 2012 än 2011.
            </seg>
            <seg n="69a3b478">
              Utskottsmajoriteten säger att det är för tidigt att fastställa
              vilka effekter gymnasiereformen har haft. Man ska följa utvecklingen,
              säger man. Vi har hört det förut, eller hur? Vänta och se. Det
              har vi absolut inte tid med!
            </seg>
            <seg n="d084add9">
              Som jag sade tidigare vill vi att gymnasieskolan blir obligatorisk.
              Det ställer krav på ungdomarna, men det ställer också krav på
              staten, kommunerna och skolhuvudmännen. Vi behöver förstås möta
              det med stora insatser för att alla unga ska ha möjlighet att
              nå en gymnasieexamen. Det kräver resurser, men det gör det också
              när ungdomarna står utanför.
            </seg>
            <seg n="3ad5b867">
              Stödet till eleverna måste stärkas. Det kräver nationella mål
              för avhoppen, och en utvecklad strategi som staten och huvudmännen
              kan komma överens om måste till. SKL har många goda exempel att
              peka på.
            </seg>
            <seg n="051f1826">
              Men vi socialdemokrater nöjer oss inte med det, utan vi vill
              också skriva ett utbildningskontrakt med dem som är mellan 18
              och 24 år i dag så att vi samlar alla resurser, möjligheter och
              stöd för att de ska få en gymnasieutbildning.
            </seg>
            <seg n="c40d8920">
              Herr talman! Ett annat motiv till att så starkt dela upp gymnasiet
              i högskoleprogram och yrkesförberedande program var att stärka
              yrkesutbildningen. Inte heller den ambitionen var fel – tvärtom,
              inte minst om man tittar på den framtida brist på vissa yrkesarbetare
              som man spår om. Många yrkesutbildningar leder också direkt till
              jobb.
            </seg>
            <seg n="9bf74506">
              Jag brukar inte ta så stora ord i min mun i den här talarstolen,
              men jag kan nästan säga att jag tycker att detta är ett misslyckande.
              Eleverna söker sig inte till yrkesprogrammen; de snarare flyr
              dem.
            </seg>
            <seg n="99f0143d">
              Det finns dock goda exempel i landet – skolor där man lyckas
              rekrytera elever till yrkesprogrammen. Gemensamt för dem tycks
              vara att man jobbar målmedvetet på att se till att eleverna får
              en bred kompetens och att de har möjlighet till vidare studier
              men också att de har en mycket nära koppling till arbetsmarknaden.
            </seg>
            <seg n="dd66b78b">
              Modellen med yrkescollege bygger på ett mycket nära samarbete
              mellan skolans huvudmän, regionens näringsliv, arbetsgivare i
              offentlig sektor och fackföreningar, som aktivt deltar i utbildningens
              utformning och kvalitet. Vi socialdemokrater vill utveckla yrkesprogrammen
              i linje med den modellen.
            </seg>
            <seg n="25a6052b">
              Även det andra pedagogiska spåret inom yrkesutbildningen, lärlingsutbildningen,
              måste utvecklas i nära samarbete med arbetsmarknadens parter.
              Lärlingsutbildningen är bra och ska finnas som ett alternativ
              för de elever som anser att det är den bästa formen. Men vi måste
              göra slut på beskrivningen att det är en form för skoltrötta.
              Det är det inte. Vi måste hitta system för att kvalitetssäkra
              den gymnasiala lärlingsutbildningen tillsammans med yrkesprogrammen.
            </seg>
            <seg n="367ff84b">
              Herr talman! Människan lever inte av bröd allena. Hittills har
              mitt anförande varit väldigt inriktat på jobben, men självklart
              har gymnasieskolan också ett demokratiskt och bildande uppdrag.
            </seg>
            <seg n="e61d6341">
              När jag och mina S-kolleger i utskottsgruppen träffade rektorn
              för Curt Nicolin-gymnasiet i Finspång talade han om den reella
              kursplanen, det vill säga vad man behöver ha med sig i livet.
              Det gymnasiet är ett av de goda exemplen som jag talade om. Regionens
              industri och Finspångs kommun äger friskolan, och man satsar på
              att erbjuda dubbla kompetenser: jobb eller plugg.
            </seg>
            <seg n="92550ae8">
              Den reella kursplanen för gymnasieskolan innehåller enligt rektorn
              många kompetenser: 200 poäng ansvarstagande, etik, moral och människosyn,
              frågeformulering, initiativrikedom med mera. Det är endast ett
              ämne som har 201 poäng, och det är humor. Det tycker jag är en
              väldigt bra kursplan. Det säger ju någonting om vad man faktiskt
              behöver lära sig i gymnasieskolan.
            </seg>
            <seg n="6d3c2fd9">
              Den estetiska verksamheten i gymnasieskolan kan höra hit men
              kan också utveckla elevernas fantasi och kreativitet, som är en
              viktig kompetens i många yrken.
            </seg>
            <seg n="986aba0c">
              Kulturell medvetenhet och kulturella uttrycksformer är dessutom
              en av de åtta nyckelkompetenser för livslångt lärande som fastställts
              av EU och som Sverige har ställt sig bakom. Estetisk verksamhet
              bör därför ingå som ett gymnasiegemensamt ämne i de nationella
              programmen.
            </seg>
          </u>
          <note n="c7d88735">
            Jag vill slutligen yrka bifall till våra reservationer 1 och
            5.
          </note>
          <note type="speaker" n="ef04918d">
            Anf. 91 ESABELLE DINGIZIAN (MP):
          </note>
          <u who="esabelle_dingizian_88b441" xml:id="i-86a0af579098a109-0" n="7fa7a955">
            <seg n="3799e934">
              Herr talman! Utbildningssystemet är centralt för samhällets möjligheter
              att utvecklas positivt. En tidsenlig utbildningspolitik är en
              förutsättning för ett hållbart och modernt samhälle.
            </seg>
            <seg n="1e0752f9">
              Ett utbildningssystem som är inkluderande, som underlättar för
              elever att lära sig och utvecklas, som bryr sig om alla elever
              och som ser till varje elevs specifika behov har större förutsättningar
              att vara framgångsrikt. Ett sådant system har alliansregeringen
              inte haft förmågan att införa.
            </seg>
            <seg n="a85439fe">
              Alliansens politik har ofta lett till uppdelning, sortering och
              återvändsgränder. I stället för att öppna fler dörrar har regeringen
              gjort vad den kunnat för att allt fler dörrar till vidareutbildning
              ska stängas. Elever som inte gör de rätta valen i tid ska straffas
              genom att vidareutbildning försvåras; det är Alliansens politik.
            </seg>
            <seg n="5a3bd2ae">
              Miljöpartiet vill i stället öppna upp för framtida val och uppmuntra
              och stödja den som vill gå längre eller utbilda sig mer, oavsett
              när man fattar besluten.
            </seg>
            <seg n="c174f1e9">
              Herr talman! Alliansregeringens gymnasiereform, där man har försvårat
              för elever som går yrkesprogrammen att gå vidare till högre studier,
              har fått tummen ned av eleverna eftersom söktrycket till yrkesprogrammen
              minskar. Det visar rapporter från Skolverket.
            </seg>
            <seg n="6560256d">
              En tydlig bild kommer fram när vi ser på årskurs 1. År 2010 gick
              35 procent av eleverna på yrkesprogram. År 2012 hade det sjunkit
              till 29 procent. Det är en minskning med 6 procentenheter.
            </seg>
            <seg n="d77c22fa">
              Det är kontraproduktivt att regeringen på detta sätt gjort att
              färre väljer yrkesprogrammen, som är centrala för den svenska
              arbetsmarknaden. Miljöpartiet vill i stället göra yrkesprogrammen
              attraktiva så att söktrycket ökar.
            </seg>
            <seg n="25e69e9e">
              Ett annat problem i gymnasieskolan är avhoppen samt att alltför
              många går ut gymnasieskolan utan ett fullständigt gymnasiebetyg.
              Andelen som fem år efter att de börjat läsa på gymnasiet fortfarande
              inte har ett slutbetyg har varit konstant de senaste tio åren,
              trots Alliansens höga svansföring i frågan. Drygt var femte person
              har vid 20 års ålder inte fullföljt gymnasieutbildningen, och
              den borgerliga regeringen har inte förmått att åtgärda detta.
              I stället hamnar många i introduktionsprogram.
            </seg>
            <seg n="39b00329">
              Introduktionsprogrammen är numera på väg att bli utbildningsväsendets
              motsvarighet till fas 3.
            </seg>
            <seg n="c3530882">
              Herr talman! Skolsegregationen är ett påtagligt problem. Ett
              sätt att bryta skolsegregationen är att använda det fria valet
              till att motverka skolsegregation snarare än att låta det bidra
              till att segregationen eskalerar. Genom att man tillhandahåller
              attraktiva profilutbildningar lockas elever från socioekonomiskt
              privilegierade områden till skolor i mindre privilegierade områden.
              S:t Botvids gymnasium, som ligger i min hemkommun, är ett positivt
              exempel på hur detta kan fungera. Deras nycirkusutbildning på
              det estetiska programmet har lockat elever från hela landet.
            </seg>
            <seg n="8cfcb59d">
              Vi anser att regeringen bör ge Skolverket i uppdrag att tillsammans
              med Sveriges Kommuner och Landsting initiera profilutbildningar
              i miljonprogramsområden som var och en har kapacitet att locka
              elever från hela regionen, eller från hela landet. Miljöpartiet
              vill också inrätta en skolkommission med mandat att se över alla
              de senaste decenniernas stora skolreformer. Kommissionen ska samla
              forskningen, professionen och politiken. Vi är beredda att förutsättningslöst
              ta ställning till alla åtgärder som kan vända skolresultaten i
              gymnasieskolan.
            </seg>
            <seg n="8aecbc47">
              I dag är det ganska otydligt hur ansvaret för skolan fördelas
              mellan stat och kommun. Miljöpartiet vill att staten ska ta större
              ansvar för likvärdigheten genom att skolmyndigheterna ska kunna
              sluta samarbetsavtal med skolhuvudmän i syfte att skapa en positiv
              skolutveckling. I de fall där behov uppstår ska staten stå till
              tjänst med extra resurser som specialpedagogiska insatser, fler
              lärare, ökat stöd i läsförståelse eller andra viktiga insatser.
              På så sätt tar staten ett direkt ansvar för alla skolors utveckling
              till bra skolor.
            </seg>
            <seg n="7fa031e3">
              Jag står naturligtvis bakom alla våra reservationer, men för
              tids vinnande yrkar jag bifall endast till reservation 9.
            </seg>
          </u>
          <note type="speaker" n="eb5de66b">
            Anf. 92 WIWI-ANNE JOHANSSON (V):
          </note>
          <u who="wiwi-anne_johansson_04830b" xml:id="i-fcc5352511f1cee4-0" n="958d9f0a">
            <seg n="b6ec88bc">
              Herr talman! Gymnasieskolan har utvecklats från en angelägenhet
              för några få till en skola för alla. Allt fler ungdomar har fått
              möjlighet till mer och bättre kunskaper som svarar mot höjda krav
              från både arbetslivet och samhällslivet i övrigt. För Vänsterpartiet
              är satsningar på utbildning en nödvändig förutsättning för samhällets
              utveckling och för social frigörelse. Gymnasieskolan ska därför
              vara en rättighet och ge alla elever utökade valmöjligheter genom
              att förmedla kunskap och bildning.
            </seg>
            <seg n="d2c09c08">
              Skolans mål ska vara att ge eleverna den bästa kunskapen, inte
              att generera vinst till privata bolag. Men en allt större andel
              av gymnasieskolorna drivs av aktiebolag – aktiebolag som har till
              uppgift att ge vinst till ägarna. Vänsterpartiet anser att detta
              är fel.
            </seg>
            <seg n="09967a5b">
              De fristående skolorna har inte samma skyldigheter, syften eller
              ambitioner som de kommunala skolorna och har inte heller samma
              kostnader. Det gäller exempelvis skyldighet att arkivera handlingar
              om elevers praktikperioder, något som kan visa sig vara viktigt
              för eleven senare i livet. Man har heller inte samma ansvar för
              att hålla bibliotek och idrottshallar.
            </seg>
            <seg n="17c4f709">
              Friskolor utan annat syfte än det ekonomiska vinstintresset hör
              helt enkelt inte hemma inom det svenska utbildningsväsendet. För
              Vänsterpartiet kommer rätten till kunskap alltid att vara överordnad
              rätten till vinst. Vinst är ett mycket olämpligt styrmedel i en
              verksamhet som bör styras av behov. Skolan ska självklart styras
              av elevens behov och inte av aktiebolags vinstintresse. Om en
              skola får pengar över ska överskottet återinvesteras i verksamheten
              och på det viset komma eleverna till godo.
            </seg>
            <seg n="1e82db3d">
              Förra året gick, som vi alla säkert minns, JB Education i konkurs.
              Hundratals elever stod utan skola och hade inte en aning om var
              de skulle slutföra sin utbildning. Så kan vi inte ha det. Alla
              elever måste kunna lita på att de får bästa möjliga utbildning
              och att skolan finns kvar nästa termin.
            </seg>
            <seg n="bdc2f55b">
              Herr talman! Vi vill att alla elever ska mötas av höga förväntningar
              när de börjar gymnasieskolan. Historien visar nämligen att höga
              förväntningar leder till bra resultat. Många konservativa var
              skeptiska till att införa enhetsskolan, eller grundskolan, med
              nio års skolgång för alla barn. Därefter såg de gymnasieskolan
              som ett oöverstigligt hinder för folkflertalet. I dag påstår borgerligheten
              att elever på yrkesförberedande program har svårt att ta till
              sig teoretiska kunskaper.
            </seg>
            <seg n="59bb0c03">
              Sanningen är den att eleverna alltid har svarat positivt på högre
              ambitionsnivåer i utbildningssystemet. Höga förväntningar har
              höjt den generella kunskapsnivån och gjort Sverige till en kunskapsnation.
              Den gamla, ålderdomliga föreställning som motiverar skillnader
              mellan teoretiska och praktiska yrken gäller inte i dagens och
              framtidens samhälle. God språkförmåga och språkförståelse är i
              dag lika viktigt på alla arbetsplatser.
            </seg>
            <seg n="2ed64568">
              Demokratin och den medborgerliga delaktigheten på samma nivå
              kräver också att alla får samhällskunskap och omvärldsorientering
              på samma vis. Det gäller förstås kultur och estetik också. Den
              treåriga gymnasieskolan har inte bara stärkt de teoretiska kunskaperna
              utan också inneburit att den yrkesinriktade delen av utbildningen
              har kunnat utökas och förbättras.
            </seg>
            <seg n="64bac3c2">
              Vi menar att de yrkesförberedande programmen ska ge tillräcklig
              kunskap för att börja arbeta inom ett yrkesområde utan att låsa
              in eleverna i en speciell nisch på arbetsmarknaden. Därför ska
              yrkesutbildningarna också ge en generell grund varifrån kunskaper
              och förmågor sedan kan vidareutvecklas. I vissa fall kan det vara
              motiverat med en snävare specialisering beroende på lokala eller
              yrkesspecifika behov, men i normalfallet är det arbetsgivarens
              ansvar att färdigutbilda till ett yrke och för de speciella arbetsuppgifter
              som finns på varje arbetsplats.
            </seg>
            <seg n="7b8139fb">
              Arbetslivet har också ett ansvar att samarbeta med skolan och
              göra praktik och lärlingsutbildning till en möjlighet. Samverkan
              mellan skola och arbetsliv är också ett sätt att skapa flexibla
              och moderna yrkesutbildningar.
            </seg>
            <seg n="ad23dbf4">
              Herr talman! Tidigare gick ungefär hälften av eleverna i gymnasieskolan
              på ett yrkesförberedande program. Sedan den nya gymnasieskolan,
              Gy 2011, infördes går nu bara drygt en tredjedel ett yrkesprogram.
              Utifrån den sociala struktur som råder i dag på de olika nationella
              programmen är det lätt att konstatera att den sociala snedrekryteringen
              kommer att öka också på högskolan med den nya gymnasieskolan.
            </seg>
            <seg n="6b0411f1">
              Möjligheten att läsa in högskolebehörigheten inom ramen för ett
              yrkesprogram är ett betydligt sämre alternativ än att gå ett högskoleförberedande
              program. Elever på yrkesprogram måste utnyttja det individuella
              valet eller gå ett utökat program för att läsa in de poäng som
              krävs för att få högskolebehörighet. Även om de gör det kommer
              de inte att kunna konkurrera om studieplatser på högskoleutbildningar
              eftersom de inte ges någon möjlighet att läsa kurser som ger meritpoäng.
              De får också mindre utrymme att läsa in de särskilda behörigheter
              som krävs för många högskoleutbildningar.
            </seg>
            <seg n="39e925da">
              Herr talman! Att kunna läsa vidare är en möjlighet, en möjlighet
              som inte behöver utnyttjas men som kan fungera som ett frikort
              om livet tar en annan vändning än man först hade tänkt sig. Därför
              anser vi att alla nationella gymnasieprogram ska ge grundläggande
              behörighet till högskolan.
            </seg>
            <seg n="0b4915a0">
              Grundskolan ska ge tillräckliga kunskaper och förbereda eleverna
              för samtliga nationella program på gymnasieskolan. Det innebär,
              menar vi, att det inte behövs olika regler för behörighet till
              olika program.
            </seg>
            <seg n="bb64a56b">
              Vänsterpartiet är kritiskt mot den uppdelning av behörighetskraven
              som högerregeringen genomfört. Från och med 2011 behövs det godkänt
              i åtta ämnen i grundskolan – däribland svenska, engelska och matematik
              – för att vara behörig till ett yrkesförberedande program. För
              behörighet till de högskoleförberedande programmen krävs det godkänt
              i tolv ämnen, inklusive svenska, engelska och matematik.
            </seg>
            <seg n="e8eb2582">
              De differentierade behörighetsreglerna ger en stark signal till
              både elever och föräldrar om vilken ambitionsnivå olika elever
              ska lägga sig på och kan därmed minska deras framtida valmöjligheter.
            </seg>
            <seg n="b14064be">
              Att dra en knivskarp gräns mellan yrkes- och studieförberedande
              programs behörighetskrav är heller inte befogat. Enskilda yrkesförberedande
              program kan mycket väl kräva lika stora förkunskaper som studieförberedande
              program, eller större.
            </seg>
            <seg n="c214e7bf">
              De nya behörighetsreglerna kommer inte att leda till att eleverna
              får bättre kunskaper eller till att fler elever når målen. Däremot
              ökar sorteringen genom att tusentals elever inte kommer att bli
              behöriga till ett högskoleförberedande program i gymnasieskolan.
            </seg>
            <seg n="3dcf2a96">
              För att hindra denna utveckling vill vi att lika behörighetsregler
              ska gälla för alla gymnasieprogram. Det gör att även elever med
              snävare intressen med inriktning antingen mot det estetiska och
              praktiska hållet eller mot samhälls- och naturvetenskap får möjlighet
              att få behörighet. Detsamma gäller elever som nyligen anlänt till
              Sverige som flyktingar.
            </seg>
            <seg n="80352366">
              Självfallet förutsätter dessa behörighetsregler också att det
              genomförs en rejäl satsning på kvalitetshöjande åtgärder i grundskolan
              med bland annat fler behöriga lärare, stärkt modersmålsundervisning,
              bättre utvärdering och uppföljning av undervisningen samt ett
              resursfördelningssystem som verkligen tar hänsyn till elevernas
              bakgrund och förutsättningar och därmed skiftande behov av stöd.
              De som ändå inte kommer in på nationella program kan också behöva
              erbjudas nya vägar att få de kunskaper som behövs i livet för
              att skaffa sig jobb och bli aktiva medborgare. Ett alternativ
              vi vill utreda är möjlighet även för yngre elever att gå på folkhögskola.
              Folkhögskolorna kan erbjuda undervisning under former som skulle
              kunna passa vissa elever som haft svårt att nå målen. Det vill
              vi alltså utreda.
            </seg>
            <seg n="2068df72">
              Herr talman! Det finns mycket mer att säga om skolan, men jag
              stannar där. Annars kommer vi inte att hinna votera om några timmar.
              Jag står förstås bakom alla våra reservationer, men jag yrkar
              bifall till reservationerna 4 och 5.
            </seg>
          </u>
          <note type="speaker" n="63ac1ff2">
            Anf. 93 MICHAEL SVENSSON (M):
          </note>
          <u who="michael_svensson_3bc5cb" xml:id="i-fccb9efd9f92b972-0" n="e911af9f">
            <seg n="9f6d941f">
              Herr talman! Vi har i dag att behandla ett i mitt tycke mycket
              tunt motionsbetänkande. Det är väl egentligen ett gott bevis på
              att oppositionen numera instämmer i den inriktning skolan fått,
              framför allt efter alla stora skolreformer 2011.
            </seg>
            <seg n="5c962f36">
              Jag vill börja med att travestera en tidigare, i förtid avgången,
              partiledare hos Socialdemokraterna: Något kunde ha gått sönder.
            </seg>
            <seg n="7e60ea5a">
              Det fanns otaliga bevis på att skolan alltsedan år 2000, alltså
              cirka tio år efter många stora reformer och systemförändringar,
              var på dekis. Kurvorna pekade nedåt och fortsatte så efter 2006.
              Men naturligtvis vaknade inte eleverna och lärarna upp dagen efter
              valet 2006 och sade: Nu får vi skärpa oss, för nu har vi en ny
              utbildningsminister.
            </seg>
            <seg n="6f82ba19">
              Regeringen tog nödvändig tid på sig för att sedan med förnuft
              och känsla kraftigt reformera både grundskolan och gymnasieskolan.
            </seg>
            <seg n="c1333edd">
              Den trevlige och säkert mycket ambitiöse skolministern kring
              2005, Ibrahim Baylan, ville genomföra en del nyttiga förändringar
              som inte låg alltför långt från en del av det som kom på plats
              2011. Men han fick bakläxa av den socialdemokratiska kongressen.
              Hade han inte fått det hade han naturligtvis blivit stoppad av
              Vänsterpartiet och Miljöpartiet.
            </seg>
            <seg n="8b134d7d">
              Här har vi en del av problemet. De partier som nu säger sig vilja
              ta över efter 2014 har diametralt olika syn på skolan. Det skolan
              nu behöver är arbetsro och att reformerna får sätta sig och verka
              i full kraft. För aldrig har jag hört så mycket positivt på alla
              skolresor genom Sverige, även om några ibland framhåller att det
              gick för fort och att de borde ha haft mer förberedelsetid. Men
              så tror jag att det är vid alla reformers genomförande.
            </seg>
            <seg n="789b0740">
              Gy 2011 är fortfarande i sin linda. Här kommer det säkert att
              behöva justeras en del. Är man bara prestigelös och självkritisk
              blir man lyhörd och är beredd på justeringar efter resans gång.
            </seg>
            <seg n="69c8236f">
              Är programutbudet bra? En del förändringar kan man behöva diskutera.
              Vi har handelsprogrammet kontra ekonomiprogrammet och industriteknik
              kontra teknikprogrammet. Vård- och omsorgsprogrammet kanske behöver
              ytterligare något spår som leder snabbare fram till att bli sjuksköterska.
              På naturbruksgymnasierna kan en del förändringar behövas, även
              här kanske med ytterligare något spår.
            </seg>
            <seg n="6c54f907">
              Hur är det då med fördelningen mellan yrkesprogram och högskoleförberedande
              program? Färre söker sig till yrkesprogrammen just nu. Är detta
              då den katastrof som oppositionen säger? I tal är det ungefär
              4 000–5 000 elever vi pratar om i hela Sverige. Jag tycker nog
              att man ska akta sig innan man tar så starka ord som katastrof
              i sin mun.
            </seg>
            <seg n="2680dd9b">
              Det finns fortfarande en missuppfattning som har spridits både
              av SYV:are och av en del riksdagsledamöter om vad de 2 500 poängen
              leder till. Sådana missuppfattningar är svåra att bli av med och
              hänger gärna kvar.
            </seg>
            <seg n="8cb7a7d0">
              Det finns också en nedgång som är mer av konjunkturell art. Faktum
              är att nedgången verkar ha bromsat in på en del program och i
              olika landsändar.
            </seg>
            <seg n="fca07556">
              Fakta är också att ekonomiprogrammet är en succé, liksom teknikprogrammet,
              där det fjärde året ska permanentas. Estetprogrammet har förts
              över till de sex högskoleförberedande programmen. Det är bra.
              Det ger en fingervisning om att programmet kan leda till många
              utbildningar och yrken.
            </seg>
            <seg n="3f98542b">
              Det vi nu måste fokusera på är naturligtvis att öka genomströmningen,
              att se till att allt fler tar sin examen på tre år och – viktigast
              av allt – att allt fler elever får en komplett examen. Det är
              vår viktigaste utmaning. Här hoppas vi att programutbudet passar
              in och att införandet av lärlingsprogram och så småningom lärlingsanställning
              kommer att underlätta för en del.
            </seg>
            <seg n="40ab6ea6">
              I dag går 99,5 procent till gymnasiet. Något snille i den högre
              matematiken på Sveavägen 68 eller riksdagskansliet föreslår nu
              att det ska bli obligatoriskt. Skämt åsido tror jag att man missar
              målet och angriper fel problem. Vad ska rektorn säga till den
              som fyllt år, är myndig och trött på skolan? Jag tror på individanpassning,
              lyhörda lärare och kuratorer.
            </seg>
            <seg n="e6658ca6">
              I Kungsbacka har man en ny liten gymnasieskola. Den är döpt efter
              Beda Hallberg, som började med majblomman, och hjälper de mest
              skoltrötta eleverna. Fler sådana initiativ är jättebra. De problem
              som elever som hoppar av gymnasieskolan har i dag avhjälps inte
              av att man inför ett obligatorium.
            </seg>
            <seg n="7f6eac44">
              Den 20 februari skrev Ibrahim Baylan och Magdalena Andersson
              i Expressen om en skolpolitik bortom förnuft och känsla. Det är
              titeln på Jane Austens bok från 1811 och syftar förmodligen på
              att Elinor och Marianne ska hitta en balans mellan förnuft och
              känsla i livet och kärleken.
            </seg>
            <seg n="0bf85e89">
              Vi har efter noggrant utredande försökt införa skolreformer 2010
              och 2011 med just förnuft och känsla. Det verkar som om professionen
              håller med.
            </seg>
            <seg n="7cf19a8a">
              Ibland undrar jag, när jag ser sådana här rubriker i tidningen,
              om vi lever i samma land. Får vi så olika bilder när vi besöker
              svenska skolor? Jag tror att den svartmålning oppositionen ägnar
              sig åt kommer att straffa sig. Jag tror att väljarna är kloka.
              Vi får väl se framåt augusti september månad.
            </seg>
            <seg n="bd4d1bc6">
              Den fråga som ställdes i tidningen är berättigad: Hur ska en
              spretig opposition kunna regera med förnuft och känsla? Hur ska
              man kunna hitta balans? Och kärleken verkar vara rätt avlägsen,
              om inte utslocknad. Den största frågan är: Hur ska man genom att
              höja skatterna och bidragen i transfereringssystemen – och därmed
              bromsa svensk ekonomi och åter köra ned armeringsjärn i systemet,
              så att det verkar sämre och långsammare – få pengar över till
              reformer?
            </seg>
            <seg n="6e9c0d8c">
              Oppositionen säger sig vilja värna skolan men har en ekonomisk
              politik som gör att ni kommer att få allt mindre pengar över till
              nödvändiga satsningar. Här kommer även den skolpolitiska striden
              att stå.
            </seg>
            <seg n="2722656a">
              Sedan 2006 har vi satsat 7 miljarder mer än oppositionen i statliga
              pengar. När vi har sänkt skatten för att folk ska få mer över
              i plånboken har det, tack vare fler arbetade timmar, kommit in
              ca 50 miljarder mer till statskassan. Resonemanget om att vi satsar
              mer på skattesänkningar än skolan klingar alltså falskt. Vi måste
              också komma ihåg att skolan är kommunal och att Skolsverige omsluter
              ca 220 miljarder kronor.
            </seg>
            <seg n="3074d4e7">
              Jag tycker nog att Carl Bildts berömda ord från 1994 om den rödgröna
              röran står sig ganska bra även 2014.
            </seg>
          </u>
          <note n="91b19aac">
            Jag yrkar bifall till utskottets förslag.
          </note>
          <note type="speaker" n="3ae66410">
            Anf. 94 ESABELLE DINGIZIAN (MP) replik:
          </note>
          <u who="esabelle_dingizian_88b441" xml:id="i-86a0af579098a109-1" n="7fa7a955">
            <seg n="f7038d07">
              Herr talman! Michael Svensson verkar vara rätt nöjd. Tunt betänkande
              pratar han om. Skulle det vara ett tecken på att vi är överens?
              Det skulle jag inte vara så säker på.
            </seg>
            <seg n="2be92cf7">
              I fredags var jag och flera andra riksdagsledamöter bjudna på
              arbetsplatsbesök tillsammans med näringslivet och fackliga organisationer.
              Temat var yrkeskompetens. Vi diskuterade hur vi skulle kunna säkerställa
              kompetensförsörjningen i arbetslivet.
            </seg>
            <seg n="9f45195c">
              Man var naturligtvis mycket orolig över situationen. Då undrar
              jag verkligen om Michael Svensson på fullaste allvar tycker att
              det inte finns några problem med den minskning som vi ser inom
              yrkesprogrammen. Jag undrar hur Michael Svensson tänker säkerställa
              att det finns kompetens för att bygga upp Sverige i framtiden.
            </seg>
          </u>
          <note type="speaker" n="631c9f96">
            Anf. 95 MICHAEL SVENSSON (M) replik:
          </note>
          <u who="michael_svensson_3bc5cb" xml:id="i-fccb9efd9f92b972-1" n="e911af9f">
            <seg n="b46f6810">
              Herr talman! Jag berörde alla de resor i Sverige som vi är ute
              på. Jag hoppas att även ni gör sådana. Vi får många goda bilder
              och berättelser om hur väl det fungerar. Det säger inget om nedgången.
              Men jag tycker att vi ska komma ihåg att vi har ändrat inriktningen
              och sammansättningen på svensk industri och har mer tjänsteföretag.
              Där kan det finnas en naturlig förklaring till en viss nedgång.
            </seg>
            <seg n="9f4df2de">
              Jag tror att vi måste avvakta. De första eleverna på den nya
              gymnasieskolan går ut 2014. Jag har träffat elever på yrkesprogram
              i bland annat Halmstad som har valt bort en del av de programmen
              därför att de har tittat för mycket på konjunkturen. Som lärarna
              säger: När de skulle vara färdiga om två tre år finns det garanterat
              jobb för dem.
            </seg>
            <seg n="e0a7f170">
              Jag tror att vi behöver duktiga SYV:are, och jag tror också att
              vi behöver hjälpa till att sprida den statistik som finns, inte
              minst från yrkeshögskolorna, över hur det ser ut i respektive
              län. Då tror jag att vi hjälper eleverna betydligt bättre.
            </seg>
            <seg n="f2de8ad5">
              Men jag skulle gärna vilja fråga dig, Esabelle, om Miljöpartiet
              fortfarande står bakom friskoleöverenskommelsen.
            </seg>
          </u>
          <note type="speaker" n="bfe4ad59">
            Anf. 96 ESABELLE DINGIZIAN (MP) replik:
          </note>
          <u who="esabelle_dingizian_88b441" xml:id="i-86a0af579098a109-2" n="7fa7a955">
            <seg n="4bdeb2e8">
              Herr talman! Den frågan tar jag gärna i en debatt utanför kammaren.
              Jag tycker att det är ganska rimligt att vi håller oss till den
              diskussion som vi har här i dag.
            </seg>
            <seg n="4e0d40c1">
              Jag vill poängtera behovet av att säkerställa yrkeskompetens
              i regionen, speciellt i Helsingfors. Att det går bra i Halmstad
              är jättebra, men i Helsingfors har vi stora problem. Det är inte
              så enkelt som att säga att eleverna i Halmstad kan flytta till
              Helsingfors – det vet Michael Svensson lika väl som jag. Vi har
              brist på bostäder och har andra strukturella problem som gör att
              det inte bara går att titta på hur det ser ut i hela landet.
            </seg>
            <seg n="c1b17f3f">
              Jag pratar i det här fallet om Helsingfors. Vi behöver säkerställa
              yrkesprogrammen. Att stå här och säga att det inte är en katastrof
              att 4 000–5 000 ungdomar ratar yrkesprogrammen tycker jag är nonchalant
              av ett parti som tycker att man ska välja så att man får ett jobb
              när man är klar med skolan.
            </seg>
          </u>
          <note type="speaker" n="e86d1d7c">
            Anf. 97 MICHAEL SVENSSON (M) replik:
          </note>
          <u who="michael_svensson_3bc5cb" xml:id="i-fccb9efd9f92b972-2" n="e911af9f">
            <seg n="9a3bed6e">
              Herr talman! Ska vi nu blanda in bostäder när vi inte fick blanda
              in friskoleöverenskommelsen? Helsingfors har visat att man ligger
              före de av oppositionen styrda Göteborg och Malmö beträffande
              skolor och bostadsbyggande, så jag tycker nog att det finns en
              del övrigt att bevisa.
            </seg>
            <seg n="1d1d3e2f">
              Yrkeskompetensen tror jag är tillgodosedd ganska väl. Jag tror
              som sagt att vi måste avvakta ett tag. För 4 000–5 000 elever
              av en årskull på 100 000 tycker jag inte att man kan ta ordet
              katastrof i sin mun.
            </seg>
          </u>
          <note type="speaker" n="68ecf0e5">
            Anf. 98 CAROLINE HELMERSSON OLSSON (S) replik:
          </note>
          <u who="caroline_helmersson_olsson_7a1e35" xml:id="i-5ae3e96c1f3f8c29-1" n="84686e8c">
            <seg n="fe42940c">
              Herr talman! Förnuft och känsla talar Michael Svensson om. Det
              är bra att ha som målinriktning. Men när vi pratar skolpolitik
              är det väl bättre att prata om forskning och beprövad erfarenhet
              och grunda sina slutsatser på det, fast jag ska inte förringa
              de resor i landet som vi gör. Där är vi uppenbarligen inte riktigt
              överens om verkligheten. Om jag lyssnade på Michael Svensson var
              vi kanske inte riktigt överens om historien heller.
            </seg>
            <seg n="2bd17f41">
              Det jag begärde replik på, nu när det verkar vara lite ändringarnas
              tid, var detta med duktiga SYV:are och detta med valen. Är ni
              beredda att förändra programstrukturen över lag? Grundläggande
              behörighet på alla program kan finnas på papperet, men det är
              väldigt beroende av att man har en duktig SYV:are och att det
              fungerar, och det handlar också om föräldrarnas förmåga att välja
              så att eleverna verkligen får vad de behöver i sina val framöver.
            </seg>
            <seg n="78112a1b">
              Är ni beredda att göra det, Michael Svensson?
            </seg>
          </u>
          <note type="speaker" n="69ac8a72">
            Anf. 99 MICHAEL SVENSSON (M) replik:
          </note>
          <u who="michael_svensson_3bc5cb" xml:id="i-fccb9efd9f92b972-3" n="e911af9f">
            <seg n="8d86b4f4">
              Herr talman! Jag nämnde i mitt anförande att jag tycker att det
              finns stora behov av att se över strukturen. Det handlar om 50-
              och 100-poängskurser som kanske inte är något för oss att diskutera
              här i kammaren. Men det är klart att det finns olika funderingar
              över hur det fungerar på olika skolor. Jag har varit ute och pratat
              på hotell- och turistprogram och liknande.
            </seg>
            <seg n="7de26b6a">
              Det kan finnas behov av justeringar. Det gäller inte minst naturbruksprogrammen,
              som vi har två av i Halland. Där finns det elever som vill gå
              vidare till Lantbruksuniversitetet men har svårt med det i dag.
              Sådant tror jag att man behöver titta över.
            </seg>
            <seg n="7f268fed">
              SYV:arna är – när vi pratar med SYV:are och yrkeskategorier runt
              omkring – en grupp som i dag delvis har blivit åsidosatt. Det
              finns inte längre mycket av yrkesstolthet, och det är en ganska
              spretig utbildning. Där tror jag att det behövs stora satsningar.
              Regeringen har satsat 10 miljoner kronor, men jag tror att det
              kanske är alldeles för litet.
            </seg>
          </u>
          <note type="speaker" n="e9797e2a">
            Anf. 100 CAROLINE HELMERSSON OLSSON (S) replik:
          </note>
          <u who="caroline_helmersson_olsson_7a1e35" xml:id="i-5ae3e96c1f3f8c29-2" n="84686e8c">
            <seg n="b0470365">
              Herr talman! Jag måste säga att jag är ganska glad över att regeringen
              och Alliansen kom på att man hade delat upp för mycket, att man
              tittar över det och har tillsatt en utredning och tittar på teknik-
              och industriprogrammen. Den utredningen får kanske – vad vet jag
              – tilläggsdirektiv, eventuellt redan i morgon, när jag vet att
              det är regeringssammanträde, så att utredningen kan titta över
              detta som faktiskt är kritik.
            </seg>
            <seg n="f332de20">
              Michael Svensson verkar ändå ganska nöjd med hur det ser ut och
              vill vänta och se. Jag har inte sagt att det är katastrof, men
              nog är det bekymmersamt, inte minst inom vård och omsorg. Det
              finns undersökningar som säger att det bara i Sörmland, som jag
              kommer från, inom några få år kommer att behövas 700 undersköterskor.
              Naturligtvis är det bekymmersamt – det måste Michael Svensson
              ändå hålla med om.
            </seg>
            <seg n="c529918f">
              Vi ska inte hålla på med poäng och sådant. Men i den här omstruktureringen
              har det kommit andra problem som jag egentligen inte hade någon
              aning om förrän jag var på en av mina resor i landet och träffade
              en SYV:are som berättade för mig att estetarna numera inte är
              behöriga till sjuksköterskeprogrammet, eftersom det fattas en
              mattekurs, att de enda som är behöriga att gå till en utbildning
              som lärare i matematik och naturämnen är naturvetarna och att
              teknikprogrammet inte har den möjligheten därför att det fattas
              biologi. Det finns mycket som har blivit väldigt råddigt.
            </seg>
            <seg n="452a77a8">
              Kan inte SYV:arna reda ut det, hur ska då ungarna klara av att
              välja i den snårskogen?
            </seg>
          </u>
          <note type="speaker" n="4f8935fa">
            Anf. 101 MICHAEL SVENSSON (M) replik:
          </note>
          <u who="michael_svensson_3bc5cb" xml:id="i-fccb9efd9f92b972-4" n="e911af9f">
            <seg n="f77c8ef3">
              Fru talman! Jag uppfattade inte riktigt frågan. Men det verkar
              som om vi båda kan intyga att vi är hyggligt överens om att man
              måste följa reformen. Som jag sade i mitt anförande kan man, om
              man är prestigelös och självkritisk, under resans gång se över
              inte minst hur man fördelar olika poäng och kurser. Tidigare 100-poängskurser
              har delats upp i 50-poängskurser.
            </seg>
            <seg n="7cb9af8b">
              Vad gäller vård- och omsorgsprogrammet finns det funderingar
              om att man kanske ska införa en undersköterskeexamen och även
              införa ett nytt spår som snabbare leder fram till en sjuksköterskeutbildning.
              Så blir det om man försöker ha en politik med förnuft och känsla.
            </seg>
          </u>
          <note type="speaker" n="84e14b90">
            Anf. 102 ROGER HADDAD (FP):
          </note>
          <u who="roger_haddad_de36c7" xml:id="i-46e1fd064f4e0fed-0" n="3d48ad92">
            <seg n="bb51f2ca">
              Fru talman! Gymnasieskolan är en viktig skolform. Den omfattar
              ungefär 330 200 elever. Antalet elever har minskat med 66 000
              på fem år, i huvudsak på grund av demografin. 73 procent går i
              en kommunal gymnasieskola, och 26 procent går i en fristående
              gymnasieskola. Fördelningen är att ungefär två tredjedelar läser
              på ett studieförberedande program och en tredjedel på ett yrkesförberedande
              program.
            </seg>
            <seg n="5c73a251">
              Våren 2012 var det 83,4 procent som lämnade grundskolan med behörighet
              till gymnasiet – en marginell ökning från året innan. Men fortfarande
              lämnar 15–20 procent av eleverna grundskolan utan behörighet.
              Detta måste vi ändra på.
            </seg>
            <seg n="eae4a7c0">
              Folkpartiet instämmer i uppfattningen att det i dag krävs en
              gymnasieutbildning för att få ett arbete. Vi anser att det mest
              effektiva är att satsa på kvalitet i grundskolan. Därför vill
              vi nu prioritera lågstadiet för att få fler speciallärare och
              öka andelen lärare och öka andelen behöriga lärare. Så vill vi
              minska avhoppen och öka genomströmningen i skolan.
            </seg>
            <seg n="c0cbe472">
              Socialdemokraterna efterfrågar en strategi mot avhopp. Vad det
              innebär är oklart. Socialdemokraterna har inga förslag om hur
              de elever som kommer till gymnasiet utan behörighet ska hanteras.
              Deras enda besked till eleverna är: Ni ska in på ett treårigt
              program för att förberedas för akademiska studier.
            </seg>
            <seg n="fd3a26bb">
              Trots att alla 18 nationella program är treåriga fortsätter Socialdemokraterna
              att motionera om att de ska bli treåriga.
            </seg>
            <seg n="47e3aa11">
              I reservation 2 avvisar Socialdemokraterna yrkesintroduktionsprogram
              som kan innehålla mindre teori och mer praktiska inslag. De vill
              heller inte säga någonting om de 3 660 elever som ett år efter
              studiestart inte längre finns kvar i gymnasieskolan. Vad är Socialdemokraternas
              alternativ och budskap till obehöriga elever som kommer till gymnasieskolan
              och till den grupp som har hoppat av gymnasieskolan och slagits
              ut från den?
            </seg>
            <seg n="9e33d9b3">
              Vi anser att yrkesintroduktion är ett mycket viktigt inslag i
              gymnasieskolan för dem som är obehöriga och inte kommer in på
              ett nationellt program. Inom ramen för yrkesintroduktion ska eleven
              sedan antingen gå över till ett nationellt program, ett yrkesprogram
              eller gå ut i arbetslivet.
            </seg>
            <seg n="b85997d4">
              Studerar man valet av inriktningar när det gäller yrkesintroduktion
              går huvuddelen av de obehöriga eleverna på vård- och omsorgsprogrammet
              eller på fordonsprogrammet, det vill säga yrkesprogram. Vad är
              problemet, Socialdemokraterna?
            </seg>
            <seg n="042688ae">
              Socialdemokraterna säger i talarstolen att forskning visar att
              vi ska ha höga förväntningar. Wiwi-Anne Johansson från Vänsterpartiet
              säger att man vill höja förväntningarna och kraven.
            </seg>
            <seg n="151c4a72">
              I Socialdemokraternas och Miljöpartiets reservation 2 kritiseras
              vi i Folkpartiet och Alliansen för att sänka kraven. Men i reservation
              3 från Socialdemokraterna och Vänsterpartiet vill man att vi ska
              sänka kraven för att komma in på gymnasiet.
            </seg>
            <seg n="ea720420">
              Oppositionen motionerar alltså återigen om att intagningskraven
              när det gäller de studieförberedande programmen ska sänkas från
              godkänt i tolv ämnen till godkänt i åtta ämnen.
            </seg>
            <seg n="3f02d4a8">
              När Wiwi-Anne Johanssons parti var stöd till den dåvarande S-regeringen
              räckte det med godkänt i tre ämnen för att man skulle komma in
              på gymnasiet.
            </seg>
            <seg n="38e93b62">
              Kom inte och berätta för oss här att vi har sänkt kraven!
            </seg>
            <seg n="13dc6248">
              Det viktigaste för Socialdemokraterna är att dessa krav likställs
              med kraven vid intagning till yrkesprogrammen, och frågan är varför.
            </seg>
            <seg n="3198a9d4">
              I betänkandet som utskottet har behandlat förklaras mycket tydligt
              att ämnesövergången från grundskolan till gymnasiets studieförberedande
              program är naturlig, medan det tillkommer nya praktiska ämnen
              och krav på yrkesprogrammen som kräver ett annat upplägg med bättre
              anknytning till arbetslivet.
            </seg>
            <seg n="5cc43f07">
              Andelen elever som har fått ett slutbetyg efter tre års studier
              i gymnasieskolan har i stort sett varit oförändrad de senaste
              nio åren. Gymnasiereformen infördes hösten 2011, och det är först
              nu som alla årskurser går enligt den nya gymnasiestrukturen. Men
              självklart finns det utmaningar. En tredjedel av de elever som
              lämnade gymnasiet 2012 hade inte ett slutbetyg. Detta beror på
              flera faktorer: skolk, dåliga förkunskaper, avhopp, studieuppehåll
              eller att man helt enkelt har erbjudits arbete.
            </seg>
            <seg n="985ef95e">
              Fru talman! Jag ska slutligen säga någonting om oppositionens
              reservation 5. Där slår man fast att grundläggande kunskapskrav
              på alla program ska vara relativt höga. Vad det innebär är oklart.
            </seg>
            <seg n="fa08978b">
              Socialdemokraternas, Vänsterpartiets och Miljöpartiets hela gymnasiepolitik
              kan sammanfattas i en mening: Alla elever ska tvingas läsa in
              behörighet till högskolan, och man vill ändra så att vi går från
              två olika gymnasieexamina till en gemensam examen för yrkes- och
              studieförberedande program.
            </seg>
            <seg n="ff118fc1">
              Det som Socialdemokraterna inte berättar i den här debatten heller,
              trots att vi har en sådan minst en gång per år, är att fyra av
              tio yrkeselever lämnade skolan våren 2011 utan ett slutbetyg från
              gymnasiet. Då spelar det ingen roll om vi höjer intagningskraven,
              sänker intagningskraven eller att färre söker till yrkesprogram
              eller inte. I ert koncept var det 40 procent som lämnade gymnasiet
              utan ett slutbetyg. Då står Socialdemokraterna här och talar om
              kompetensförsörjning. Dessa ungdomar hamnar hos Arbetsförmedlingen.
            </seg>
            <seg n="fa3fe862">
              På kommun- och skolnivå finns det till och med exempel där ännu
              fler elever lämnar gymnasiet utan slutbetyg. Att Socialdemokraterna
              vill gå tillbaka till en sådan struktur är helt obegripligt för
              oss i Folkpartiet och i Alliansen. Att branschen skriker efter
              rätt kompetens och startar egna yrkesskolor verkar den rödgröna
              oppositionen också ha missat.
            </seg>
            <seg n="fde7edf5">
              Fru talman! Till skillnad från den bild som Socialdemokraterna
              vill ge kan alla elever på nationella program sedan hösten 2013
              ges grundläggande högskolebehörighet inom programmets ordinarie
              2 500 poäng. Vi har även infört en rätt att i efterhand läsa in
              behörighet på komvux. Den stora skillnaden mellan Folkpartiet
              och Socialdemokraterna tror jag är att vi vill att eleverna själva
              avgör om de vill läsa in en högskolebehörighet, men Socialdemokraterna
              vill tvinga dem att göra det. En annan skillnad är att vi är positiva
              till lärlingsutbildningar som i huvudsak förläggs ute på en arbetsplats,
              precis som Caroline Helmersson Olsson efterfrågade. Minst 50 procent
              av en lärlingsutbildning ska förläggas på en arbetsplats. Det
              var det som inte fungerade i det gamla systemet.
            </seg>
            <seg n="291ad94a">
              I dag går enligt Skolverket ungefär 6 000 elever en lärlingsutbildning.
              Här ser vi att det enligt kvalitetsrapporter finns mycket kvar
              att göra för att höja kvaliteten.
            </seg>
            <seg n="a8ddf751">
              Fru talman! Gymnasiepolitiken får inte innebära kravlöshet, likformighet,
              maximal akademisering rakt igenom och inga alternativ för dem
              som kommer in och är obehöriga. Det är direkt felaktigt som Socialdemokraterna
              gör, nämligen att sänka kraven och inte minst, vilket symboliserar
              er gymnasiepolitik, blunda för alla som lämnar gymnasiet efter
              tre år utan ett slutbetyg, men många av dem får säkert en studentmössa.
              I synnerhet drabbar detta yrkeseleverna. Det är den stora skillnaden
              mellan Folkpartiet och Socialdemokraterna. Därför säger vi nej
              till att gå tillbaka till den gamla skolpolitiken.
            </seg>
          </u>
          <note type="speaker" n="0e27a0bd">
            Anf. 103 ESABELLE DINGIZIAN (MP) replik:
          </note>
          <u who="esabelle_dingizian_88b441" xml:id="i-86a0af579098a109-3" n="7fa7a955">
            <seg n="1a87b654">
              Fru talman! Roger Haddad är på offensiven. Det slår mig att du
              säger socialdemokrater fler gånger än du säger Folkpartiet, Roger
              Haddad. Jag tycker inte att det är ett bra tecken. Jag tycker
              att det är bättre att du pratar om din egen politik än om vad
              andra partier vill.
            </seg>
            <seg n="ae11abd6">
              Det jag vill fråga dig om är de introduktionsprogram du nämnde.
              Vi kan på Skolverkets hemsida se att fler elever går på introduktionsprogrammen.
              Det största introduktionsprogrammet är Språkintroduktion, som
              i dag har 12 000 elever. Det har ökat med 19 procent. Är det någonting
              att vara stolt över, att Språkintroduktion är ett så stort program
              och att det ökar i den takt det gör, Roger Haddad?
            </seg>
          </u>
          <note type="speaker" n="8d225b36">
            Anf. 104 ROGER HADDAD (FP) replik:
          </note>
          <u who="roger_haddad_de36c7" xml:id="i-46e1fd064f4e0fed-1" n="3d48ad92">
            <seg n="6c778205">
              Fru talman! När Miljöpartiet var stödparti till S-regeringen
              var det största programmet Individuella programmet, det som så
              att säga var för de obehöriga. Trots att det bara krävdes tre
              ämnen för att komma in på ett nationellt program gjorde man i
              många kommuner, bland annat i Västerås som jag kommer ifrån, så
              att man tog bort behörighetskraven. Man tog så att säga in nollpoängare
              utan att passera gå – rakt in på ett nationellt program. Det sänkte
              naturligtvis kvaliteten.
            </seg>
            <seg n="80b878c4">
              Jag talar om yrkesintroduktion, som är ett av fem särskilda program
              som har ersatt IV. Där går det fortfarande för många som inte
              är behöriga, trots att resultaten ökar marginellt från grundskolan
              sedan 2012. Det var det jag sade i mitt anförande. Det du tar
              upp, Esabelle Dingizian, är dock en direkt effekt av den migrationspolitiska
              överenskommelse vi har. Om du har läst hela Skolverkets rapport
              och inte bara den sidan vet du att huvudförklaringen är kriget
              i Syrien. Det är därför det är så många elever på Språkintroduktion.
            </seg>
            <seg n="65f61a2c">
              Jag har inga problem med det. Även om de hade kommit i sjuan,
              åttan eller nian hade de inte haft en chans att klara av grundskolans
              skolplikt på två och ett halvt eller tre år. Självklart blir det
              fler i gymnasieskolan, och det måste vi hantera.
            </seg>
          </u>
          <note type="speaker" n="62cbbc4d">
            Anf. 105 ESABELLE DINGIZIAN (MP) replik:
          </note>
          <u who="esabelle_dingizian_88b441" xml:id="i-86a0af579098a109-4" n="7fa7a955">
            <seg n="9e3914f4">
              Fru talman! Jag tycker inte att det är någonting att ta upp att
              IV-programmet var dåligt. Det tycker vi nog allihop, och tanken
              var väl att vi skulle göra något bättre än det individuella programmet.
              Jag menar dock att det inte har blivit bättre.
            </seg>
            <seg n="79a25ae6">
              Du säger att branschen startar egna skolor för att säkra yrkeskompetensen,
              Roger Haddad. Ja, det är precis det som är problemet. Det var
              precis det jag sade till din allianskollega tidigare: Det finns
              kompetensbrister, och vad tänker ni göra åt det? Din allianskollega
              verkade mest vara nöjd med situationen som den är, men du kanske
              är mindre nöjd.
            </seg>
          </u>
          <note type="speaker" n="6ffd7047">
            Anf. 106 ROGER HADDAD (FP) replik:
          </note>
          <u who="roger_haddad_de36c7" xml:id="i-46e1fd064f4e0fed-2" n="3d48ad92">
            <seg n="b3e64d91">
              Fru talman! Söktrycket till yrkesprogram började sjunka redan
              hösten 2008. Vår gymnasieskola infördes hösten 2011, och även
              om söktrycket till yrkesprogram sjönk väldigt mycket 2011 ser
              vi nu på 2013 års resultat att det fortfarande är färre som söker.
              Tappet är dock mindre. Det kommer alltså att neutraliseras, men
              det började redan 2008 – långt innan den nya gymnasieskolan.
            </seg>
            <seg n="e4a2b66e">
              När det gäller yrkesskolor är det fortfarande så att alla kommuner
              inte erbjuder yrkes- och lärlingsprogram. De tittar mycket på
              storföretagen, men det finns små företag i industri- och verkstadssektorn
              som inte alltid känner till att exempelvis Svenskt Näringsliv
              och de stora organisationerna företräder dem. Därför sätter de
              ibland i gång egna yrkesskolor, och det har jag inga problem med.
              Jag tror på konceptet. Yrkes- och lärlingsprogram utan krav på
              högskolebehörighet men med nära koppling till näringslivet är
              det Sverige behöver.
            </seg>
            <seg n="12647760">
              Det går inte att jämföra det gamla IV-programmet med nuvarande
              fem särskilda program. Förut blandade man nämligen alla i en stor
              grupp. Oavsett om du hade läst matte eller svenska i grundskolan
              var du tvungen att läsa matte och svenska igen, för kommunen erbjöd
              inga andra ämnen. Det fanns inte heller yrkesinriktningar eller
              språkintroduktion som det är upplagt i dag.
            </seg>
            <seg n="3ef030f5">
              Kom alltså inte och döm ut de nya fem särskilda programmen för
              yrkesintroduktion. Förut satt eleverna bara i en bänk i ett klassrum,
              och nu är de ute på en arbetsplats och lär sig yrket. De får ett
              särskilt bevis, går ut och får jobb eller går in på ett yrkesprogram.
              Det är en mycket bättre lösning.
            </seg>
          </u>
          <note type="speaker" n="61b8dc85">
            Anf. 107 WIWI-ANNE JOHANSSON (V) replik:
          </note>
          <u who="wiwi-anne_johansson_04830b" xml:id="i-fcc5352511f1cee4-1" n="958d9f0a">
            <seg n="5feee918">
              Fru talman! Jag vill tala lite grann om de yrkesförberedande
              programmen och behörigheten. Vi har väldigt olika syn på vad det
              är man behöver.
            </seg>
            <seg n="3c25c513">
              Jag var ordförande i gymnasienämnden i Mölndal mellan 2002 och
              2006, då vi var med lokalt och styrde i Mölndals stad. Jag satt
              även med i ett programråd. Jag vet att programråden finns nu också,
              men då var också vi politiker med; jag tror att det ser lite annorlunda
              ut i dag. Det branschföreträdare hela tiden talade om var hur
              viktigt det var att dem de ville anställa framgent hade samma
              teoretiska kunskaper när det gällde engelska, svenska och samhällskunskap.
              De tyckte precis som vi i Vänsterpartiet att man också är en samhällsmedborgare
              som ska kunna medverka i demokratin och måste få de redskapen
              med sig.
            </seg>
            <seg n="2bad6c7d">
              Roger Haddad behöver inte berätta att möjligheten att göra det
              finns i dag. Till exempel kan man dock inte få de extra meritpoäng
              ni har lagt till.
            </seg>
            <seg n="0590f363">
              Jag undrar om branschen tycker annorlunda nu än den gjorde 2006.
              Tycker branschen att det inte behövs så välutbildade personer
              som elektriker eller snickare, eller varför vill ni förmena dem
              detta? Vi menar inte att alla ska bli akademiker och fastna i
              den akademiska världen, men man ska få högskolebehörighet utan
              att tricksa och fixa när man går på gymnasiet. Jag skulle alltså
              vilja veta varför ni inte tycker att det är viktigt i de här yrkeskategorierna.
            </seg>
          </u>
          <note type="speaker" n="9049bcd3">
            Anf. 108 ROGER HADDAD (FP) replik:
          </note>
          <u who="roger_haddad_de36c7" xml:id="i-46e1fd064f4e0fed-3" n="3d48ad92">
            <seg n="aa0e892b">
              Fru talman! När det gäller vilka dialogmöten man har med branschen
              vet jag inte vilka ni träffar. Jag träffar och hör självklart
              från olika, och det senaste budet är väl: Nej, tvinga inte alla
              ungdomar, som det var förut – men öka möjligheten.
            </seg>
            <seg n="4c56e102">
              Det är precis det vi gör genom individuellt val eller utökat
              program, eller sedan i höstas inom ramen för yrkesprogrammen.
              Det som är lite beklagligt i debatten är att vi överdriver skillnaderna
              när det gäller poängen. Tittar man på kursplanen ser man att det
              inte är några dramatiska poäng.
            </seg>
            <seg n="6217f5ba">
              Sedan kan jag inte låta bli att jämföra, fru talman. I den gamla
              gymnasieskolan som du refererade till, Wiwi-Anne Johansson – när
              du var ordförande 2002–2006 – räckte det med att eleverna som
              skulle söka till yrkesprogram var behöriga i matte, svenska och
              engelska. Nu har vi höjt kraven till åtta ämnen. På studieförberedande
              program är det tolv ämnen. Varför? Jo, signalen till grundskolan
              måste vara tydlig: Det är där man får den teorietiska grunden
              för att inte bara komma in på utan även klara av en gymnasieskola.
            </seg>
            <seg n="14912632">
              Nu tillhör du ett parti som bland annat vill sänka kraven från
              tolv till åtta ämnen när det gäller studieförberedande program
            </seg>
            <seg n="445ddfc7">
              Bara att gå från tre ämnen till åtta ämnen för att komma in på
              ett yrkesprogram ger dock i sig en bättre grundplåt, teoretiskt
              som praktiskt. Det är det du efterfrågar. Oavsett om vi pratar
              vård och omsorg eller plåtslageri är det klart att de eleverna
              får lära sig svenska, engelska och matematik. Det stämmer inte
              att vi har tagit bort det, utan vi minskar den teoretiska, gemensamma
              kärnan och lägger mer tid på yrkesämnen och praktiska ämnen. Det
              var nämligen det som var huvudkritiken mot den gamla gymnasieskolan.
            </seg>
          </u>
          <note type="speaker" n="1478f8cb">
            Anf. 109 WIWI-ANNE JOHANSSON (V) replik:
          </note>
          <u who="wiwi-anne_johansson_04830b" xml:id="i-fcc5352511f1cee4-2" n="958d9f0a">
            <seg n="87ad9e38">
              Fru talman! Det var inte det jag frågade om. Det vi säger och
              det jag tycker är viktigt är att man läser samma teoretiska kurs
              – att det är ett basutbud där man inte ska behöva tricksa med
              en massa tillval och använda dem till att bli behörig till högskolan.
              Det kan nämligen mycket väl hända att jag när jag är 16 år vill
              bli elektriker men att jag så småningom när jag går min utbildning
              tänker att jag i stället skulle vilja bli elingenjör – okej, då
              har jag inte behörighet. Därför vore det bra om man fick det samtidigt.
            </seg>
            <seg n="cb0a5b23">
              Vad jag inte fick svar på är varför inte en elektriker, byggnadsarbetare
              eller rörläggare behöver samma typ av utbildning i engelska, svenska,
              matte eller samhällskunskap som andra. Det är kanske en mer ideologisk
              diskussion. Varför ska man behöva välja till? Varför se det på
              det sättet? Ni brukar säga att vi nedvärderar de här yrkeskategorierna
              för att vi tycker att alla ska ha högskolebehörighet. Egentligen
              är det precis tvärtom. Vi menar att alla människor i dag som samhällsmedborgare
              behöver en likvärdig bas att stå på. Gymnasieskolan har blivit
              en bas numera. Det är inte som när jag växte upp. Då var det väldigt
              sällsynt att människor från arbetarklassen gick gymnasiet och
              läste vidare.
            </seg>
            <seg n="d3fd7d75">
              Det handlar om synsättet. Varför ska man differentiera det? Varför
              inte ha samma behörighetskrav för flera grupper?
            </seg>
          </u>
          <note type="speaker" n="fe704bec">
            Anf. 110 ROGER HADDAD (FP) replik:
          </note>
          <u who="roger_haddad_de36c7" xml:id="i-3e08f8557fe6a7b1-0" n="3d48ad92" next="i-79c1ae6ba178fefa-0">
            <seg n="365d2bfa">
              Fru talman! Vi har i decennier sett sjunkande skolresultat. Det
              är grundskolans resultat som direkt slår igenom i gymnasiet. Alla
              studier på kommunal nivå om kunskapsmässigt svaga elever visar
              att ju fler icke godkända betyg de har, desto större risk har
              de att avbryta sina studier eller gå klart i gymnasieskolan men
              lämna den utan slutbetyg.
            </seg>
            <seg n="b10bb649">
              Sverige och dess skolor har under många år testat den politik
              som Wiwi-Anne Johansson företräder. Fortfarande är det drygt 40
              procent som går ut utan slutbetyg. Då spelar det ingen roll. Problemet
              är inte hanterat. Huvudkritiken mot den gamla gymnasieskolan gick
              ut på att de tvååriga, sedan treåriga utbildningarna teoretiserades
              för mycket. Det blev för mycket teori. Branschen sade sig då vilja
              smälla upp ytterligare en yrkesskola eller lägga ännu mer pengar
              på yrkesvux eller vuxenutbildning efter gymnasiet, för man fick
              inte den arbetskraft som man förväntade sig. Gymnasieskolans uppdrag
              enligt skollagen är inte bara att förse eleverna med grundläggande
              högskolebehörighet. Den har ett annat uppdrag, nämligen att utbilda
              ungdomar som vill bli anställbara för arbetslivet. Jag tycker
              att det är viktigt att vi jobbar på båda fronterna.
            </seg>
          </u>
          <note n="563d4c4a">
            Anf. 111 ULRIKA CARLSSON i Skövde (C):
          </note>
          <u who="roger_haddad_de36c7" xml:id="i-79c1ae6ba178fefa-0" n="3d48ad92" prev="i-3e08f8557fe6a7b1-0">
            <seg n="c4eb9b00">
              Fru talman! När vi nu kommit en bit in i debatten kan jag uppleva
              att den känns lite rörig. Många olika frågor blandas. Det kanske
              beror på att det är ett motionsbetänkande och inte ett förslag
              från regeringen med en tydlig struktur.
            </seg>
            <seg n="a60ac7be">
              Den nya gymnasieskolan har snart gått ett helt varv. I juni 2014
              tar de första elever som genomgått den nya gymnasieskolan studenten.
              Redan nu har relativt många – det är många i varje årskurs – preliminärt
              sökt in till gymnasieskolan inför höstens intagning. Det är spännande
              att se hur det ser ut. Med tanke på hur statistiken ser ut för
              hela riket kan man bli bekymrad över vissa delar. Men den måste
              ändå brytas ned. Vi måste se på de olika delarna. Vad är det som
              gör att man lyckas vända trenden på olika ställen?
            </seg>
            <seg n="eb07aaa2">
              Min vana trogen tänkte jag ge några lokala exempel från min valkrets
              Skaraborg. Det är nästan två sökande per plats på Volvos industriprogram.
              På Ållebergsgymnasiet i Falköping är teknikprogrammet det största.
              Det är spännande att vi har den här debatten samtidigt som vi
              talar om det fjärde året på teknikprogrammet, som nu också permanentas,
              vilket nämnts tidigare i debatten av mina allianskolleger. Fordons-
              och transportprogrammet i Vara, som tidigare inte hade någon intagning,
              men som har startat igen, har fler sökande än antalet platser.
            </seg>
            <seg n="12b2060f">
              Jag tycker att det är jätteviktigt att belysa ett antal olika
              utbildningar som lyckats mycket väl med sin attraktivitet och
              där samverkan med branscherna fungerar på ett bra sätt. Ta då
              och gör ett studiebesök! Åk från Helsingfors och se hur man gör
              i andra delar av Sverige för att locka elever! Du är välkommen,
              Esabelle, att besöka industriprogrammen i olika kommuner i Skaraborg
              för att se vad man kan göra för att lyckas på ett bättre sätt.
            </seg>
            <seg n="e1795e06">
              Det är spännande att elever från industriprogrammet på en friskola
              i dagarna lyfter mot Shanghai för fyra veckors praktik. Det är
              fantastiskt spännande utbildningar. Det finns ett ansvar också
              från politiskt håll att tala om vilka framtidsmöjligheter som
              yrkesprogrammen har. Det har under ett antal år talats om att
              man skulle vara förlorare om man väljer ett yrkesprogram, att
              man skulle vara smartare än regeringen när man väljer ett högskoleförberedande
              program och så vidare. Detta har framförts i olika debattartiklar
              men också i denna kammare.
            </seg>
            <seg n="305e51b8">
              Det är jätteviktigt att visa på framtidsmöjligheter. Jag tycker
              att det är oerhört magstarkt att stå i den här talarstolen och
              säga att regeringen har gjort vad den kan för att stänga dörrar
              för unga människor, när det är precis tvärtom. Vi har öppnat möjligheter.
              Det ser olika ut. Att man är så rädd för den olikheten är för
              mig väldigt förvånande. Det är viktigt att man när man kommer
              upp i 15–16–17-årsåldern får börja ta ansvar för sina egna val
              och för sin egen framtid. Vi behöver satsa på en god studie- och
              yrkesvägledning och på att vara goda förebilder på olika sätt,
              men det är också så att unga människor får möjlighet att välja
              inriktning. Rätten att läsa in grundläggande behörighet på komvux
              är en viktig del som också har framförts.
            </seg>
            <seg n="dd17a9da">
              Sedan tycker jag att det finns en viss obalans i de olika exemplen.
              Visst är det så att ett antal högskoleutbildningar kräver särskild
              behörighet. Exemplen som nämns nu skulle man inte heller komma
              in på direkt från den tidigare gymnasieskolans yrkesförberedande
              program, eftersom man redan där behövde särskild behörighet. Låt
              oss inte blanda äpplen och päron!
            </seg>
            <seg n="1fe2b841">
              Min allianskollega Roger Haddad har redan tidigare förtjänstfullt
              redogjort för inkonsekvensen i att man ibland säger att vi sänker
              kraven på unga människor, ibland säger att vi höjer dem. Egentligen
              handlar det om att man i stora delar av oppositionen vill sänka
              kraven när det gäller intagning till gymnasieskolan. Då blir det
              väldigt märkligt när man sedan säger att vi sänker dem.
            </seg>
            <seg n="d51a63a2">
              I alla program har det redan från första dagen med Gymnasium
              2011 varit möjligt att läsa in grundläggande behörighet om man
              så önskat. Jag beklagar återigen att studie- och yrkesvägledningen
              kanske inte fullt ut har visat på möjligheterna och att debattens
              vågor har gått så höga. Jag kan vara förvånad över att man på
              ett antal program inte förtydligat detta ytterligare. Det hade
              man mycket väl kunnat göra från första början. Nu förtydligar
              vi från regeringens sida, och det är riktigt bra.
            </seg>
            <seg n="98f49212">
              En fråga som jag känner lyser med sin frånvaro i debatten handlar
              om lärarna. När vi talar om förskolan och grundskolan talar vi
              mycket om lärares kompetens och rekrytering. Läraryrket ska vara
              attraktivt på olika sätt. Jag tycker att det är viktigt att belysa
              hur vi har tryckt på karriärutvecklingsmöjligheterna från alliansregeringens
              sida, kanske framför allt när det gäller lektorer inom gymnasieskolan.
              Jag är så glad och tacksam över att alla från utskottet talar
              om alla de skolresor och studiebesök de gör. Jag tror att ni också
              har stött på de mycket välutbildade och välrenommerade lärare
              som på olika sätt lyfter kvaliteten inom gymnasieskolans spetsutbildningar,
              som alliansregeringen genomfört. På många sätt öppnar vi alltså
              verkligen dörrar och stärker kvaliteten.
            </seg>
            <seg n="bee1bd93">
              Jag nöjer mig med det, fru talman, och yrkar bifall till förslaget
              i betänkandet.
            </seg>
          </u>
          <note type="speaker" n="b2e46227">
            Anf. 112 CARINA HERRSTEDT (SD):
          </note>
          <u who="carina_herrstedt_910876" xml:id="i-bd4a1926408df6c8-0" n="c403822c">
            <seg n="89ee508c">
              Fru talman! Det har tidigare konstaterats här att andelen elever
              som lämnar grundskolan med ofullständiga betyg ligger på en fortsatt
              hög nivå och likaså att många ungdomar väljer att hoppa av skolan
              i förtid.
            </seg>
            <seg n="e2b657b7">
              Kanske är det så att vi måste börja snegla mer på olika studiesätt
              och olika alternativ för skoltrötta ungdomar i hopp om att få
              dem att fullfölja sin utbildning. Det är klart att det är en väldigt
              allvarlig situation som sätter press på gymnasieskolan. Den sätter
              också väldigt stor press på hela skolsystemet, och inte minst
              sätter den press på hela samhället.
            </seg>
            <seg n="f1f0433c">
              Vi behöver inte gå speciellt långt tillbaka i tiden, som någon
              sade här tidigare, för att konstatera att det såg annorlunda ut
              innan. Det fanns en möjlighet att etablera sig på arbetsmarknaden
              även om man hoppade av skolan. Det var helt enkelt inte några
              större bekymmer att hoppa av. Man hade möjlighet att få ett jobb
              och kunde ändå hitta sin plats i arbetslivet.
            </seg>
            <seg n="6e9d82d4">
              Så är det inte riktigt i dag. Många av de elever som i dag väljer
              att hoppa av skolan hoppar eventuellt rakt in i ett livslångt
              utanförskap. I dag krävs nästan alltid en genomförd gymnasieutbildning
              för att få ett jobb, och konkurrensen på arbetsmarknaden är väldigt
              stor.
            </seg>
            <seg n="cefd4aca">
              Samtidigt har vi fortfarande en hög andel ungdomar som trots
              det väljer att inte fullfölja sin utbildning. Det är klart att
              det är en situation som kräver åtgärder. Den genomförda gymnasiereformen
              är någonting som vi hela tiden har ställt oss bakom. Vi menar
              att den är ett steg på vägen. Effekterna av den ska bli intressanta
              att följa framöver.
            </seg>
            <seg n="d792d476">
              Vi måste försöka se till att våra ungdomar verkligen tar sig
              igenom gymnasieskolan så att de får en bra grund att stå på. Det
              är en rättighet och en möjlighet som ska gälla även dem som väljer
              att inte bli akademiker. Annars är jag alldeles säker på att ungdomsarbetslösheten
              och utanförskapet kommer att växa ännu mer.
            </seg>
            <seg n="bec06bd1">
              Jag tycker att det är bra att man har en uppdelning mellan yrkesprogram
              och högskoleförberedande program. Att vi måste säkerställa att
              alla ungdomar tar sig igenom gymnasieskolan innebär inte att alla
              måste göra det på exakt samma sätt.
            </seg>
            <seg n="a27fcd76">
              Verkligheten är att många ungdomar inte vill studera efter gymnasieskolan
              utan vill ha och efterlyser en yrkesinriktad gymnasieutbildning
              där de verkligen kan få jobb efter att gymnasietiden är avklarad.
              Därför menar jag att det är ganska logiskt att det finns mer än
              en väg att gå.
            </seg>
            <seg n="722aa719">
              Alla kan inte och alla vill inte bli akademiker. Det är det kanske
              heller inte någon som påstår. Lika lite kan eller vill alla bli
              hantverkare eller bilmekaniker. Men det finns såklart en hel del
              kvar att önska.
            </seg>
            <seg n="3815f441">
              Tyvärr har många gymnasieskolor svårt att hitta praktikplatser
              till elever på yrkesprogrammen, som någon här också har nämnt.
              Matchningen mellan utbildning och näringsliv är långt ifrån perfekt,
              och ett utökat samarbete måste till.
            </seg>
            <seg n="4220363a">
              Det finns stora skillnader mellan utbud och efterfrågan på arbetsmarknaden.
              Det är särskilt tydligt när det gäller företagens skriande behov
              av just yrkeskunniga. En självklar och viktig satsning för oss
              för att bryta ungdomsarbetslösheten är införande av lärlingsjobb.
              Därför har vi också valt att i vår budget satsa på just sådana
              jobb. Det är en satsning som bedöms kunna skapa 50 000 nya lärlingsjobb.
            </seg>
            <seg n="4475fa83">
              Nu kanske inte detta är en fråga som är direkt kopplad till betänkandet.
              Men som någon sade här innan kan en ljusare och utstakad framtid
              kanske få allt fler att välja att studera klart. Vår målsättning
              är att få en effektiv matchning av den arbetskraft som arbetsmarknaden
              vill ha. Vi ser det som en självklarhet att stärka och effektivisera
              studievägledningen i hela utbildningskedjan, såväl i grundskola
              och gymnasieskola som i komvux.
            </seg>
            <seg n="29ae9f6a">
              Det är såklart inte lätt att göra genomtänkta val som tonåring.
              Då krävs att man får den hjälp som behövs för att göra de valen.
              Även om man kanske senare trots det ångrar sig är det i varje
              fall bra att man innan tydligt vet vad utbildningen kommer att
              innebära, vilka krav som kommer att ställas och vilka framtidsutsikter
              det skulle kunna innebära. Därför har vi har som sagt valt att
              tillföra medel till studievägledning i hela utbildningskedjan.
            </seg>
            <seg n="0bb4ebdb">
              Vi förstår såklart att det även med god studievägledning kommer
              att finnas de som kommer till insikt om att deras val inte riktigt
              var vad de hade tänkt sig. Då är det viktigt att det finns någonting
              som fångar upp dem senare i livet. Därför menar vi att det krävs
              ett väl utbyggt komvux. Bland annat därför har vi också satsat
              på att tillskjuta medel för att skapa 5 000 extra komvuxplatser.
            </seg>
            <seg n="57da1c6f">
              Fru talman! Det är möjligt att en del av de saker som jag här
              har tagit upp inte i sak berör betänkandet. Poängen är att vi
              måste kunna se hela kedjan från början till slut, se vilka förutsättningar
              som finns efter en avslutad utbildning och vilka möjligheter som
              finns med det.
            </seg>
            <seg n="26785300">
              Med bättre förutsättningar efter en avslutad utbildning och att
              man känner till dem är det kanske också lättare att fullfölja
              och verkligen kämpa sig igenom skolgången. Att veta att det finns
              lärlingsjobb att få och en efterfrågan på arbetsmarknaden är såklart
              också motiverande. Samtidigt ska man veta att om man skulle ångra
              sig finns det möjligheter, och om man skulle vilja kan man i varje
              fall läsa upp betygen.
            </seg>
            <seg n="88121600">
              Jag nöjer mig med det. Det är mycket som har blivit sagt. Jag
              kan konstatera att vi alla än en gång i någon mening är överens
              om vart vi vill hän, men vi vill gå lite olika vägar dit.
            </seg>
          </u>
          <note type="speaker" n="f8e8f5a1">
            Anf. 113 YVONNE ANDERSSON (KD):
          </note>
          <u who="yvonne_andersson_0b5397" xml:id="i-5d50064b087d8cb9-0" n="73303749">
            <seg n="6bea0df0">
              Fru talman! Alla elever kan med rätt stöd och hjälp lyckas i
              skolan. Det gäller att skapa möjligheter utifrån elevernas förutsättningar,
              och med ökade möjligheter stiger motivationen. Det är viktigt
              att utgå från elevens behov när vi blickar framåt.
            </seg>
            <seg n="69ab383f">
              Är det någon som säger emot mig om det? Nej, naturligtvis inte.
              Det räcker att titta på reservationerna i dag så ser vi vilken
              grundinställning som alla partier enats om.
            </seg>
            <seg n="974145bd">
              Hur hanterar vi då förslagen, och hur mycket påverkar egentligen
              det politiska spelet, om man får kalla det så, eller aktionerna
              som vi har det som ändå berör hundratusentals elever?
            </seg>
            <seg n="92b2c34f">
              I mitt parti är vi glada över de olika programmen och att också
              yrkesprogrammen har utvecklats och yrkeskunnandet har uppvärderats.
              Jag kan inte låta bli att i dag ta tillfället i akt och läsa vad
              jag själv sade i en interpellationsdebatt i kammaren 1999.
            </seg>
            <seg n="5fc593c1">
              Jag sade: Tendensen att undervärdera praktisk kunskap är förkastlig
              för samhällets välstånd och den enskildes välbefinnande. Samhället
              har ansvar för att praktiska och teoretiska intressen stimuleras
              och utvecklas i människors kunnande, att människors olikheter
              värderas och respekteras i utbildningssystem, i yrkesprofession
              och inom de funktioner som faktiskt aldrig har erkänts som yrkesarbete.
              Vidare sade jag: Ska den människosyn som finns tydlig i läroplanen
              förverkligas i skolans verksamhet måste det praktiska kunnandet
              uppvärderas och ges en central plats.
            </seg>
            <seg n="c1b60f55">
              Alltsedan dess har jag och mina kamrater kämpat för att det viktiga
              kunnandet som ligger i handens kunskap och yrkeskunnandet skulle
              komma in igen. Jag blev en gång av dåvarande utbildningsministern
              i slutet av 1990-talet kallad för kunskapsfientlig när jag tog
              upp det. Det har under dessa år periodvis varit en strid för att
              få igenom att det måste återerövras.
            </seg>
            <seg n="70753bd7">
              Kunnandet som behövs i de praktiska hantverksyrkena måste återerövras.
              Vi hade en period när det inte fanns någon som helst utbildning
              inom vissa hantverksyrken. Men nu finns det nya möjligheter att
              välja utifrån förutsättningar och intresse. De nationella programmen
              ger fler möjligheter att välja program som passar elevens inriktning
              i livet än tidigare.
            </seg>
            <seg n="f05613be">
              Vi har en skola där kunskaper värderas lika och där alla får
              vara med utifrån sina behov och färdigheter. De som vill gå direkt
              ut på arbetsmarknaden ges ändå en möjlighet att ha någon typ av
              yrkeskunnande. För dem som vill satsa på akademiska studier genom
              högre utbildning finns möjlighet för alla till behörighet inom
              gymnasieskolans ram.
            </seg>
            <seg n="6f1b0e2f">
              Detta är möjligt tack vare att vi har en mångfald av aktörer
              som kan ge gymnasieutbildning. Vi hade aldrig haft den goda kvaliteten
              på vår gymnasieutbildning om vi inte haft en mängd friskolor,
              som vi kallar dem, eller enskilda utförare som utför gymnasieutbildning.
              Inom branscherna när det gäller det tekniska och hantverksmässiga
              kunnandet är det de som har dessa skolor. Det är en fördel att
              vi också får branschnära utbildningar.
            </seg>
            <seg n="9ed5b4a6">
              Fru talman! Vi har introduktionsprogrammen, som möter upp de
              elever som av skilda skäl inte har haft så lång skoltid att de
              ens har haft möjlighet att nå de mål som grundskolan har i vårt
              land. Det kan också finnas andra skäl – splittrade hem eller något
              annat olyckligt som kan påverka. Vi har alltså fem introduktionsprogram
              som kan erbjuda dem kunskap under tiden som de återerövrar de
              kunskaper de skulle ha haft med sig in på utbildningarna.
            </seg>
            <seg n="59844dfb">
              På yrkesintroduktionen får eleverna en yrkesinriktad utbildning
              som underlättar för dem att etablera sig på arbetsmarknaden eller
              som leder till hela yrkesprogram. Eleven ska både kunna läsa ämnen
              från grundskolan som han eller hon inte är behörig i och ämnen
              från nationella program i gymnasieskolan. Det är en bra anpassning
              utifrån elevens horisont dels för eleven, dels för att gymnasieskolan
              ska kunna få den genomströmning som alla vill uppnå.
            </seg>
            <seg n="0fbe3eda">
              Mycket är positivt med de förändringar som har gjorts, men det
              finns utmaningar framöver. Vi vet att teknikprogrammen på vissa
              håll har fått en del kritik för att det har varit otydliga direktiv
              från Skolverket och annat. Vi måste jobba med kvaliteten hela
              tiden. Men vi har i dag en bredd på teknikutbildningar, och vi
              har en bredd på de yrkesförberedande utbildningarna. Nu kommer
              också lärlingsutbildningarna med en ökad kvalitet.
            </seg>
            <seg n="222e4cdc">
              Jag hoppas att ni har sett att propositionen om gymnasieingenjörsutbildningen
              kom i dag. Detta är välkommet i ett samhälle som efterlyser yrkeskunnigt
              folk inom olika sektorer. Vi har gjort jättemycket, och det är
              jag glad över att kunna säga här i min sista debatt om gymnasieskolan.
              Jag har fått vara med på en resa från 1998 till i dag och sett
              att vi har åtgärdat de problem som vi hade och som vi gång efter
              annan ältade, diskuterade, debatterade och letade efter lösningar
              på.
            </seg>
            <seg n="9abc9447">
              Det finns utmaningar, och det kommer det alltid att göra. Samhället
              förändras. Om vi tror att vi någon gång kan göra en gymnasieskola
              för elever som är fullgod rakt av har vi hamnat fel. Då skulle
              vi stagnera, och det vill ingen av oss politiker göra. Jag tror
              att vi ska vara öppna och med öppna sinnen se att allt – livet,
              samhället, gymnasieutbildningarna och våra elever – är i en föränderlig
              process hela tiden. Därför krävs förändringar, och därför måste
              vi gå vidare. Men den start vi har gjort nu är jag innerligt och
              i djupet av mitt hjärta tacksam för.
            </seg>
            <seg n="c88ede9d">
              Det gäller också resursfrågan, där vi tydligt har skrivit i skollagen
              att skolhuvudmännen ska se till att vi har en likvärdig utbildning
              inom varje skolform oavsett var i landet den anordnas. Vi ska
              också ha en fördelning av resurser efter elevens förutsättningar
              och behov. Det är viktigt att slå fast också i fortsättningen.
              Själva resursfördelningen är en kommunal angelägenhet, men ramarna
              för verksamheten enligt skollagen är tydliga.
            </seg>
            <seg n="a14515af">
              Alla de rika möjligheter som finns i dag får jag vara med om,
              och mina barnbarn får möta dem. Så får vi tänka lite till mans
              inför allt det som vi får vara med och påverka.
            </seg>
          </u>
          <note n="b0cc328a">
            Jag yrkar bifall till utskottets förslag i betänkandet och avslag
            på samtliga reservationer.
          </note>
          <note n="9449b385">
            Överläggningen var härmed avslutad.
          </note>
          <note n="8bdf523d">
            15 § Socialtjänstfrågor
          </note>
          <note type="speaker" n="fd492d9f">
            Anf. 114 MEERI WASBERG (S):
          </note>
          <u who="meeri_wasberg_ebd701" xml:id="i-fbcb34a9b7421539-0" n="e737d9e3" next="i-6c542fe35db611b8-0">
            <seg n="857ae362">
              Fru talman! Detta motionsbetänkande om socialtjänstfrågor tar
              upp flera frågor som har stor inverkan på enskilda människors
              liv.
            </seg>
            <seg n="088cf06b">
              Låt mig därför börja med försörjningsstödet – det som i dagligt
              tal kallas socialbidrag. Det tål verkligen att poängteras att
              försörjningsstödet är tänkt som ett kortvarigt bistånd tills en
              person eller ett hushåll har kommit på fötter. Det har aldrig
              varit meningen att det ska klara av att kompensera brister i våra
              socialförsäkringssystem när både a-kassa och sjukförsäkring krackelerar.
              Försörjningsstödet är ytterst en fråga om överlevnad.
            </seg>
            <seg n="8e45bfd7">
              För ett antal personer och familjer blir försörjningsstödet tyvärr
              långvarigt. Ofta är det ett resultat av arbetslöshet. Vi vill
              därför understryka vikten av en mer aktiv jobbpolitik på nationell
              nivå. Det handlar inte minst om att ge Arbetsförmedlingen bättre
              förutsättningar att göra ett bra jobb. Det kan också behövas en
              översyn av på vilket sätt kommunerna kan stimuleras att ge rätt
              stöd till dem som har gjorts beroende av försörjningsstöd så att
              de ska komma på fötter igen. Men kom ihåg att socialsekreterarna
              är experter på socialt arbete! De är i grunden inte arbetsförmedlare.
            </seg>
            <seg n="ac01f416">
              Försörjningsstödet handlar just om överlevnad, och det är rimligt
              att man kombinerar det med olika former av stöd för att var och
              en så snart det är görligt ska kunna klara sin egen försörjning.
              Att ensidigt tala om ökade krav och motprestationer av olika slag
              riskerar i detta sammanhang att bli kontraproduktivt.
            </seg>
            <seg n="d8a8e211">
              För varje år blir det fler och fler av våra dagliga ärenden som
              sköts via internet. Allt fler myndigheter och företag hänvisar
              till sina webbplatser både för information och kontakt. Ansökningar
              till lediga jobb görs ofta via nätet, liksom tidsbokningar inom
              hälsovården. Samma utveckling präglar skolan, där eleverna förutsätts
              ha tillgång till dator med internetuppkoppling hemma. Regeringen
              har på olika sätt fortsatt att driva på den här utvecklingen,
              vilket det i och för sig finns flera rationella skäl till. Men
              då borde regeringen också utreda möjligheten att låta kostnader
              för dator och internetuppkoppling ingå i riksnormen för försörjningsstöd.
              Detta har vi påtalat i flera år.
            </seg>
            <seg n="d5ed61ef">
              Fru talman! Låt mig nu göra några nedslag i ett annat viktigt
              område i betänkandet: behovet av en fortsatt översyn av den sociala
              barn- och ungdomsvårdens organisation. Samhället ska prioritera
              barn och ungdomar som behöver stöd och hjälp, även i tider av
              ekonomisk kris. Vi har ett gemensamt ansvar för alla barn. Alla
              barn har rätt till en bra uppväxt och möjligheter att utvecklas
              efter sina egna förutsättningar. De insatser som samhället erbjuder
              måste hålla hög kvalitet och vara likvärdiga över landet.
            </seg>
            <seg n="ba081c3c">
              Kritik från bland annat tillsynsmyndigheter, barnrättsorganisationer
              och enskilda pekar på brister som behöver åtgärdas. Det handlar
              om brister i handläggning, ansvarstagande och skydd för barn,
              skillnader mellan kommuner, bristande delaktighet och tillämpning
              av barnperspektivet samt kompetensbrister i socialtjänsten. Regeringen
              borde ta initiativ till en utredning med uppdrag att göra en sektorsövergripande
              översyn och utvärdering av hela den sociala barn- och ungdomsvårdens
              organisation.
            </seg>
            <seg n="bbaed8ad">
              Ett område som har fått viss uppmärksamhet är situationen gällande
              de så kallade HVB-hemmen. Vi anser att det måste krävas tillståndsgivning
              för alla HVB-hem. Kraven är i dag alldeles för lågt ställda och
              måste skärpas i lagstiftningen. Det gäller såväl innehållet i
              vården som personalens kompetens och lämplighet samt utvärdering
              av verksamhetens resultat. Återkommande brister som inte rättas
              till borde självfallet leda till att tillståndet för verksamheten
              upphävs.
            </seg>
            <seg n="f6e4b3d9">
              I ljuset av bristerna som har förekommit i privata HVB-hem borde
              ett nytt regelverk utvecklas för att säkerställa kvaliteten och
              likvärdigheten i privat HVB-verksamhet. Ägarna bör vara seriösa
              och långsiktiga och bör även tydligt kunna redovisa verksamhetens
              ekonomi på enhetsnivå. Offentlighetsprincipen och meddelarskydd
              ska gälla.
            </seg>
            <seg n="a38e7f10">
              Verksamheter som rekryterar familjehem och säljer sina tjänster
              till kommunerna i form av familjehem med tillhörande konsulentstöd
              ökar snabbt. Det finns flera förklaringar till detta, men den
              strukturella förändringen i form av snabbt växande privat familjehemsvård
              har inte följts av någon större reglering trots att reglerna för
              ansvar, befogenheter och sekretessfrågor är otydliga. Verksamheter
              som ger insatser direkt till familjehemsplacerade barn måste vara
              tillståndspliktiga med hänsyn till kravet på kvalitet och säkerhet.
            </seg>
            <seg n="a983ab07">
              Vi får ofta höra att tillgången på familjer som är beredda att
              öppna sina hem för barn som av ett eller annat skäl inte kan bo
              med sina biologiska föräldrar är alldeles för dålig. Det är alltså
              alldeles för få familjer. I dag finns det ingen övergripande bild
              av hur det ser ut i landet i fråga om familje- och jourhem. Ett
              nationellt register skulle kunna vara till hjälp vid kontroll
              av antalet barn i olika familjehem men skulle också göra det möjligt
              att över tid kontinuerligt följa upp verksamheten och utvecklingen.
            </seg>
            <seg n="347e64d7">
              När det gäller den sociala barn- och ungdomsvården finns med
              andra ord en rad frågor som regeringen borde låta utreda. När
              det gäller tillståndsplikt för privata konsulentstödda verksamheter
              borde regeringen se till att den LVU-utredning som har lagt fram
              förslag om det här får en snabb beredning i den delen.
            </seg>
            <seg n="50631433">
              Fru talman! Till sist vill jag säga några ord om stöd och skydd
              för brottsoffer. Det kommunala självstyret är en hörnsten i den
              svenska samhällsmodellen. Men det blir ett problem när det kommunala
              självstyret innebär att kommuner kan säga nej till att ta sitt
              ansvar för att erbjuda den som blir slagen en fristad.
            </seg>
            <seg n="89eadbb5">
              När det gäller den här specifika frågan måste vi göra ett avsteg
              och införa en tvingande lagstiftning som säkerställer skydd för
              kvinnor och barn som har utsatts för våld som är så farligt att
              de behöver vistas på en ny ort. Regeringen borde tillsätta en
              utredning med syfte att ta fram en modell för hur kommunexterna
              placeringar av personer som har utsatts för våld i en nära relation
              kan ske effektivt och proportionerligt spritt över Sverige.
            </seg>
            <seg n="677e915d">
              När det sedan gäller stöd och skydd till våldsutsatta kvinnor
              och tjejer med funktionsnedsättning finns det i dag stora brister.
              Socialstyrelsen uppmärksammade senast i sin rapport Fristad från
              våld – en vägledning om skyddat boende från september 2013 att
              kompetensen om dessa kvinnors dubbla utsatthet måste bli högre
              både bland personer som arbetar med våldsfrågor inom socialtjänsten
              och på skyddade boenden. Det bör införas föreskrifter om att kvinnor
              och barn ska få stöd i enlighet med socialtjänstlagen. Kommunen
              ska enligt socialtjänstlagen ge stöd och hjälp både till kvinnan
              och till barnen vid misshandel inom familjen. Detta stöd finns
              inte i alla kommuner, kvaliteten är ojämn och stödet ges oftast
              av idéburna kvinnojourer.
            </seg>
            <seg n="7d7f3f90">
              Den nationella samordnaren har i uppdrag att åstadkomma en kraftsamling
              i arbetet med att motverka våld i nära relationer. Uppdraget ska
              redovisas senast den 30 juni 2014. Mot den bakgrunden avstår vi
              i detta betänkande från att reservera oss, men vi förbehåller
              oss rätten att återkomma.
            </seg>
            <seg n="a3110750">
              Vi socialdemokrater står naturligtvis bakom samtliga våra reservationer,
              men för tids vinnande vill jag avsluta med att yrka bifall till
              reservation 11.
            </seg>
          </u>
          <note n="ff6b6db2">
            I detta anförande instämde Ann Arleklo, Lennart Axelsson, Catharina
            Bråkenhielm och Christer Engelhardt (alla S).
          </note>
          <note n="373eefba">
            Ajournering
          </note>
          <note n="af6584da">
            Kammaren beslutade kl. 15.52 på förslag av förste vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="meeri_wasberg_ebd701" xml:id="i-6c542fe35db611b8-0" n="e737d9e3" prev="i-fbcb34a9b7421539-0">
            <seg n="779279ac">
              Återupptagna förhandlingar
            </seg>
          </u>
          <note n="55e02c07">
            Förhandlingarna återupptogs kl. 16.00.
          </note>
          <note n="23d71825">
            16 § Beslut om ärenden som slutdebatterats den 13 mars
          </note>
          <note n="4c8dce26">
            Punkt 2
          </note>
          <note n="c7ed2192">
            Punkt 4
          </note>
          <note n="58bb0ce8">
            Punkt 6
          </note>
          <note n="d845c638">
            Punkt 8
          </note>
          <note n="f71fbf49">
            Övriga punkter
          </note>
          <note n="cc16cced">
            Punkt 1
          </note>
          <note n="f71fbf49">
            Övriga punkter
          </note>
          <note n="9cbdc51c">
            17 § Beslut om ärenden som slutdebatterats vid dagens sammanträde
          </note>
          <note n="cc16cced">
            Punkt 1
          </note>
          <note n="4c8dce26">
            Punkt 2
          </note>
          <note n="0a8753fd">
            Punkt 3
          </note>
          <note n="a0d71523">
            Punkt 5
          </note>
          <note n="09b16414">
            Punkt 9
          </note>
          <note n="f71fbf49">
            Övriga punkter
          </note>
          <note n="0a8753fd">
            Punkt 3
          </note>
          <note n="c7ed2192">
            Punkt 4
          </note>
          <note n="4378d26f">
            Punkt 11
          </note>
          <note n="f71fbf49">
            Övriga punkter
          </note>
          <note n="cc16cced">
            Punkt 1
          </note>
          <note n="0a8753fd">
            Punkt 3
          </note>
          <note n="c7ed2192">
            Punkt 4
          </note>
          <note n="f71fbf49">
            Övriga punkter
          </note>
          <note n="cc16cced">
            Punkt 1
          </note>
          <note n="c7ed2192">
            Punkt 4
          </note>
          <note n="a0d71523">
            Punkt 5
          </note>
          <note n="e624918b">
            Punkt 7
          </note>
          <note n="f71fbf49">
            Övriga punkter
          </note>
          <note n="35a068d6">
            18 § (forts. från 15 §) Socialtjänstfrågor (forts. SoU12)
          </note>
          <note type="speaker" n="a15fef83">
            Anf. 115 MAGNUS EHRENCRONA (MP):
          </note>
          <u who="magnus_ehrencrona_e26dbd" xml:id="i-56c95ba4904a3529-0" n="5ef3de9b">
            <seg n="2f1365e4">
              Fru talman! I dag har vi att behandla totalt 145 motioner inom
              socialtjänstens område från den allmänna motionstiden. Vi hinner
              inte diskutera dem alla, men jag tycker liksom tidigare år att
              behandlingen ofta är något svepande. Socialutskottets majoritet
              skriver att man avstyrker alla motionsyrkanden främst mot bakgrund
              av pågående arbete på området. Jag delar inte denna uppfattning
              till fullo. Visserligen förekommer politiskt arbete hos regeringen
              och andra instanser i vissa delar, men i andra fall är det lite
              av en dimridå som riskerar förhala förbättringar i samhället.
            </seg>
            <seg n="f6ed9729">
              Jag står givetvis bakom alla Miljöpartiets reservationer, men
              för tids vinnande yrkar jag här bifall endast till reservation
              nr 11.
            </seg>
            <seg n="1bcab2f6">
              Mitt fokus i dag är att fortsätta att problematisera Alliansens
              mycket väl frekvent använda begrepp arbetslinje respektive utanförskap.
              Frågan om dator och internetuppkoppling ska vara inkluderade i
              en skälig levnadsnivå är mycket intressant i detta sammanhang.
              Vi diskuterade frågan också för nästan precis ett år sedan här
              i kammaren. Det vore intressant att borra djupare i frågan. Problemet
              i dag är att frågan lite grann har lämnats åt sitt öde i det kommunala
              självstyret. Man gör lite som man vill mellan kommuner och mellan
              olika enskilda handläggare, och det kan inom en kommun skilja
              sig mellan stadsdelar.
            </seg>
            <seg n="7d6dddcf">
              Fru talman! Vi lever i ett modernt kunskapssamhälle. Dator och
              internet behövs i dag i allt högre grad, som föregående talare
              var inne på, till vardagliga ärenden såsom att söka jobb och betala
              räkningar. Banker lägger ned kontor, och det blir fler avgifter
              på de fysiska bankkontor som finns. Det är en fördel att betala
              räkningarna med hjälp av datorn. För att kunna göra skolarbeten
              och läxor är det viktigt att ha tillgång till dator. Dessutom
              sker i dag alltmer socialt umgänge för unga på nätet, så kallade
              sociala medier. Man kan lätt halka efter om man inte har tillgång
              till internet både från en nyttosynvinkel och socialt. De sociala
              synvinklarna är viktiga för att vara delaktig i ett socialt sammanhang
              och lyckas i tillvaron. Det är inte så bra för skolresultaten
              att hamna utanför.
            </seg>
            <seg n="5a557b9b">
              Utifrån Miljöpartiets perspektiv är det alltså mycket viktigt
              att barn och vuxna även i hushåll som får försörjningsstöd ska
              kunna ha tillgång till modern teknik, som har blivit i det närmaste
              självklart i samhället. Vi i MP har tidigare år motionerat i frågan,
              och i dagens betänkande har bara Vänsterpartiet väckt en motion
              i frågan. Vi ansluter oss naturligtvis till Vänsterpartiets reservation
              i frågan.
            </seg>
            <seg n="a8a81ce1">
              Vad är utanförskap? Det brukar Alliansen ofta tala om. Utanförskap
              för mig betyder att ställas utanför de sammanhang som andra tar
              för givna. Varför ska man inte ges samma möjligheter som andra
              till att söka jobb eller göra hemuppgifter? Utanförskapet fördjupas
              om man i praktiken ställs utanför dessa möjligheter. Därför är
              det konstigt varför Alliansen ännu inte har tagit initiativ på
              området. Däremot har ni tagit initiativ till att införa skatteavdrag
              för läxhjälp, så kallad läx-RUT, företrädesvis för de mer bemedlade.
              De som har försörjningsstöd kan inte göra skatteavdrag. De fattigaste
              ska inte ens ha rätt till dator med internetuppkoppling i hemmet.
              Det är ojämlikt, tycker vi i Miljöpartiet och över huvud taget
              de rödgröna.
            </seg>
            <seg n="09821512">
              Fru talman! En fungerande arbetslinje förutsätter jämlika möjligheter
              för alla att kunna söka jobb på arbetsmarknaden. Jobbsökandet
              blir mer komplicerat i takt med att man mer och mer hänvisas till
              att söka jobb på nätet i olika sammanhang. Ansökan kan inte längre
              i alla sammanhang skickas in i fysisk form på papper. Om man då
              är hänvisad till att under kortare tid låna en dator på bibliotek
              eller arbetsförmedling förstår var och en att det inte förbättrar
              förutsättningarna att ta sig ur sitt utanförskap.
            </seg>
            <seg n="51b1e2ed">
              Fru talman! Socialstyrelsen presenterade 2012 en kartläggning
              om skälig levnadsnivå, och denna visar att flertalet granskade
              kommunala styrdokument rörande försörjningsstöd inte nämner dator
              och internet över huvud taget. Jag var inne på detta tidigare,
              nämligen att det kommunala självstyret slår igenom. Riksnormen
              är ett slags miniminivå, och det som inte regleras där kan falla
              mellan stolarna.
            </seg>
            <seg n="ad32ae9d">
              69 procent av de lokala styrdokumenten nämner inte modern kommunikationsteknik,
              trots att den under det senaste decenniet har blivit självklar
              i de allra flesta människors vardag. Socialstyrelsen menar att
              barnperspektivet rent allmänt brister. Endast en fjärdedel av
              styrdokumenten har beskrivit barnperspektivet på ett utförligt
              och genomgripande sätt. Hur jobbar regeringen med frågan? Det
              finns inga uppgifter om det i betänkandet.
            </seg>
            <seg n="fc0cd48e">
              Fru talman! I socialutskottets betänkande står det att nyss nämnda
              rapport lämnar inte några förslag till åtgärder. Men Socialstyrelsen
              har tidigare haft förslag till åtgärder som nu kommer i skuggan.
              Redan år 2007 föreslog Socialstyrelsen att behovsposten dagstidning,
              telefon och tv-avgift, i dag produktstyrd, borde byta namn till
              att bli mer behovsstyrd i fråga om information och kommunikation.
              Ett hushåll kan få en dagstidning, men det framkommer inte specifikt
              i dagens läge i behovsposten att hushållet kan få en dator. Förslaget
              finns i dokumentet från 2007, som innehåller uppföljning och utvärdering
              i ett större sammanhang. Kanske förklaringen är att det var den
              förra S-regeringen som beställde utredningen. Kanske är det därför
              Alliansen inte har gjort något, och det är lite tragiskt för de
              människor som berörs.
            </seg>
            <seg n="023d0345">
              Nuvarande regering har så vitt jag vet inte gjort något under
              de sju år som gått sedan rapporten lades fram, vilket är beklagligt.
              Jag vet att det i delar av Alliansen finns ett intresse att göra
              något åt frågan, men blockpolitiken ställer till det ibland. Nu
              har Alliansen haft makten i snart två mandatperioder, och det
              är därför konstigt att det inte händer något i en sådan viktig
              fråga.
            </seg>
            <seg n="b55f5948">
              Sedan vi senast behandlade frågan har Socialstyrelsen tagit ett
              steg i en mer vettig riktning. Socialstyrelsen har nämligen reviderat
              sina allmänna råd om ekonomiskt bistånd. Under avsnittet om hemutrustning
              står följande:
            </seg>
            <seg n="125f3628">
              Socialnämnden bör ge ekonomiskt bistånd till den hemutrustning
              som behövs för att ett hem ska kunna fungera.
            </seg>
            <seg n="d059c004">
              Den hemutrustning som avses bör kunna tillgodose behov som t.ex.
              matlagning, umgänge, sömn, förvaring, rengöring och rekreation.
              Även radio, TV och dator med internetuppkoppling bör ingå i en
              hemutrustning. Vid bedömning av behovet av dator med internetuppkoppling
              bör nämnden särskilt ta hänsyn till behoven hos barn och ungdomar
              som går i skolan.
            </seg>
            <seg n="5ef04ebd">
              Problemet är att dessa så kallade allmänna råd genomgående är
              skrivna i bör-form, alltså rekommendationer men ingenting bindande
              för kommunerna. Vi kommer säkert att få se rent statistiskt att
              fler kommuner tar sig an detta, absolut, i större utsträckning.
              Alla kommer förmodligen inte att göra det förrän man ändrar behovsposten
              så att den inkluderar dator och bredband genom att förslagsvis
              byta namn på posten till information och kommunikation, som Socialstyrelsen
              har föreslagit.
            </seg>
            <seg n="24ca0a10">
              Fru talman! Varför lämna frågan åt sitt öde, till det kommunala
              självstyret? Varför är Alliansen och för den delen Sverigedemokraterna
              så ovilliga att överväga en reform för att förbättra jämlik tillgång
              till en modern teknik som de flesta tar för given i vårt land?
              Hur går det ihop med FN:s barnkonvention?
            </seg>
          </u>
          <note type="speaker" n="2f395ed8">
            Anf. 116 EVA OLOFSSON (V):
          </note>
          <u who="eva_olofsson_7c489a" xml:id="i-06a96f1be7eff875-0" n="d31d4016">
            <seg n="90e496be">
              Fru talman! Jag står bakom alla Vänsterpartiets yrkanden, men
              för att vinna tid väljer jag att bara lyfta yrkande 7 om våldsutsatta
              papperslösa kvinnor och yrkande 11 om översyn av riksnormen för
              försörjningsstöd.
            </seg>
            <seg n="0dc1c1f9">
              Ökade klassklyftor, hög arbetslöshet, inte minst bland unga,
              bostadsbrist och trygghetsförsäkringar som den borgerliga regeringen
              urholkat slår direkt på kommunernas socialtjänst. Om detta vittnar
              också allt fler socialarbetare. De känner vanmakt när människor
              desperat söker en bostad men inte har sociala skäl att få hjälp
              av socialtjänsten, när utförsäkrade människor hänvisas till dem
              trots att de är för sjuka för att arbeta och när ensamstående
              mammor kommer för att underhållsstödet har släpat efter i åratal.
              Deras vanmakt är ändå ingenting mot vad den hemlöse känner eller
              den ensamstående mamman som vänt sig till Stadsmissionen för att
              klara sig eller den person som stoppats undan i en fas 3-verksamhet
              med en ersättning som det inte går att leva på.
            </seg>
            <seg n="c197ed1c">
              Den stora socialpolitiska frågan i dag är en rämnande välfärd.
              På Akademikerförbundet SSR:s hemsida kan man hitta en liten Youtubefilm
              som jag tycker att många ska titta på och gärna skicka vidare.
              Den ingår i kampanjen Laga välfärden och heter Någonting blev
              väldigt fel . Den tar upp att hundratusentals människor i dag
              är hänvisade till försörjningsstödet, socialbidraget, av alldeles
              fel skäl. De har inte sociala problem och inte missbruksproblem.
              De behöver inte stöd för att ta hand om sina barn. De saknar jobb
              eller är sjuka. De hör hemma någon annanstans än på socialkontoret.
            </seg>
            <seg n="b03229d9">
              Vad är då regeringens svar? Ja, i stället för att reparera a-kassan
              och rusta människor så att de kan ta de jobb som kommer läggs
              skulden på den enskilde individen. Samhällets yttersta skyddsnät
              blir ännu mer kravställande och kontrollerande. Den gamla moraliserande
              fattigvårdssynen växer sig starkare. Det är den människa som går
              på försörjningsstöd som inte vill jobba eller vill söka jobb tillräckligt
              aktivt.
            </seg>
            <seg n="be6ca6e4">
              Regeringen drev igenom kravet att öka kontrollen på människor.
              Det räcker inte med att de står till arbetsmarknadens förfogande
              och uppfyller Arbetsförmedlingens krav, utan de ska kontrolleras
              extra. Vänsterpartiet var det enda parti som klart och tydligt
              sade nej.
            </seg>
            <seg n="0d8fbe64">
              Nu räcker inte detta. Regeringen har lagt fram ett förslag och
              gett direktiv till en utredning för att kontrollera ännu mer och
              ställa ännu tuffare krav.
            </seg>
            <seg n="6bb147b9">
              Jag vill här gärna citera vad Akademikerförbundet SSR:s ordförande
              säger om detta. På deras hemsida kan man hitta det. Rubriken är
              Socialsekreterare är inte arbetsförmedlare, Göran Hägglund. Det
              står så här: Eftersom arbetslöshetsförsäkringen inte fungerar
              har 115 000 personer tvingats begära ekonomiskt bistånd för sin
              försörjning. Att nu kontrollera och ställa vidare krav på dessa
              personer innebär ytterligare bördor på människor som redan är
              sköra och allvarligt utsatta i samhället. Utbetalning av försörjningsstöd
              innebar redan i sig en genomgång av den sökandes hela privata
              ekonomiska situation.
            </seg>
            <seg n="b1b77213">
              Detta säger Akademikerförbundet SSR:s ordförande Heike Erkers
              och fortsätter: Våra medlemmar socialsekreterarna är experter
              på socialt arbete, inte på att rehabilitera sjuka eller att pröva
              människor mot arbetsmarknaden. Socialsekreterarna är utbildade
              i socialt arbete som innebär kunskap om uppkomst och lösning av
              sociala problem. De arbetar utifrån en helhetssyn där man tar
              hänsyn till individen i hela sitt sammanhang. Uppföljningsansvaret
              för de arbetslösa är arbetsförmedlingens uppgift, inte socialtjänstens.
            </seg>
            <seg n="036946f5">
              Heike Erkers konstaterar att detta tynger socialsekreterarnas
              arbetssituation som redan är väldigt pressad och minskar deras
              möjligheter att stödja de människor som behöver hjälp och som
              har sociala problem.
            </seg>
            <seg n="a11a57b0">
              Det vore intressant att höra om det är den här utvecklingen som
              man i allianspartierna tycker är bra. Jag tycker att det är en
              väldigt gammaldags och kontrollerande syn.
            </seg>
            <seg n="e5a55668">
              Försörjningsstödet är samhällets yttersta ekonomiska skyddsnät.
              Det är tänkt att man ska leva en kort tid på det. Det är inte
              tänkt att man ska gå åratal på det. Stödet är inte på den nivån
              att man kan göra det på ett bra sätt. Det gäller speciellt när
              det är barn inblandade.
            </seg>
            <seg n="56702ad5">
              De som är långvarigt beroende av försörjningsstöd har ökat i
              antal de senaste fem åren. Långvarigt – det betyder mer än tio
              månader. Men de som går i åratal, mer än tre år, ökar också i
              antal.
            </seg>
            <seg n="b20588d2">
              Vi som har jobb och har haft en löneutveckling begåvas dessutom
              med jobbskatteavdrag. Men försörjningsstödet har inte alls hängt
              med, utan klyftan ökar mellan dem som tvingas leva på försörjningsstöd
              och andra. Som jag sade är det inte minst barnen som kommer i
              kläm. Det handlar om att barn många gånger ställs utanför vad
              deras kompisar kan göra. Man har inte råd att gå på bio eller
              kan inte skaffa sig en idrottsutrustning eller har inte råd att
              gå på badhuset eller köpa födelsedagspresent om man blir hembjuden.
              Det finns mycket som man ställs utanför.
            </seg>
            <seg n="fa8a4cc9">
              Därför behövs en särskild satsning på barnfamiljer som lever
              på ekonomiskt bistånd. Jag kan ge en viss eloge till alliansregeringen
              som i all den här diskussionen om bidrag, som de ofta kallar våra
              sociala försäkringar för och säger är det värsta som finns, ändå
              lyfter fram frågan om en fritidspeng till barn i årskurserna 4–9
              i familjer som levt på försörjningsstöd i sex månader eller mer.
              Det ska gå till organiserad fritidsverksamhet. Vi har ett annat
              synsätt. Vi menar att alla barn har behov av ett ökat utrymme
              att göra mer av det som andra barn gör. Vi tycker att familjen
              själv ska kunna ta ställning till hur pengarna används. Det kanske
              inte är den organiserade fritidsverksamheten som är det allra
              viktigaste. Det kanske är viktigt att gå på bio eller hälsa på
              mormor och morfar eller gå på djurpark någon gång, som kompisarna
              gör.
            </seg>
            <seg n="294af20c">
              Vi har ett förslag om att höja riksnormen med 300 kronor i månaden
              per barn.
            </seg>
            <seg n="4f8036ba">
              För ett antal år sedan ansågs det vara lyx att människor som
              levde på socialbidrag skulle ha tv. I min ungdom fick familjer
              som levde på försörjningsstöd kuponger för att hämta kläder i
              vissa affärer. Man kunde också få kuponger till mat.
            </seg>
            <seg n="2d55ffe2">
              Magnus Ehrencrona tog tydligt upp det här att riksnormen för
              vad som ingår i skälig levnadsnivå fortfarande inte hänger med.
              Nu går det att få en tidning och tv. Men om man skulle välja att
              ha en dator och prenumerera en tidning via dator, som ofta är
              billigare, och kanske se på tv på dator och ha tillgång till internet
              för att kunna göra olika ärenden och att barn skulle kunna använda
              det i skolarbetet funkar det inte i de flesta kommuner. Det är
              verkligen dags att leva upp till den utveckling som är. Jag kan
              inte förstå varför man inte skulle kunna ändra på detta på nationell
              nivå.
            </seg>
            <seg n="1a61990c">
              Vi tycker att det är självklart att barnkonventionen ska bli
              svensk lag och genomsyra socialtjänstens arbete med barn. Jag
              tycker att Barnombudsmannen gjorde ett väldigt bra arbete när
              han pratade med barnen.
            </seg>
            <seg n="56ce3f33">
              Barnombudsmannen – det är ju en myndighet – har samtalat direkt
              med barn som var eller hade varit placerade på HVB-hem eller i
              familjehem. Det blev tydligt när en flicka som Barnombudsmannen
              pratade med sade så här: I min skolklass har man berättat vad
              man gör om det börjar brinna. Man ringer brandkåren. Men om något
              barn blir misshandlat eller utsatt för sexuella övergrepp eller
              någonting annat hemma, då är det ingen som har berättat vart vi
              ska vända oss.
            </seg>
            <seg n="64d826c1">
              Vi behöver ha en socialtjänst som har ett betydligt tydligare
              uppdrag att kommunicera aktivt och uppsökande bland barn och unga.
              Men då måste också socialsekreterarna få reella möjligheter att
              göra detta. I dag är det ju en väldigt pressad arbetssituation.
              På sina håll förekommer det att unga eller nyutbildade socialsekreterare
              får jobba med svåra barnärenden. Det är stor personalomsättning.
              Det är ofta också brist på introduktion. Så här får det inte vara.
            </seg>
            <seg n="90687317">
              Vi vill förstärka rätten till introduktion. Vi vill också inrätta
              en avancerad specialistutbildning på ett år som kommunerna på
              sikt ska vara skyldiga att anordna för att stötta socialsekreterarna
              i deras svåra arbete. Vi vill också införa lex realia. Många socialsekreterare
              kan berätta att budgeten ibland styr mer än behov när det gäller
              till exempel barn. Det kan också röra sig om människor i missbruk
              eller annat.
            </seg>
            <seg n="073fd2eb">
              Vi tycker att en socialsekreterare ska kunna lägga fram vad de
              utifrån sin erfarenhet, yrkeskunskap och utbildning anser behöver
              göras. De ska ha den rätten i alla lägen. Sedan får den som ska
              fatta beslut tänka efter vad det är man gör. Och politiken måste
              då ta ett mycket tydligare ansvar.
            </seg>
            <seg n="1c4a98bb">
              Hem för vård och boende och behandling av unga är en starkt privatiserad
              sektor. Vi från Vänsterpartiet tycker inte att vinstintressen
              hör hemma när man ska ta hand om barn och unga som far illa. Det
              behövs stöd, utbildning och bättre kontroll av familjehemmen.
              Därför är det viktigt att de förslag som nu har lagts fram och
              ytterligare förslag blir verklighet. Den stora Barnavårdsutredningen
              presenterade några få förslag medan de andra hamnade på hyllan.
            </seg>
            <seg n="3d970836">
              Det behövs en kampanj nationellt, regionalt och lokalt för fler
              familjehem. Socialtjänsten ska vara skyldig att ge utbildning
              innan eller i anslutning till placeringen. Familjehemsutredningarna
              behöver kvalitetssäkras och det behövs ett nationellt jour- och
              familjehemsregister. Det behövs också tydligare gränser mellan
              vad som är familjehem och HVB-verksamhet. Den privata konsulentverksamheten
              som växer fram måste kontrolleras på ett helt annat sätt än i
              dag.
            </seg>
            <seg n="1a8d44f1">
              När barn utsätts för våld och övergrepp måste samhället stöd
              finnas där. Det behöver finnas barnahus i alla kommuner. Kvinnojourer
              måste få ett tillräckligt stöd för att kunna skydda både misshandlade
              kvinnor och deras barn. Det behövs ett nationellt kompetenscenter,
              ett barnfridscenter som kan samla kunskaper, erfarenheter och
              forskning och sprida detta för att öka kvaliteten på socialtjänstens
              och andra myndigheters arbete när det gäller barn som utsatts
              för våld. Vi har förslag och finansiering av dem i vår budget.
            </seg>
            <seg n="eca4736a">
              Till sist: Det handlar om vilket samhälle vi vill ha – ett samhälle
              med solidaritet och omtanke där välfärdssektorn fungerar så att
              inte så många människor som i dag ramlar genom de alltför vida
              maskorna.
            </seg>
          </u>
          <note type="speaker" n="5fddc3fa">
            Anf. 117 HELENA BOUVENG (M):
          </note>
          <u who="helena_bouveng_63a0a5" xml:id="i-a39f678f0c760c4e-0" n="2fdb0d37">
            <seg n="3b6256d9">
              Fru talman! Det motionsbetänkande som vi nu ska debattera handlar
              om socialtjänstfrågor. Med tanke på motionsfloran är engagemanget
              stort, och det är bra. Är det några frågor som ska väcka engagemang
              så är det väl dessa frågor. Det handlar om människor som ofta
              har det ganska tufft. Det är frågor som för många av oss borde
              få oss att inse att våra egna problem och de utmaningar som vi
              brottas med måste ses som riktiga i-landsutmaningar.
            </seg>
            <seg n="4a5d901a">
              I motionsfloran berörs många områden. Jag har inte för avsikt
              att under mina minuter här beröra alla dessa, men jag vill djupdyka
              i några av dem.
            </seg>
            <seg n="820a4941">
              Fru talman! Jag tänkte börja med kunskap och kompetens hos socialtjänsten
              – en socialtjänst som många gånger får oförtjänt mycket kritik,
              trots att vi vet vilket arbete som utförs, dag ut och dag in,
              i det tysta och många gånger innehållande många tuffa beslut som
              har föregåtts av ett gediget arbete.
            </seg>
            <seg n="7bd0dfbd">
              För en tid sedan stärkte vi kraven när det gäller socialsekreterare
              som ska göra detta arbete och fatta dessa svåra beslut, allt för
              att stärka barnens skydd och rättigheter. Vi som har besökt många
              socialtjänster och kommuner runt om i vårt land är också medvetna
              om att förutsättningarna ser väldigt olika ut.
            </seg>
            <seg n="44594231">
              Den lilla socialtjänsten i Aneby kommun har med självklarhet
              inte alls samma möjligheter och muskler som det stora Jönköping.
              Därför är regeringens överenskommelse med Sveriges Kommuner och
              Landsting, att utveckla en evidensbaserad praktik för god kvalitet
              inom socialtjänsten, helt avgörande för att man ska få en likvärdighet
              för alla barn, oavsett var man bor.
            </seg>
            <seg n="730b423f">
              Under mina besök runt om på socialtjänsterna i mitt eget hemlän
              vittnar många också om hur mycket man uppskattar detta. Vi fortsätter
              denna satsning även 2014. Att vi nu går ifrån hittepåmetoder till
              evidens, det vill säga tittar på tillvägagångssätt som verkligen
              gör skillnad, är det hög tid. Under alltför lång tid har insatser
              gjorts för våra barn som i bästa fall har inneburit status quo,
              men i värsta fall har varit negativa. Att det många gånger kan
              vara helt avgörande för barnen är det inte tu tal om, men jag
              tror att det är ytterst viktigt också för socialsekreterarna själva.
              Alla de socialsekreterare som jag mött vittnar om detta – att
              inte behöva uppfinna hjulet själv alla gånger, att känna en trygghet
              i att fatta beslut och att det finns kolleger runt om i landet
              att få stöd av.
            </seg>
            <seg n="c7d86444">
              Fru talman! Det är inte bara socialtjänstens kompetens som är
              viktig. Jag skulle vilja stanna ett litet tag och beröra barnens
              kunskaper och kompetens – kunskaper som är nödvändiga för deras
              väg in i vuxenlivet. Då tänker jag inte minst på familjehemsplacerade
              barn och deras skolresultat. Det vi kan läsa i statistiken är
              inte särskilt upplyftande, inte minst för de barn som har placerats
              sent. Ungefär hälften av dessa barn är behöriga till gymnasiet.
              Det ser betydligt bättre ut för de barn som placeras tidigt, och
              det ser riktigt bra ut för adopterade barn.
            </seg>
            <seg n="c30ad973">
              Ja, tänker nog många av er nu, vad är hönan och vad är ägget?
              Jag ställer mig frågan: Vad göra? Går det att göra något, oavsett
              om det är hönan eller ägget? Jag är övertygad om att det gör det.
              Förra veckan träffade jag den nationella samordnaren för Skolfam
              som bevisade att det faktiskt går att förändra. I dag finns Skolfam
              i 17 kommuner i Sverige, och flera är på gång. I dessa kommuner
              har man, likt föregångskommunen Helsingborg, identifierat barn
              som riskerar att få en skolgång som inte är speciellt bra.
            </seg>
            <seg n="b7415dd3">
              Tillsammans med skolan, socialtjänsten och den aktuella familjen
              sätter man sig tillsammans och går igenom varje barn, och utifrån
              det ser man vilka åtgärder som behövs för att barnet ska få den
              skolgång som han eller hon har rätt till.
            </seg>
            <seg n="908080dd">
              I dessa samtal är det inte enbart resurser som diskuterats utan
              också vilka förväntningar man har. Jag tror inte att jag är ensam
              om att alltför ofta mötas av att förväntningarna på barn i familjehem
              eller tuffa hemmamiljöer ibland är skrämmande låga, och ibland
              inga alls. Att det finns en tycka-synd-om-attityd och att man
              ibland ska vara nöjd med att Pelle har varit i skolan i dag, om
              än bara en timme eller två, men ändå, är enligt mitt förmenande
              att göra Pelle den största björntjänsten som man kan göra.
            </seg>
            <seg n="391192e9">
              För barn som fått hjälp, stöd och uppmärksamhet inom Skolfam
              är det irrelevant vad som är hönan och vad som är ägget. För dessa
              barn är resultatet att 88 procent av dem är behöriga till gymnasiet.
              Jag kan inte annat än hålla med den rektor som jag träffade i
              Jönköping – en rektor som är anställd av socialtjänsten för att
              enbart arbeta för en lyckad skolgång för barn som riskerar att
              inte få den skolgång som man har rätt till. Han sade ungefär så
              här: För dessa barn är kanske skolan ett viktigare verktyg för
              att nå sina mål in i framtiden än en förälder.
            </seg>
            <seg n="f0fba93e">
              Oavsett vad jag tycker om det så är skolan helt avgörande. Det
              är hög tid att följa dessa kommuners strategi. Resultaten är entydiga.
              Gör det inte för budgetens skull, utan gör det för barnens skull!
            </seg>
            <seg n="fe7f9b63">
              Herr talman! Till sist gäller det – kanske det viktigaste – att
              gå från ekonomiskt bistånd till arbete. I reservation 8 av Miljöpartiet
              och Socialdemokraterna uppmanar man regeringen att bedriva en
              aktiv jobbpolitik. Det är ingen uppmaning som alliansregeringen
              behöver. Den finns där, och den bedrivs på bred front!
            </seg>
            <seg n="6a0a6efc">
              Inom vårt eget område var det inte så länge sedan vi i denna
              kammare tog beslutet att det ska löna sig att gå från ekonomiskt
              bistånd till arbete genom att få behålla delar av biståndet upp
              till två år även om man har fått ett arbete. Tidigare var inte
              det fallet alla gånger.
            </seg>
            <seg n="8dba964c">
              Socialdemokraterna, som på sin tid förtidspensionerade 140 människor
              per dag, har en hel del trovärdighetsarbete att göra i frågan.
              Det är en socialdemokrati som sade nej till samtliga jobbskatteavdrag
              och sedan sade ja – det kanske inte var så dumt i alla fall. Det
              är en socialdemokrati som vill fördyra att anställa unga, ta bort
              krogmoms och minska ROT- avdrag eller i alla fall RUT-avdrag.
            </seg>
            <seg n="02e1c714">
              Då ställer jag mig frågan: Vad är en aktiv jobbpolitik enligt
              Socialdemokraternas förmenande? Är det en fyra veckors Amskurs
              i svetsning som ska leda till att de människor som vi ofta diskuterar
              inom detta utskott står närmare arbetsmarknaden?
            </seg>
            <seg n="df2814e5">
              Det är människor som många gånger inte har haft ett jobb på flera
              år, människor som har flytt från ett land där man inte får lära
              sig att skriva och läsa, unga människor som har vuxit upp i hem
              där det bruna kuvertet från socialtjänsten innehåller månadens
              enda inkomst.
            </seg>
            <seg n="85e498b2">
              Just för dessa människor är jobb med låga trösklar in den enda
              vägen in i arbetslivet: att få möjlighet att försörja sig och
              bli förankrade på arbetsmarknaden, att ha makt över sin egen vardag,
              att slippa jobba på en svart arbetsmarknad och att vara på en
              arbetsmarknad där vettiga anställningsvillkor finns och kunna
              tjäna ihop till sin pension.
            </seg>
            <seg n="caf2a6c3">
              Allt detta förnekar den rödgröna oppositionen människor som behöver
              alla möjligheter för att få fotfäste på en riktig arbetsmarknad.
              Att fördyra, försvåra och minska incitamenten att gå från bidrag
              till arbete är inte att bedriva en aktiv jobbpolitik. Att massförtidspensionera
              människor är inte heller rätt väg.
            </seg>
            <seg n="4135db25">
              Alliansregeringen tänker fortsätta på den inslagna banan, som
              har lett till att fler människor arbetar, att färre barn ärver
              utanförskap, att fler får vara med och bidra, att vi i Sverige,
              trots en ekonomisk kris, har kunnat investera i vår gemensamma
              välfärd och att ca 200 000 människor har lämnat ett utanförskap.
            </seg>
          </u>
          <note n="6b893b6f">
            Med dessa ord, herr talman: Ja till utskottets förslag i betänkandet
            och avslag på samtliga motioner.
          </note>
          <note type="speaker" n="20341430">
            Anf. 118 EVA OLOFSSON (V) replik:
          </note>
          <u who="eva_olofsson_7c489a" xml:id="i-06a96f1be7eff875-1" n="d31d4016">
            <seg n="cab4f288">
              Herr talman! Jag kan bara konstatera att Helena Bouveng räknar
              upp alla de insatser som har utvärderats och inte ger så många
              jobb och att hon håller fast vid dem. Det vore kanske bra att
              lära av utvärderingarna och göra andra insatser.
            </seg>
            <seg n="caf36f2f">
              Vänsterpartiet har till exempel ett heltäckande program för alla
              unga som är utan jobb, och det är utbildning, praktik, stöd att
              ta jobb, läsa in gymnasiekompetens etcetera. Man ska inte behöva
              gå arbetslös.
            </seg>
            <seg n="dc1947b3">
              Den borgerliga regeringen har stoppat in en massa människor i
              fas 3 utan att ge dem verktygen att kunna ta jobben. Man har rustat
              ned arbetsmarknadspolitiken.
            </seg>
            <seg n="6c9e34f5">
              Anledningen till att jag egentligen begärde replik var detta
              med Aneby kommun och Jönköping, som Helena Bouveng pratade om
              i början. Det ser olika ut, och det är evidensbaserade förslag.
              Det tycker jag också är bra. Det är bra om man sprider kunskap
              och erfarenheter om de metoder som man vet hjälper.
            </seg>
            <seg n="bca08c1f">
              Jag skulle vilja fråga dig, Helena: När många socialsekreterare
              säger att de inte får lägga fram sådana förslag, därför att budgeten
              styr mer än all den kunskap och evidens som man har, skulle det
              inte vara bra att ge dem rätten att lägga fram de förslagen, att
              det fanns en lex realia-rätt där man fick tala om vad som gällde?
              Sedan blir det tydligt för politiken: Nej, vi kan inte ge detta
              barn bästa möjliga hjälp och stöd, för vi tycker inte att vi har
              råd. Eller också kunde man säga: Det är kanske viktigt att vi
              gör det, och då får vi se till att hitta pengarna.
            </seg>
            <seg n="1cf4bcbc">
              Det skulle jag vilja fråga dig: Vore inte det ett bra sätt både
              att stärka möjligheten att använda kunskapen och evidensen och
              att ge socialsekreterarna en rimlig roll att lägga fram förslag
              som de kan stå för?
            </seg>
          </u>
          <note type="speaker" n="c074a728">
            Anf. 119 HELENA BOUVENG (M) replik:
          </note>
          <u who="helena_bouveng_63a0a5" xml:id="i-a39f678f0c760c4e-1" n="2fdb0d37">
            <seg n="eaa5b9f2">
              Herr talman! Jag tycker att Eva Olofsson tar upp en väldigt viktig
              fråga, det vill säga: professionalisera socialsekreterarna.
            </seg>
            <seg n="ad539060">
              Ibland när jag åker runt i kommunerna och träffar socialsekreterarna
              slår det mig: Hur kommer det sig egentligen att det är politikerna
              som fattar de yttersta besluten? Jag är någonstans ganska inne
              på att man i högre grad skulle professionalisera socialsekreterarna.
            </seg>
            <seg n="5330ee3e">
              Jag har inte varit med i denna värld lika länge som Eva Olofsson,
              men jag har ändå en uppfattning om att man inom denna sfär i betydligt
              högre grad söker efter evidens än hittepåmetoder. Det tror jag
              är viktigt.
            </seg>
            <seg n="e3038b6b">
              Regeringen gör nu en satsning ute i våra olika län, där det finns
              ansvariga, duktiga socialsekreterare som arbetar för att kunna
              öka professionalismen. Oavsett om de i Jönköping eller Aneby har
              kunnat ta rätt beslut är det säkert rätt och en vettig väg att
              gå att även Aneby kommun har det underlag som krävs. Om du har
              en stark argumentation och kan visa evidensbaserade insatser som
              ger resultat tror jag att politikerna är tillräckligt kloka för
              att fatta rätt beslut.
            </seg>
            <seg n="860c2aaa">
              Jag kommer ihåg från min tid som ordförande i barn- och utbildningsnämnden
              när en socialsekreterare kom och drog ett enskilt ärende, och
              jag frågade henne: Vet du om denna insats, denna åtgärd eller
              denna placering verkligen ger resultat? Hon kunde tyvärr inte
              svara på den frågan. Jag kan förstå att de kommunalpolitiker som
              förväntas lägga ut miljontals kronor blir ganska eftertänksamma.
              Jag skulle nog vilja ha ett gediget och bra professionellt underlag
              om jag ska satsa så mycket pengar på ett enskilt barn, för då
              vill jag veta att det ger resultat.
            </seg>
          </u>
          <note type="speaker" n="871b3260">
            Anf. 120 EVA OLOFSSON (V) replik:
          </note>
          <u who="eva_olofsson_7c489a" xml:id="i-06a96f1be7eff875-2" n="d31d4016">
            <seg n="c60e63b7">
              Herr talman! Visst – man ska lägga fram förslag enligt den erfarenhet
              och den kunskap som finns. Det är jättebra att man utvecklar den
              delen inom det sociala arbetet. Det är ibland lite mer komplicerat
              och tar lite längre tid att utvärdera och forska där än i fråga
              om mer konkreta, hårdare eller tydligare grejer inom sjukvård
              och annat.
            </seg>
            <seg n="47c77708">
              Jag fick inget svar om Helena Bouveng kunde tänka sig en lagstiftning
              typ lex realia. Både facken och socialsekreterarna berättar ofta
              att det inte behöver vara politikerna, utan det kan vara trycket
              på att hålla budgeten på socialkontoret som gör att förslagen
              inte ens kommer fram till politikerna.
            </seg>
            <seg n="b106a189">
              Jag skulle också vilja fråga Helena Bouveng om de papperslösa
              kvinnor som är våldsutsatta och lever i en väldigt utsatt situation.
              Det finns sällan kompetens och resurser för att ta hand om dem
              på kvinnojourerna. Dessutom är de naturligtvis rädda för att bli
              utvisade.
            </seg>
            <seg n="fdcb62d4">
              Det finns partier, som Sverigedemokraterna, som tycker att dessa
              kvinnor är kriminella och inte ska ha stöd av samhället. Då tar
              man ställning mot den utsatta kvinnan och för den man eller de
              män som misshandlar eller våldtar en kvinna. Det är ett hemskt
              sätt att se på saker och ting.
            </seg>
            <seg n="bea7b50c">
              Röda Korset har nyligen lämnat en rapport där man pekar på att
              likaväl som rätten till sjukvård borde kvinnor som är våldsutsatta
              få rätten till stöd.
            </seg>
            <seg n="f93ae085">
              Vissa kommuner har gått före, som Göteborg och Malmö, medan Helsingfors
              har sagt nej. Men det är olika styren där. Man har sagt att det
              nog måste tas ett nationellt initiativ på det här planet för att
              det verkligen ska bli ordning på det. Är Moderaterna beredda att
              göra det?
            </seg>
          </u>
          <note type="speaker" n="50c990b2">
            Anf. 121 HELENA BOUVENG (M) replik:
          </note>
          <u who="helena_bouveng_63a0a5" xml:id="i-a39f678f0c760c4e-2" n="2fdb0d37">
            <seg n="bb12deed">
              Herr talman! Eva Olofsson tar återigen upp en jätteviktig och
              problematisk fråga. Vår nationella samordnare, Carin Götblad,
              har rest land och rike runt för att kunna lägga fram förslag.
            </seg>
            <seg n="ceb552a3">
              När jag besöker kvinnojourerna uttalar de ofta farhågor om hur
              vi når dessa kvinnor. De nämner dels papperslösa, dels en hel
              del kvinnor som har kommit hit under falska förespeglingar vad
              gäller äktenskap. Hon sitter långt ute i en kommun, hon behärskar
              inte språket och hon är helt i händerna på den så kallade äkta
              mannen, som har tagit hit kvinnan för att utföra vissa tjänster
              eller vad det nu kan vara.
            </seg>
            <seg n="15e1b66d">
              Om jag uppfattat Carin Götblad rätt är den största utmaningen
              att få kontakt, att hitta de kvinnorna. Sitter man längst ut i
              Vetlandas skogar är det inte så himla lätt att veta vart man ska
              vända sig. Jag tror också att om det har gått så långt att kvinnan
              kommer till sjukvård känner hon en otrolig otrygghet: Vad ska
              hända med mig om jag säger någonting? Där tror jag faktiskt att
              den största utmaningen är att kunna kommunicera så att hon får
              reda på vart hon ska vända sig. Kvinnojourerna säger ofta till
              mig: Vi får tag i väldigt många kvinnor, men tyvärr får vi inte
              tag i de kvinnor som framför allt inte behärskar språket och som
              är fruktansvärt isolerade på stället där de bor.
            </seg>
            <seg n="face2df1">
              Jag hoppas att Carin Götblad kommer fram till hur vi ska få tag
              i de kvinnor som du beskriver så väl, Eva Olofsson. De ska definitivt
              ha rätt till vård och bli omhändertagna.
            </seg>
          </u>
          <note type="speaker" n="890b5b82">
            Anf. 122 MEERI WASBERG (S) replik:
          </note>
          <u who="meeri_wasberg_ebd701" xml:id="i-6d2ea4f351f18ae3-0" n="e737d9e3">
            <seg n="b3ead2b6">
              Herr talman! Helena Bouveng höll ett ganska långt och engagerat
              anförande som handlade om att förväntningar är oerhört viktiga.
              Jag delar den uppfattningen. Förväntningar är viktiga när det
              gäller barn och deras skolresultat men också när det gäller regeringen
              och resultat av regeringens politik. Tyvärr löser inte det alla
              problem.
            </seg>
            <seg n="80044cdd">
              Jag har väldigt höga förväntningar på en svensk regering och
              på de insatser man gör för att se till att människor kommer i
              arbete. Därför undrar jag om Helena Bouveng skulle vilja utveckla
              lite grann hur regeringen tänker att det ska bli lättare för personer
              att komma i arbete när regeringen fokuserar på ökade krav och
              ökad kontroll och har en arbetsmarknadspolitik som faktiskt inte
              fungerar särskilt väl.
            </seg>
            <seg n="53553cb9">
              Jag skulle nog tycka att det vore klädsamt om man kunde erkänna
              det misslyckande som det nog ändå måste innebära att så pass många
              som har försörjningsstöd i dag har det för att de är arbetslösa
              och för att a-kassan har tagit slut eftersom regeringen har genomfört
              ett antal stora förändringar när det gäller våra socialförsäkringar.
            </seg>
            <seg n="3772bbd7">
              Det är som sagt inte nog att personerna som är arbetslösa i större
              utsträckning hänvisas till försörjningsstöd med allt vad det innebär
              av en annan typ av granskning när försäkringen inte längre räcker
              till. Det är dessutom ett sätt för staten att skjuta över kostnaderna
              på kommunerna. Det gör att man drar undan resurser från andra
              viktiga saker, som Helena Bouveng berörde i sitt anförande.
            </seg>
            <seg n="4401cf7b">
              Jag skulle vilja att Helena Bouveng fick möjlighet att förklara
              lite grann hur regeringen tycker att dess politik hänger ihop
              på det här området.
            </seg>
          </u>
          <note type="speaker" n="c5036836">
            Anf. 123 HELENA BOUVENG (M) replik:
          </note>
          <u who="helena_bouveng_63a0a5" xml:id="i-a39f678f0c760c4e-3" n="2fdb0d37">
            <seg n="7d8ba218">
              Herr talman! Jag läser faktiskt ur en artikel i Göteborgs-Posten.
              Den har även varit publicerad i Dagens Nyheter, så det kommer
              inte från Socialdepartementet eller Moderaternas kansli eller
              någonting sådant. Så här skriver man: Sedan regeringsskiftet 2006
              har antalet personer med förtidspension, eller sjuk- och aktivitetsersättning
              som det numera heter, minskat med 191 000 personer. Samtidigt
              har antalet långtidssjuka minskat med 54 500 personer.
            </seg>
            <seg n="4abc104b">
              Ja, det har blivit fler långtidsarbetslösa – där har vi definitivt
              en utmaning. Psykisk ohälsa är en jätteutmaning. Men de långtidsarbetslösa
              har bara ökat med 46 000 personer.
            </seg>
            <seg n="7319bda9">
              I runda slängar har utanförskapet minskat med 200 000 personer.
              Att detta skett samtidigt med internationell finanskris och europeisk
              lågkonjunktur kan inte ses som något annat än en betydande framgång
              för regeringens kamp mot utanförskapet. Det skrev Göteborgs-Posten
              i veckan.
            </seg>
            <seg n="5c2af8bd">
              Jag är inte nöjd. Jag tycker inte att det är bra. Men det visar
              väl ändå att våra aktiviteter och satsningar på bred front har
              gett goda resultat trots att vi ekonomiskt sett har haft en otroligt
              tuff värld omkring oss.
            </seg>
            <seg n="5d5c9d22">
              Min fråga till Meeri Wasberg måste bli hur många förtidspensionärer
              ni ska ha. Ni var väl uppe i 550 000. Hur många är rätt?
            </seg>
            <seg n="365fdb0a">
              Hur många fler långtidssjukskrivna vill ni ha, och hur ska det
              finansieras?
            </seg>
          </u>
          <note type="speaker" n="ecde5f7c">
            Anf. 124 MEERI WASBERG (S) replik:
          </note>
          <u who="meeri_wasberg_ebd701" xml:id="i-6d2ea4f351f18ae3-1" n="e737d9e3">
            <seg n="4a1de5f2">
              Herr talman! Jag noterar att Helena Bouveng inte vill beskriva
              hur regeringens politik hänger ihop på området att skjuta över
              kostnader från staten till kommunerna, vilket drar undan möjligheterna
              att göra viktiga insatser när det gäller till exempel barn och
              unga som är i behov av särskilt stöd.
            </seg>
            <seg n="bf132f2f">
              Jag tycker också att det är flagrant att koppla ihop och se självklara
              samband mellan långtidsarbetslöshet och psykisk ohälsa. Det är
              sant att psykisk ohälsa är en stor utmaning, vilket den har varit
              under längre tid och troligtvis kommer att vara under lång tid
              framöver. Men att göra en direkt koppling till att det är de personerna
              som är långtidsarbetslösa är nog att dra det lite väl långt.
            </seg>
            <seg n="f4af6a26">
              Det blir som sagt mycket vackert och engagerat tal om barn och
              unga och deras behov av hjälp och stöd på olika sätt. Men även
              det måste finansieras. När staten skjuter över kostnader på kommunerna
              i form av försörjningsstöd med allt vad det innebär för de enskilda
              personerna är det klart att jag tycker att regeringen inte lever
              upp till väldigt viktiga och relevanta förväntningar som jag och
              säkert många andra har.
            </seg>
            <seg n="d86c2611">
              Det är mycket möjligt att man kan säga att allt inte var bättre
              förr. Men det finns också många områden där det banne mig inte
              är bättre nu. Det tycker jag att regeringen borde vara lite ödmjuk
              inför, men i stället blir det mycket tal om de olika skattesänkningarna.
            </seg>
            <seg n="6d812f97">
              När det gäller ungdomsarbetslösheten måste jag säga, med den
              erfarenhet jag har, att det är oerhört fascinerande att regeringen
              väljer att hantera ungdomsarbetslösheten som om den vore hundraprocentig
              när man inte ens vill erkänna att den ligger någonstans mellan
              20 och 25 procent.
            </seg>
          </u>
          <note type="speaker" n="33306be7">
            Anf. 125 HELENA BOUVENG (M) replik:
          </note>
          <u who="helena_bouveng_63a0a5" xml:id="i-a39f678f0c760c4e-4" n="2fdb0d37">
            <seg n="abe8b880">
              Herr talman! Det gläder mig att Meeri Wasberg är rädd om kronorna.
              Alliansregeringen är tydlig med att saker och ting ska finansieras
              krona för krona. Vi är inte den typen av regering som vill skjuta
              över en skuld på våra barn.
            </seg>
            <seg n="b42df020">
              Meeri Wasberg talar om dräneringen av ekonomin. När antalet förtidspensionerade
              var som högst, 550 000, tror jag att till och med Socialdemokraterna
              insåg att det dränerade ekonomin. Det var inte möjligt att fortsätta
              så.
            </seg>
            <seg n="9cc9934c">
              Jag tror att det är otroligt viktigt att vi tittar på den förmåga
              som människor faktiskt har. De jag möter när jag reser runt i
              Sverige kanske inte någonsin kommer att få full arbetsförmåga,
              men man tittar på om de kanske klarar två timmar eller tre timmar.
            </seg>
            <seg n="6ccf8a94">
              Jag var senast uppe i Hudiksvall och träffade en kvinna som hade
              varit utanför arbetsmarknaden i över sex år. I dag är hon engagerad
              två timmar om dagen i ett socialt företagande och har en plan
              för att kunna jobba fyra timmar per dag. Hade hon levt i socialdemokratins
              Sverige hade hon varit förtidspensionerad. Då hade hon tillhört
              de 550 000 förtidspensionerande. Vi hade slängt bort nyckeln och
              talat om för henne att så här skulle hennes liv se ut – ett liv
              utan möjlighet att påverka vare sig arbetsgemenskap eller framtida
              arbetsinkomst på något annat sätt än genom förtidspension.
            </seg>
            <seg n="e865bf92">
              Vår regering, alliansregeringen, har valt en annan väg. Jag tror
              att det är otroligt viktigt att vi har förväntningar och att vi
              tror att det finns en arbetsförmåga hos alla, oavsett hur stor
              eller liten den är. Det tror jag är den enda vägen in för Sverige.
            </seg>
          </u>
          <note type="speaker" n="61635e3f">
            Anf. 126 MARIA LUNDQVIST-BRÖMSTER (FP):
          </note>
          <u who="maria_lundqvist-bromster_828c82" xml:id="i-1f77e38ae5afe456-0" n="929da4e9">
            <seg n="a6802098">
              Herr talman! Jag vill börja med att yrka bifall till förslaget
              i betänkandet och avslag på motionerna.
            </seg>
            <seg n="9f0ded9d">
              Det är många viktiga områden som behandlas i det här motionsbetänkandet.
              Jag kan bara konstatera att regeringen har varit aktiv på flera
              sätt och tagit flera initiativ till lagstiftning inom socialtjänstområdet,
              och väldigt mycket är på gång.
            </seg>
            <seg n="72c73b4d">
              Folkpartiet är väldigt nöjt med den lagstiftning som nu funnits
              i drygt ett år och som har ökat rättssäkerheten och tryggheten
              för barn i samhällsvård. Bland annat har man sagt i socialtjänstlagen
              att socialnämnden numera ska utse en särskild socialsekreterare
              för det placerade barnet. Socialtjänsten har även ansvar för att
              utbilda och stödja familjehemmen och teckna avtal med dem man
              ger uppdrag. Det är viktigt att den nya tillsynsmyndigheten, IVO,
              följer upp det. Det är också oerhört viktigt att socialnämnderna
              tar sitt ansvar.
            </seg>
            <seg n="e68cdcf3">
              Dessutom håller lagen med särskilda bestämmelser om vård av unga,
              LVU, på att ses över. Syftet är även här att stärka barnets perspektiv,
              barnrättsperspektivet, och bidra till kvalitetsutveckling inom
              socialtjänsten.
            </seg>
            <seg n="25bcacad">
              Man har också nu lämnat ett delbetänkande, Boende utanför det
              egna hemmet . Där tittar man bland annat på placeringsformer för
              barn och föreslår också alternativa placeringsformer.
            </seg>
            <seg n="0b60a3c1">
              Vi kan lugnt konstatera att det ingår mycket i socialtjänstens
              uppdrag – alltifrån beslut om försörjningsstöd till kontaktpersoner,
              kontaktfamiljer, samarbetssamtal vid vårdnadstvister, utredningar
              kring barn som far illa, placeringar, frågor kring missbruk, våld
              i nära relationer, adoptioner och anhörigstöd, för att bara nämna
              något. Socialtjänsten ska också arbeta förebyggande och verka
              för att barn och ungdomar växer upp under trygga förhållanden.
              Man ska samarbeta med hemmen och främja en allsidig personlighetsutveckling
              och gynnsam fysisk och social utveckling hos barn och unga, och
              man ska följa unga som riskerar en ogynnsam utveckling och ingripa
              om det är nödvändigt. Socialtjänsten ska vara av god kvalitet,
              och det ska finnas personal med lämplig utbildning och erfarenhet.
              Allt detta står i socialtjänstlagen.
            </seg>
            <seg n="8c8dfdad">
              Herr talman! Jag sade tidigare att regeringen har gjort mycket
              och att arbetet fortsätter. I budgeten för 2014 fokuserar regeringen
              på äldres rätt till trygghet och vård och att man ska få vård
              efter behov. Man fortsätter att fokusera på barn och unga i samhällsvård
              och den sårbarhet som barn kan känna och få utstå. Regeringen
              kommer också att fortsätta arbetet med att utveckla evidens för
              god kvalitet inom socialtjänsten. Arbetet med öppna jämförelser
              fortsätter för att följa upp hur det ser ut i landet.
            </seg>
            <seg n="66e81b78">
              Riksdagen har dessutom beslutat att införa krav på behörighet
              för att man ska få utföra vissa uppdrag inom den sociala barn-
              och ungdomsvården. Det gäller från och med den 1 juli i år, och
              det känns mycket bra. Barnkompetensen behövs när man ska utreda
              om barn far illa och eventuellt tillgripa någon form av myndighetsutövning.
            </seg>
            <seg n="14ba39ac">
              Herr talman! Jag har valt att framför allt fokusera på arbetet
              med barn som far illa. Det är inte lätt att vara förälder – stöd
              och tidiga insatser är så viktigt. Men det är inte heller så lätt
              att vara barn och ung i dag. Jag besökte i förra veckan Bris på
              ett frukostmöte och tog del av en rapport som de presenterade.
              Där konstaterar man att barn saknar någon som lyssnar, att barn
              faller mellan stolarna och att barns psykiska ohälsa kan visa
              sig på många sätt. Bris berättade också att många ringer. De köar,
              men de väntar, trots att det är köer, för att de upplever att
              det är viktigt att få berätta för någon hur de känner.
            </seg>
            <seg n="27a857ae">
              Vi måste ta barnens signaler på största allvar. Inget barn ska
              falla mellan stolarna. Man måste göra tidiga insatser och ha en
              tydlig samverkan när det gäller barn. En viktig åtgärd kvarstår,
              och det är att göra barnkonventionen till svensk lag. Konventionen
              har inte fått tillräckligt genomslag i praktiken. Den behövs.
              Med barnkonventionen som svensk lag skulle högre krav ställas
              på kompetens hos bland annat beslutsfattare, och man skulle också
              se till barns behov och rättigheter på ett annat sätt.
            </seg>
            <seg n="35f61e4a">
              Det är inte bara inom socialtjänsten som vi måsta ha de rätta
              glasögonen på för att se barn som på ett eller annat sätt far
              illa, utan det måste vi också göra inom förskolan, i skolan, på
              fritis, i föreningar och som medmänniska över huvud taget.
            </seg>
            <seg n="d998cb13">
              Herr talman! Regering och riksdag har tagit många initiativ för
              barn och unga. Men som sagt: Arbetet fortsätter. Regeringen vill
              öka kunskapen inom socialtjänsten om våld mot barn och andra övergrepp
              mot barn. Man har lämnat uppdrag om detta. Man har också lämnat
              ett uppdrag till Socialstyrelsen om en förstudie angående förutsättningar
              för att pröva en försöksverksamhet med separationsteam. Jag och
              Folkpartiet tycker att det är ett bra initiativ eftersom vi vet
              att barn inte alltför sällan dras in i föräldrarnas konflikter
              i samband med separationer. Barnperspektivet kan alltså vid dessa
              tillfällen falla helt i glömska.
            </seg>
            <seg n="ec5c3990">
              Våld i nära relationer kan anta många former, som vi vet: Det
              kan vara fysiskt, psykiskt, sexuellt och materiellt, och ofta
              blir det allvarligare ju längre relationen pågår. Nu har vi en
              nationell samordnare när det gäller våld i nära relationer, Carin
              Götblad, som kommer att slutredovisa sitt arbete i juni i år.
              Hon har fått ett stort och viktigt uppdrag som täcker det mesta.
              Det handlar om samverkan, om att effektivisera och om att höja
              kvaliteten och långsiktigheten i arbetet mot våld i nära relationer.
              I uppdraget ingår också att sprida och höja kunskapen inom området.
              Samtidigt har Socialstyrelsen fått ett uppdrag att stimulera utvecklingen
              av socialtjänstens arbete med stöd till brottsoffer. Föreskrifter
              har utarbetats när det gäller socialnämndens arbete med våldsutsatta
              kvinnor och med barn som har bevittnat våld.
            </seg>
            <seg n="834dfc9e">
              Herr talman! Regeringen prioriterar högt arbetet som gäller mäns
              våld mot kvinnor, hedersrelaterat våld och förtryck och våld mot
              samkönade samt våld mot personer med funktionsnedsättningar, och
              man fortsätter att årligen satsa 109 miljoner kronor på just detta.
            </seg>
            <seg n="b467357a">
              Till sist, herr talman, jag har sagt det vid något annat tillfälle
              men upprepar det igen: Vi får inte glömma dem som ska utföra socialtjänstens
              breda uppdrag. Kraven är höga på kunskap och kompetens. Det är
              svåra och tunga ärenden som landar i socialsekreterarnas knän.
              Det är uppdrag som innebär ingripande beslut som ibland har livsavgörande
              betydelse. Det måste vi också tänka på när vi vill utveckla socialtjänsten.
            </seg>
          </u>
          <note type="speaker" n="2caa2d1c">
            Anf. 127 EVA OLOFSSON (V) replik:
          </note>
          <u who="eva_olofsson_7c489a" xml:id="i-06a96f1be7eff875-3" n="d31d4016">
            <seg n="84776de2">
              Herr talman! Det finns några saker som vi är överens om, till
              exempel att barnkonventionen ska vara lag. Om vi hade haft en
              rödgrön majoritet hade barnkonventionen varit lag i dag. Mycket
              när det gäller mäns våld mot kvinnor är vi också överens om. Jag
              hoppas att Folkpartiet kommer att se till de papperslösa kvinnornas
              utsatta läge, så att kommer med.
            </seg>
            <seg n="d601aa30">
              Jag begärde egentligen replik för att höra hur Maria Lundqvist-Brömster
              ser på utvecklingen att människor som inte har sociala problem
              hamnar på socialkontoren och tar en massa resurser i anspråk i
              onödan. I SSR:s lilla film Nånting blev väldigt fel – den kan
              man titta på, det tar en minut – räknar man med att det gäller
              215 000 människor. Detta har forskare som Tapio Salonen tittat
              på. Dessa människor finns i dag hos socialen, men de borde egentligen
              vara hos Arbetsförmedlingen, få a-kassa eller få ersättning från
              sjukförsäkringen, för de har inte sociala problem.
            </seg>
            <seg n="7d6bd1cc">
              Det kan inte vara vettigt att de då hänvisas till socialarbetare,
              som inte får utrymme att jobba tillräckligt mycket med de människor
              som behöver detta sociala stöd. Det är heller inte vettigt att
              man ska hamna i detta det yttersta skyddsnätet, som ju innebär
              att man ska skrapa rent på vad man har innan man kan få ersättning
              och inte sitta på något av värde.
            </seg>
            <seg n="0b8c875d">
              Jag skulle vilja veta: Anser Maria Lundqvist-Brömster att detta
              är en rimlig utveckling, eller tycker Folkpartiet att dessa människor
              ska höra hemma i sjukförsäkringen, i a-kassan eller hos Arbetsförmedlingen?
            </seg>
          </u>
          <note type="speaker" n="8fbe47a3">
            Anf. 128 MARIA LUNDQVIST-BRÖMSTER (FP) replik:
          </note>
          <u who="maria_lundqvist-bromster_828c82" xml:id="i-1f77e38ae5afe456-1" n="929da4e9">
            <seg n="9119d7db">
              Herr talman! Jag hänvisar återigen till den artikel som Helena
              Bouveng tog upp, där DN hade tittat på detta med utanförskapet.
              Där konstaterade man att försörjningsstödet hade ökat med 2 procent
              mellan 2006 och 2013. Det är en ökning, men den är inte så stor
              ändå.
            </seg>
            <seg n="6a5b9012">
              Situationen där personer bollas mellan olika myndigheter – arbetsförmedling,
              försäkringskassa och socialtjänst – är ingen ny företeelse, tyvärr.
              Den har funnits länge. Sedan har visserligen alliansregeringen
              gjort förändringar i arbetslöshetsförsäkringen, ersättningen från
              a-kassan och så vidare, men det är inget nytt fenomen att Försäkringskassan
              stänger och säger att man inte är sjuk nog och att man ska gå
              till Arbetsförmedlingen för att man kan jobba, medan Arbetsförmedlingen
              säger: Du är så sjuk att du inte borde jobba. Till slut finns
              det då inget val, utan den enskilde kommer till socialkontoret.
            </seg>
            <seg n="5f630756">
              Det regeringen nu gör med att fokusera på unga och deras utanförskap
              är väldigt viktigt. Det handlar om personer som inte har kvalificerat
              sig för a-kassa, kanske inte har någon arbetslivserfarenhet och
              dessutom kanske har gjort avbrott i sin gymnasieutbildning eller
              inte ens haft betyg för att komma in på en gymnasieutbildning.
              De reformer vi nu gör med ett lärlingssystem, inom skolan liksom
              integrationsreformerna för nyanlända svenskar visar att detta
              är något som regeringen prioriterar.
            </seg>
          </u>
          <note type="speaker" n="197a45ea">
            Anf. 129 EVA OLOFSSON (V) replik:
          </note>
          <u who="eva_olofsson_7c489a" xml:id="i-06a96f1be7eff875-4" n="d31d4016">
            <seg n="c7fc6d11">
              Herr talman! Jag tror att nästan alla i vårt land vet att försämringen
              av a-kassan finansierade skattesänkningarna och att det var oändligt
              många fler som hade a-kassa förr än vad det är i dag. Det har
              blivit dyrare att vara med i a-kassan och svårare att komma med.
              Det gäller att vända hela utvecklingen. Man ska ganska lätt kunna
              få en grundförsäkring och slippa stå utanför om man till exempel
              kommit hit från ett annat land eller är ung. Studerandevillkoret
              har tagits bort, så när man är färdig får man inte a-kassa så
              lätt, utan hamnar hos socialkontoren. Det här går att ändra på.
              Vi kan se till att de människor som ska ha hjälp av Arbetsförmedlingen
              och ska ha något att leva på under tiden kan få det.
            </seg>
            <seg n="e9e81519">
              Jag tycker att det vore intressant att höra lite om vad Folkpartiet
              tycker. Nu har SSR varit väldigt tydliga, och vi håller med dem
              till hundra procent. Att ytterligare skärpa det här och lägga
              kontrollen på socialkontoren är att gå åt fel håll. Fixa en ordentlig
              a-kassa! Se till att människor får hjälp av Arbetsförmedlingen,
              och ge Arbetsförmedlingen resurser! Stärk arbetsmarknadspolitiken,
              så att människor får utbildning och kan ta jobben! Låt inte detta
              hamna på socialkontoren!
            </seg>
            <seg n="fe1cfc19">
              Man säger också att socialkontoren ska jobba på ett sätt som
              inte är kontrollerande utan i första hand stödjande med en helhetssyn.
              Man ska försöka hjälpa människor med sociala problem och göra
              dem delaktiga. Det här är inte den uppgift som de människor som
              nu hänvisas dit behöver. Jag skulle vara intresserad av att höra
              om Folkpartiet står bakom det här med ytterligare kontroll och
              att detta ska skötas på socialkontoren eller om man vill ha en
              annan utveckling.
            </seg>
          </u>
          <note type="speaker" n="3e4bc813">
            Anf. 130 MARIA LUNDQVIST-BRÖMSTER (FP) replik:
          </note>
          <u who="maria_lundqvist-bromster_828c82" xml:id="i-1f77e38ae5afe456-2" n="929da4e9">
            <seg n="973047d2">
              Herr talman! Jag tycker att alliansregeringen stärker arbetsmarknadspolitiken
              genom de insatser och reformer som görs, som lärlingsreformer,
              skolreformer och integrationsreformer, Eva Olofsson. Sedan har
              vi också förändrat för studerande. Man kan ha a-kassa och gå kurser
              samtidigt. Det finns en del saker som vi har förändrat efter de
              första förändringarna av arbetslöshetsförsäkringen och så vidare.
            </seg>
            <seg n="0f3abee2">
              Eva Olofsson tog upp SSR:s reaktion och läste upp ett pressmeddelande
              i talarstolen. Det är ett utredningsuppdrag som ligger, och jag
              vill inte föregripa det. Men jag tycker att det är oerhört viktigt,
              vilket också står i utskottsbetänkandet, att man talar om sanktioner
              men beaktar barnperspektivet.
            </seg>
            <seg n="e1feb6e1">
              Vad gäller helhetssynen för socialsekreteraren är det precis
              som SSR säger. Jag håller med. Det är oerhört viktigt att man
              får ha den sociala roll man har i det behandlingsarbete man som
              socialsekreterare utför. Det handlar om motivationsarbete, uppmuntran,
              stöd med mera. Men sedan gäller det att inte rucka på barnperspektivet.
              Det är en svår balans. Men jag vill inte föregripa utredningen.
              Det är det svar jag kan ge till Eva Olofsson i dag.
            </seg>
          </u>
          <note type="speaker" n="d8138ad4">
            Anf. 131 MAGNUS EHRENCRONA (MP) replik:
          </note>
          <u who="magnus_ehrencrona_e26dbd" xml:id="i-56c95ba4904a3529-1" n="5ef3de9b">
            <seg n="eee8ec2a">
              Herr talman! Jag skulle vilja ta vid där jag befann mig ämnesmässigt
              i mitt tidigare anförande om försörjningsstödet och riksnormen.
              Det finns förslag om att byta namn på en post till Information
              och kommunikation för att bredda det hela. I den översyn där detta
              förslag finns, benämnd Översyn av riksnormen och utgiven av Socialstyrelsen
              år 2007, står det att barnperspektivet över huvud taget är bristande,
              och man ställer en fråga under det avsnittet: Bör man relatera
              kostnader som avser barn till vad som kan anses normalt i barnfamiljer
              istället för vad människor i allmänhet kan kosta på sig, dvs.
              ska vad som är skälig levnadsnivå bedömas på ett särskilt sätt
              för barnfamiljer? Svaret på den frågan från Miljöpartiet är ja.
              Det är därför vi vill göra den här ändringen. Jag kan inte förstå
              varför det ska dröja så himla länge. Ska det krävas en ny regering
              för att fixa detta och annat?
            </seg>
            <seg n="94883ade">
              Jag skulle vilja fråga Maria Lundqvist-Brömster: Varför har ingenting
              hänt i den här frågan sedan 2007, då rapporten kom ut?
            </seg>
          </u>
          <note type="speaker" n="1210e666">
            Anf. 132 MARIA LUNDQVIST-BRÖMSTER (FP) replik:
          </note>
          <u who="maria_lundqvist-bromster_828c82" xml:id="i-1f77e38ae5afe456-3" n="929da4e9">
            <seg n="d4df29f0">
              Herr talman! Ja, varför har ingenting hänt? Man kan väl se av
              bakgrunden och texten i betänkandet att det anses att individuella
              bedömningar kan göras i socialtjänsten i dag. En handläggare kan
              göra en individuell bedömning och titta på det här med skäliga
              kostnader, och barnperspektivet ska ju finnas. Som Magnus Ehrencrona
              beskrev och som har tagits upp i Socialstyrelsens kartläggning
              är det en del kommuner som ändå har rätt glasögon på sig och ser
              barnperspektivet. Det är den hänvisning man har gjort i utskottsbetänkandet.
            </seg>
            <seg n="dcd3634c">
              Från Folkpartiets sida tycker vi absolut att detta ska ingå i
              riksnormen, men papperstidningen ingår ju så att säga i det grundläggande
              i riksnormen. Om tiderna förändras är det väl inte så svårt att
              förstå att data och it kan vara utbytbart mot tidningen. Men jag
              tror inte, Magnus Ehrencrona, att vi behöver byta regering för
              att få en ändring på det här. Jag har gott hopp om att vi kan
              få in det i riksnormen.
            </seg>
          </u>
          <note type="speaker" n="55e52c58">
            Anf. 133 MAGNUS EHRENCRONA (MP) replik:
          </note>
          <u who="magnus_ehrencrona_e26dbd" xml:id="i-56c95ba4904a3529-2" n="5ef3de9b">
            <seg n="a0de893e">
              Herr talman! Det är riktigt att man kan göra individuella bedömningar.
              Problemet är att de ofta blir subjektiva, så att det skiljer mycket
              mellan olika kommuner. Det tycker inte vi från Miljöpartiet är
              betryggande. Då blir det inte jämlika förutsättningar.
            </seg>
            <seg n="d8bf0ad5">
              Historiskt har Folkpartiet varit känt för att ha en socialliberal
              inriktning, som jag under min skoltid tyckte verkade sympatisk
              i många aspekter. Men tyvärr är ni nu inne i en allians och är
              bakbundna. Ni är ju egentligen för den här ändringen, men på grund
              av Alliansen händer det inte så mycket. Blockpolitiken i sig själv
              fördröjer förändring. Om nu Maria Lundqvist-Brömster är övertygad
              om att det kommer att ske en sådan förändring är det ändå synd
              att det blir en fördröjning, tycker vi.
            </seg>
            <seg n="bcb0c6bf">
              Det jag skulle vilja fråga är: Ser Maria Lundqvist-Brömster något
              problem i att det finns sådana här skillnader mellan olika kommuner
              och inom kommuner i den subjektiva bedömningen? Är det ett problem
              att riksnormen kanske är för snäv? Den kan bli som ett slags golv
              eller miniminivå som många på handläggarnivå av budgetskäl drar
              sig för att överstiga, med hänvisning till vad som sades i en
              tidigare diskussion.
            </seg>
          </u>
          <note type="speaker" n="879af785">
            Anf. 134 MARIA LUNDQVIST-BRÖMSTER (FP) replik:
          </note>
          <u who="maria_lundqvist-bromster_828c82" xml:id="i-1f77e38ae5afe456-4" n="929da4e9">
            <seg n="3cd769c2">
              Herr talman! Det är alltid ett problem när det blir skillnader
              i bedömningar. Det ser vi inom hälso- och sjukvården, inom socialtjänsten
              och inom äldreomsorgen. Men med de öppna jämförelser som nu görs
              även inom socialtjänsten kan vi på ett bra sätt utvärdera och
              följa utvecklingen.
            </seg>
            <seg n="61917eb6">
              Nu finns det, som Magnus Ehrencrona sade, allmänna råd. Jag är
              väl medveten om att de bara har en rådgivande funktion. Men det
              är ändå en tydlig markering av att man måste ha barnperspektivet
              i fokus. Skulle vi ha haft barnkonventionen som svensk lag kanske
              efterlevnaden av de allmänna råden hade varit en annan.
            </seg>
            <seg n="35e0819f">
              Men barnets bästa är det som man ska fokusera på när man sitter
              som socialsekreterare och handläggare med en familjs ansökan om
              försörjningsstöd. Vad finns i familjen? Vilka behov har man? Man
              ska ha skäliga levnadsvillkor. Man ska också kunna få stöd för
              skäliga kostnader.
            </seg>
          </u>
          <note type="speaker" n="131a7766">
            Anf. 135 MEERI WASBERG (S) replik:
          </note>
          <u who="meeri_wasberg_ebd701" xml:id="i-6d2ea4f351f18ae3-2" n="e737d9e3">
            <seg n="4504c220">
              Herr talman! Jag ska börja med att tacka Maria Lundqvist-Brömster
              för att hon i sitt anförande så tydligt klargjorde att det faktiskt
              inte var en självklarhet tidigare att alla som hade sjukförsäkring
              blev förtidspensionerade, utan att det gjordes en arbetsmarknadsprövning
              även då.
            </seg>
            <seg n="2b62038d">
              Det tycker jag också visar att regeringens politik inte riktigt
              hänger ihop heller på det området. Det gäller också det område
              som var anledningen till att jag begärde repliken, nämligen barnkonventionen.
            </seg>
            <seg n="f22291ef">
              Jag vet att Maria Lundqvist-Brömster och jag delar uppfattningen
              att barnkonventionen ska göras till svensk lag. Jag skulle gärna
              vilja att Maria Lundqvist-Brömster fick en möjlighet att kunna
              utveckla lite grann på vilket sätt som regeringen har jobbat med
              frågan eftersom den inte har kommit ett skvatt framåt sedan sist.
            </seg>
          </u>
          <note type="speaker" n="20b54d31">
            Anf. 136 MARIA LUNDQVIST-BRÖMSTER (FP) replik:
          </note>
          <u who="maria_lundqvist-bromster_828c82" xml:id="i-1f77e38ae5afe456-5" n="929da4e9">
            <seg n="7f3810b5">
              Herr talman! Jag tycker ändå att det har gått framåt. Det kanske
              inte alltid går så fort som vi önskar. Men så är det i det demokratiska
              och politiska livet. Vi har en barnrättsskrivelse som vi nu snart
              ska anta här i riksdagen. Vi har en skrivelse om föräldrastöd,
              och det sitter en utredare för att titta på frågan om barnkonventionen.
              Det är ett arbete på gång. Jag är inte exakt säker på när utredningen
              ska lämna sitt arbete till regeringen. Men jag tror inte att det
              är alltför långt borta.
            </seg>
          </u>
          <note type="speaker" n="0210aa27">
            Anf. 137 MEERI WASBERG (S) replik:
          </note>
          <u who="meeri_wasberg_ebd701" xml:id="i-6d2ea4f351f18ae3-3" n="e737d9e3">
            <seg n="101c9160">
              Herr talman! Tack, Maria Lundqvist-Brömster. Det var delvis ett
              svar. Det är sant att det har gjorts flera framsteg när det gäller
              att gå i riktning mot att ta bättre hänsyn till barnets bästa
              och se det ur ett barnperspektiv och inte nödvändigtvis ur ett
              vuxenperspektiv.
            </seg>
            <seg n="7e714367">
              Det är ändå i högsta grad otillfredsställande att flera partier
              har drivit frågan om att göra barnkonventionen till svensk lag
              och att det enda resultatet hittills är att det ska utredas, utredas
              och utredas. Den här regeringen har inte lagt fram något förslag
              om att genomföra barnkonventionen i svensk lag. Men visst har
              det skett en hel del förbättringar. Det har vi också gett erkännande
              för tidigare.
            </seg>
            <seg n="c76b104f">
              Ändå är jag lite nyfiken. Eftersom Maria Lundqvist-Brömster i
              den här debatten företräder både regeringen och Folkpartiet vill
              jag veta: Hur har Folkpartiet arbetat med frågan i regeringen,
              eftersom frågan ändå inte har kommit fram? Det finns inget konkret
              förslag om att införa barnkonventionen som svensk lag trots att
              Maria Lundqvist-Brömsters parti är ett av dem som förfäktar denna
              uppfattning.
            </seg>
          </u>
          <note type="speaker" n="4cf1fd00">
            Anf. 138 MARIA LUNDQVIST-BRÖMSTER (FP) replik:
          </note>
          <u who="maria_lundqvist-bromster_828c82" xml:id="i-1f77e38ae5afe456-6" n="929da4e9">
            <seg n="87a5b195">
              Herr talman! Vi har drivit den här frågan som man brukar göra
              i sammanhanget när man är med i en regering. Vi har lyft fram
              frågan, och vi har processat den på det sätt som man brukar göra.
              Meeri Wasberg kanske vet hur det har varit när det varit socialdemokratisk
              regering och man har suttit tre partier och diskuterat. Det är
              samma process hos oss. Man prioriterar, processar och väger argument
              mot varandra. Det har föranlett att vi är där vi är nu. Jag tycker
              inte att det är så illa.
            </seg>
          </u>
          <note type="speaker" n="fb1c79ad">
            Anf. 139 KARIN ÖSTRING BERGMAN (C):
          </note>
          <u who="unknown" xml:id="i-c12f4003b5b5378f-0" n="2ef3c9f4">
            <seg n="5833563f">
              Herr talman! Centerpartiet tror på människans förmåga att ta
              ansvar för sig själv och för andra. Jag har turen att ha föräldrar
              som kunnat stötta mig vid de tillfällen i mitt liv då jag har
              haft det tufft. Tyvärr har inte alla andra det.
            </seg>
            <seg n="526f1091">
              För Centerpartiet är det självklart att vi ska ha en gemensamt
              finansierad välfärd som innefattar sociala skyddsnät som förmår
              skapa en god ekonomisk grundtrygghet. Tryggheten ska vara utformad
              så att ingen faller igenom samtidigt som den ska stimulera till
              arbete och egen försörjning. Med stimulera till arbete menar jag
              till exempel krav att aktivt söka arbete, så som det redan är
              i dag, att delta i aktiviteter som förbättrar chansen till egen
              försörjning samt att det inte får uppstå hundraprocentiga marginaleffekter
              på försörjningsstödet för den som tillfälligt arbetar deltid eller
              vid barns sommarjobb.
            </seg>
            <seg n="fbdb16e1">
              Vägen från försörjningsstöd till egen försörjning varierar dock.
              För vissa är den både lång och krokig. Det gäller till exempel
              för lågutbildade från andra länder, människor med missbruksproblem
              eller människor som av andra anledningar har svårt att få ett
              arbete. För dessa kan det krävas ett samordnat stöd från flera
              aktörer.
            </seg>
            <seg n="7e904758">
              Där vill jag lyfta fram ett positivt exempel från där jag bor,
              nämligen Samordningsförbundet Delta på Hisingen. Genom finansiell
              samordning kan landsting, Försäkringskassan, Arbetsförmedlingen
              och kommunen ha en helhetssyn på individens behov och ta ett samlat
              ansvar för insatserna som de inte har möjlighet till i sina enskilda
              myndigheter.
            </seg>
            <seg n="8d2483a3">
              Mina föräldrar är snart 80 år gamla, och arbete från 15 års ålder
              har tagit ut sin rätt på dem. I dag är det snarare de som behöver
              hjälp av mig och mina syskon. Då är det skönt för mig att veta
              att kommunen de bor i erbjuder anhörigstöd, precis som lagen föreskriver,
              för att underlätta för mig och mina syskon att vårda våra kära
              föräldrar.
            </seg>
          </u>
          <note n="41c77bdc">
            Herr talman! Jag yrkar bifall till utskottets förslag och avslag
            på reservationerna.
          </note>
          <note type="speaker" n="003c2bb9">
            Anf. 140 MAGNUS SJÖDAHL (KD):
          </note>
          <u who="magnus_sjodahl_ea579e" xml:id="i-80c96c5cfd84814a-0" n="aa90ec31">
            <seg n="b7d03e93">
              Herr talman! Varför har vi det inte bättre när vi har det så
              bra? Det är en fråga som man ibland kan ställa sig. Faktum är
              att vi bor i ett av världens rikaste länder. Jämfört med i många
              länder i omvärlden är det väldigt få som lider materiell nöd i
              Sverige.
            </seg>
            <seg n="1c1e503b">
              Min företrädare i socialutskottet Roland Utbult sjöng här i kammaren
              när han deltog i en debatt om socialtjänstfrågor. Jag ska bespara
              er från det. Men om jag haft samma gåva som Roland skulle jag
              nog valt att framföra låten Det saknas lite värme , där texten
              lyder det saknas lite värme, sen är allting perfekt.
            </seg>
            <seg n="e12bddfa">
              Uno Svenningsson menade kanske temperaturen. Jag vet inte om
              han längtade efter sommaren när han kom på den textraden. Vad
              jag tänker på när jag hör den låten är att det alltför ofta saknas
              mänsklig värme. Vi är ganska duktiga på fjärrvärme här i landet.
              Men vi människor behöver också närvärme. Vi behöver relationer,
              kärlek och omtanke för att må bra.
            </seg>
            <seg n="bafb9be8">
              Jag tror att vi i Sverige är ganska överens om de stora dragen
              i den svenska välfärdsmodellen. Det är ett samhälle där ingen
              ska lämnas efter eller ställas utanför. Vi har ett omfattande
              trygghetssystem i livets olika skeden. Och välfärdens resurser
              minskar inte. Resurserna till vård, skola och omsorg har ökat.
              De totala skatteintäkterna har ökat samtidigt som vi har minskat
              på skattetrycket.
            </seg>
            <seg n="e2d82f5c">
              Herr talman! Nöjdheten med kommunal service är enligt Svenskt
              kvalitetsindex rekordhögt. Det är glädjande. Men vi ska naturligtvis
              inte slå oss till ro och förnöjsamt titta på de siffrorna. Det
              krävs att vi ständigt på alla nivåer uppmärksammar det som vi
              kan göra ännu bättre.
            </seg>
            <seg n="cd9d5925">
              Att människor som är i behov av stöd och hjälp ska bemötas på
              ett värdigt sätt är grundläggande. Man ska inte fråntas sitt människovärde
              eller sina möjligheter att välja för att man har behov av samhällets
              hjälp. För oss kristdemokrater är det viktigt att det finns en
              mångfald inom välfärdens utförare.
            </seg>
            <seg n="ecc0c20a">
              Jag som politiker ska inte bestämma vem som ska utföra välfärdstjänsterna
              för den som är i behov av det. Det måste finnas en rätt att välja,
              och eftersom människor är olika passar inte en lösning för alla.
              Det finns ett värde i sig att ha den möjligheten. Undersökningarna
              visar att nöjdheten är större där det finns alternativ. Det är
              föga förvånande.
            </seg>
            <seg n="6a14ec37">
              Vi har genomfört LOV, och vi vill att den ska gälla över hela
              landet. Vi är öppna för att den ska gälla inom ännu fler sektorer.
              Kvaliteten är det viktiga och inte vem som utför det.
            </seg>
            <seg n="4aab46d2">
              Den uppmärksammade så kallade Caremaskandalen visade sig vara
              en ännu större skandal nu när kommunen övertagit ansvaret för
              just det äldreboende som fått ge namn åt den uppmärksammade historien.
              Alla siffror pekar nedåt när det gäller kvaliteten i just det
              fallet. Jag hoppas innerligt att utvecklingen snarast vänder åt
              rätt håll för dem som bor där.
            </seg>
            <seg n="65fc0d16">
              När det gäller anhörigvården ändrades socialtjänstlagen 2009
              så att socialnämnderna är skyldiga att erbjuda stöd för att underlätta
              för anhörigvårdare. Denna lagändring följs för närvarande upp
              av Socialstyrelsen, som ska lämna en slutrapport under innevarande
              år. Allt fler kommuner utvecklar denna verksamhet, avsätter medel
              och inrättar tjänster. Regeringen avsätter varje år stimulansbidrag
              till kommunerna för att kunna utveckla stödformer för just anhörigvård.
            </seg>
            <seg n="f02f9809">
              Riksrevisionen håller på med en granskning som ska presenteras
              redan nu i april där man ser på om de system av stöd som finns
              för anhöriga är utformade och organiserade på ett sätt som gör
              att behoven tillgodoses på ett likvärdigt sätt över landet. Att
              stötta familjer och närståendes insatser är en mycket betydelsefull
              uppgift.
            </seg>
            <seg n="2ae0414a">
              Hemlöshet är en annan viktig fråga. Vi har en nationell samordnare
              på området som besöker landets kommuner för att driva på och se
              till att man åstadkommer resultat. Housing first är en modell
              som har prövats i en del kommuner. Så länge man inte har någonstans
              att bo är det oerhört svårt att få någon ordning på tillvaron
              i övrigt. Regeringen lägger nu även fram en proposition om förstärkt
              besittningsskydd för utsatta hyresgäster.
            </seg>
            <seg n="adb79973">
              Som tidigare har nämnts har vi tillsatt en nationell samordnare
              när det gäller våld i nära relationer. Carin Götblad kommer att
              lämna sin rapport i sommar. Hon har, enligt vad jag erfar, för
              avsikt att lämna en rad förslag till förbättringar på området.
              Jag ser med spänning fram emot att ta del av det hon har kommit
              fram till i sitt arbete.
            </seg>
            <seg n="0b0e93d0">
              Herr talman! En annan sång som skulle passa bra att framföra
              är Hansson de Wolfe Uniteds Var kommer barnen in? Det är en fråga
              som vi alltid måste ha med oss. Vi kristdemokrater vill sätta
              barn och ungdomar i fokus. En trygg uppväxt med fungerande relationer
              till sina närmaste tror jag är en viktig faktor för att undvika
              sociala problem. Mycket grundläggs i barndomen; det är i hög grad
              då man formas som människa.
            </seg>
            <seg n="ba32b43c">
              Det handlar verkligen om framtiden. Att skapa goda uppväxtvillkor
              – vad kan vara viktigare? Det handlar om föräldrastöd, mindre
              grupper i förskolan, mer arbetsro i skolan, goda möjligheter till
              en meningsfull fritid och åtgärder för att minska risken för droganvändning
              och för att fastna i kriminalitet.
            </seg>
            <seg n="0959624b">
              Att stötta de små gemenskaperna tror vi är viktigt. Människor
              lever och utvecklas i nära relation till sin närmaste omgivning.
              Barn och unga behöver uppleva en trygghet till sina närmaste.
              Det gäller naturligtvis även oss vuxna, men i synnerhet barn.
              Sverige är ett bra land att växa upp i för unga. De flesta har
              det bra. Det finns dock barn som inte mår så bra – barn som lever
              under knappa ekonomiska förhållanden och som löper risk att hamna
              i sociala problem.
            </seg>
            <seg n="912f62b2">
              Det handlar om att förmedla värderingar. Vad är det som är viktigt
              för att det ska fungera i ett samhälle? Det handlar om vikten
              av ärlighet, tillit, omtänksamhet och ansvar. Det är värden som
              bygger ett gott samhälle.
            </seg>
            <seg n="daf2d2a4">
              Herr talman! Barnkonventionen ratificerades 1990, och svensk
              lagstiftning har successivt anpassats för att uppfylla kraven.
              Arbetet fortsätter med att utforma svensk lag så att den står
              i överensstämmelse med FN:s barnkonvention. Vår vilja är att den
              i sin helhet ska bli svensk lag. Vi har en utredare som genomlyser
              detta, och jag ser fram emot att vi ska komma i mål och kunna
              fatta beslut i frågan.
            </seg>
            <seg n="92621dbb">
              Barnets bästa är utgångspunkten – att vi ständigt har ett enmetersperspektiv.
              I många kommuner gör man barnkonsekvensanalyser vid alla beslut.
              I min hemstad Lund har vi gjort det i ganska många år. Vi måste
              motivera alla beslut utifrån ett barnperspektiv; det är alldeles
              utmärkt.
            </seg>
            <seg n="2ccba3fa">
              Vi har infört ett starkare föräldrastöd. Barnets rätt till inflytande
              har stärkts i skollagen. Barn som vistas i landet utan tillstånd
              har fått rätt till utbildning. Hälso- och sjukvård ska ges till
              dessa barn. Barns ställning inom hälso- och sjukvård har stärkts.
              Vi har gjort förändringar inom lagen om psykiatrisk tvångsvård.
              Barnrättsperspektivet i LSS har tydliggjorts. Vi har infört möjligheten
              att tala med barn utan vårdnadshavares samtycke. Det har blivit
              en stärkt barnrätt i socialtjänstlagen. Rättighetsperspektiv i
              lagen om vård av unga ses över. Stärkt skydd mot barnäktenskap
              är för närvarande föremål för en lagrådsremiss.
            </seg>
            <seg n="6e509092">
              Detta är några exempel på saker som vi har genomfört eller arbetar
              aktivt med. Vi vill fortsätta att driva en politik med barns och
              ungas levnadsvillkor i centrum.
            </seg>
          </u>
          <note n="6e3e5777">
            Jag yrkar bifall till utskottets förslag i betänkandet.
          </note>
          <note type="speaker" n="36cd9753">
            Anf. 141 EVA OLOFSSON (V) replik:
          </note>
          <u who="eva_olofsson_7c489a" xml:id="i-06a96f1be7eff875-5" n="d31d4016">
            <seg n="74bf631e">
              Herr talman! Jag sparar Koppargården till äldreomsorgsdebatten,
              tror jag.
            </seg>
            <seg n="80b044cd">
              Jag kan säga att också jag är glad att det har kommit förslag
              om förstärkt besittningsskydd. Om en kvinna är misshandlad eller
              har en man som bråkar, slår på dörren eller ställer till oväsen
              ska inte hon bli av med bostaden. Det är nämligen ett vänsterpartikrav
              från vår motion om mäns våld mot kvinnor som har gått igenom.
              Jag har själv varit med och jobbat fram det här tillsammans med
              den bostadspolitiskt ansvariga utifrån verkliga fall som vi har
              fått.
            </seg>
            <seg n="7f0a924a">
              Mänsklig värme, sade Magnus Sjödahl. Jag skulle vilja se lite
              mer av mänsklig värme när det gäller mäns våld mot kvinnor, inte
              minst våldsutsatta papperslösa kvinnor. Vi vet i dag att kvinnojourerna
              ständigt lyfter fram att de har ekonomiska problem och att det
              inte finns något statligt grundstöd till kvinnojourerna. I Vänsterpartiet
              har vi avsatt 200 miljoner till dem. Terrafem, som finns över
              hela landet och som tar emot kvinnor som talar en massa olika
              språk, hotas av nedläggning helt enkelt därför att de jobbar rikstäckande
              men inte får ihop tillräckligt mycket pengar från Helsingforss
              stad.
            </seg>
            <seg n="f3f0b494">
              Papperslösa kvinnor är kanske de allra mest utsatta kvinnorna.
              Det är inte så att de sitter i skogen allihop och att ingen vet
              var de finns. Det räcker att gå till Rosengrenska i Göteborg,
              till Asylrörelsen och till Röda Korsets verksamhet Läkare i världen
              där man jobbar med papperslösa och gömda flyktingar. De har kontakt
              med människor, och de ser detta problem riktigt ordentligt.
            </seg>
            <seg n="71e966d7">
              Kvinnojourerna säger inte: Det här kan vi ta hand om. De säger:
              Det här kan vi inte ta hand om med vår dåliga ekonomi. Många kvinnojourer
              har inte resurser att ta hand om kvinnor som behöver mycket stöd
              och hjälp och som ingen betalar för.
            </seg>
            <seg n="1d5c74b8">
              Jag skulle till exempel vilja veta om KD och Magnus Sjödahl vill
              göra något konkret för de våldsutsatta papperslösa kvinnorna.
            </seg>
          </u>
          <note type="speaker" n="ae694418">
            Anf. 142 MAGNUS SJÖDAHL (KD) replik:
          </note>
          <u who="magnus_sjodahl_ea579e" xml:id="i-80c96c5cfd84814a-1" n="aa90ec31">
            <seg n="836c5b18">
              Herr talman! Det är just därför vi har tillsatt vår samordnare
              när det gäller våld i nära relationer. Det ingår i hennes uppgift
              att överväga hur stödet och skyddet för de här grupperna ska se
              ut. Det handlar om kvinnojourer och om arbetet med ideella organisationer
              och hur det kan förstärkas. Det gäller som sagt även förstärkning
              för kvinnojourer.
            </seg>
            <seg n="ebe8cf6b">
              Det är samordnarens uppdrag. Jag träffade henne så sent som i
              går. Hon avslöjade inte särskilt mycket om de konkreta förslag
              som kommer att läggas fram. Det kommer hon att göra vid halvårsskiftet,
              i juni. Jag är övertygad om att det kommer en lång rad förslag
              på hur det här kan förbättras just för de utsatta grupper som
              Eva Olofsson lyfter fram.
            </seg>
          </u>
          <note type="speaker" n="6fdee7d2">
            Anf. 143 EVA OLOFSSON (V) replik:
          </note>
          <u who="eva_olofsson_7c489a" xml:id="i-06a96f1be7eff875-6" n="d31d4016">
            <seg n="54baf9b0">
              Herr talman! Jag levde i förvissningen att man som politiskt
              parti, åtminstone när man talar mycket om mänsklig värme, hade
              en egen synpunkt när det gäller sådana saker som våldsutsatta
              kvinnor och våld mot papperslösa kvinnor. Jag trodde inte att
              det var samordnaren som bestämde varje partis politik.
            </seg>
            <seg n="a7f6c390">
              Jag vore glad att få veta vad KD:s inställning är. Det finns
              de som anser att dessa kvinnor inte ska vara här och att de får
              skylla sig själva. Det finns ingen möjlighet att lägga ansvaret
              på kvinnojourerna om man inte nationellt sätter till resurser.
            </seg>
            <seg n="6752f53e">
              Det är viktigt att se att dessa kvinnor är offer. De ska ha möjlighet
              att få stöd, anmäla det hela och få skydd. Det finns också barn
              med här som lever gömda. Det är en oerhört utsatt situation att
              behöva fly med barn från en man som misshandlar en eller en arbetsgivare
              som anställer en svart för nästan ingenting och utsätter en för
              övergrepp eller kräver att man ställer upp på både det ena och
              det andra.
            </seg>
            <seg n="4d564a24">
              Jag tycker att det är väldigt tamt att säga: Vi har en samordnare,
              så vi tycker nog ingenting i KD. Det finns som sagt erfarenheter
              av det här hos alla dem som jobbar med dessa kvinnor i dag. Jag
              rekommenderar diskussioner med och besök hos dem som jobbar med
              hälso- och sjukvård.
            </seg>
            <seg n="e36e00ea">
              Röda Korset har en alldeles ny rapport som jag har med mig här.
              De har intervjuat många av dem som kommer i kontakt med de här
              kvinnorna. De har intervjuat kvinnojourerna, som säger: Vi klarar
              inte detta i dag. De säger tydligt att detta bör bli en nationell
              fråga.
            </seg>
          </u>
          <note type="speaker" n="b4231cc5">
            Anf. 144 MAGNUS SJÖDAHL (KD) replik:
          </note>
          <u who="magnus_sjodahl_ea579e" xml:id="i-80c96c5cfd84814a-2" n="aa90ec31">
            <seg n="be6e0110">
              Herr talman! Jag delar absolut Eva Olofssons engagemang för de
              här utsatta personerna. Det är just därför vi har satsat på detta.
              Jag ber att få återkomma till exakt vilka konkreta förslag som
              samordnaren kommer fram till när vi har sett resultatet. Hon gör
              en ordentlig genomlysning av problematiken för alla utsatta grupper
              – de som har det svårast och de som riskerar att utsättas för
              våld i nära relationer. Det är därför hon jobbar med detta, och
              hon kommer att lägga fram en rad förslag. Jag har inte tillgång
              till dessa i dag, men hon kommer att lägga fram förslag som vi
              får lov att ta ställning till.
            </seg>
            <seg n="9d29ab28">
              Jag är alldeles övertygad om att det kommer ut någonting bra
              ur det här. Men det är väl bra att man utreder det hela och tittar
              närmare på det innan man tar ställning till de konkreta förslagen.
              Vi får återkomma till dem när vi ser dem.
            </seg>
          </u>
          <note type="speaker" n="a554a7a5">
            Anf. 145 MEERI WASBERG (S) replik:
          </note>
          <u who="meeri_wasberg_ebd701" xml:id="i-6d2ea4f351f18ae3-4" n="e737d9e3">
            <seg n="48fdd543">
              Herr talman! Magnus Sjödahl tar upp många olika frågor i sitt
              anförande. En av de saker som jag gärna skulle ge Magnus Sjödahl
              möjlighet att utveckla lite grann är hur Kristdemokraterna kan
              motivera sitt engagemang i regeringen när det handlar om att våra
              sociala skyddsnät faktiskt har blivit allt glesare. Jag talar
              då om de försämringar som har gjorts i a-kassan och sjukförsäkringen
              som gör att vi skjuter över kostnader från staten till kommunerna.
              Vi utsätter människor för en mycket hårdare och annan typ av prövning
              för att få försörjningsstöd, och vi undandrar också kommunerna
              möjlighet att satsa viktiga resurser på till exempel barn och
              unga, som Magnus Sjödahl återanknöt mycket till i sitt anförande.
            </seg>
            <seg n="7c40aaae">
              Magnus Sjödahl hänvisade till ett antal sångtexter som han hade
              låtit sig inspireras av. Jag kan hålla med om textraderna som
              handlar om att när barnasinnet har berövats på sin glöd har ondskan
              nått sitt mål till slut, och då har all kärlek sinat ut. Det kan
              jag hålla med om, men jag kanske skulle upplysa om att det kan
              vara bra att läsa hela sångtexten, för jag vet inte om det är
              så att tankarna för dig hem till Leningrad igen.
            </seg>
          </u>
          <note type="speaker" n="da4cb537">
            Anf. 146 MAGNUS SJÖDAHL (KD) replik:
          </note>
          <u who="magnus_sjodahl_ea579e" xml:id="i-80c96c5cfd84814a-3" n="aa90ec31">
            <seg n="ccafc703">
              Herr talman! Nej, till Leningrad har jag faktiskt ingen större
              längtan. Jag söker mig nog hellre till sydligare breddgrader där
              det finns värme i form av högre temperatur och kanske också en
              mänskligare värme än vad man fick uppleva i Leningrad.
            </seg>
            <seg n="d29c7f3a">
              Människor ska naturligtvis kunna försörja sig genom arbete. Utgångspunkten
              att så många som möjligt ska ges möjlighet att försörja sig genom
              eget arbete tror jag att vi är överens om. Man får ofta höra från
              oppositionen att vi har sänkt skatterna och slaktat välfärden.
              Det där är ren lögn. Vi har sänkt skatterna, så långt är det rätt.
              Vi har gjort så att människor har mer över i plånboken varje månad,
              och det gäller både pensionärer och löntagare. Detta har inte
              lett till minskade skatteintäkter för staten eller kommunerna,
              utan de har ökat ganska markant. Det har lett till ökade resurser
              för kommunerna. Samtidigt som skatterna har sänkts har det lett
              till fler arbetade timmar i landet och totalt sett ökade skatteintäkter
              och större möjligheter att avsätta medel till vård, skola och
              omsorg, vilket vi så gärna vill ha. Det i grunden är en aktiv
              jobbpolitik.
            </seg>
            <seg n="ea100cb3">
              Jag begriper inte hur er jobbpolitik ska leda till fler jobb
              när ni aviserar skattehöjningar på arbete. Jag vet inte om ni
              ifrågasätter både RUT och ROT, men RUT är det väl framför allt
              som ni ifrågasätter – det är ju en bransch där kvinnor har möjlighet
              att få sysselsättning – och jag förstår inte hur det ska kunna
              leda till fler arbeten så att fler människor kan klara sig utan
              försörjningsstöd.
            </seg>
          </u>
          <note type="speaker" n="7e1ad776">
            Anf. 147 MEERI WASBERG (S) replik:
          </note>
          <u who="meeri_wasberg_ebd701" xml:id="i-6d2ea4f351f18ae3-5" n="e737d9e3">
            <seg n="2d6f2479">
              Herr talman! Jag noterar att Magnus Sjödahl faktiskt inte vill
              förklara hur man motiverar sitt engagemang när det gäller att
              öka antalet maskor i vårt sociala skyddsnät. Det är i och för
              sig glädjande att Magnus Sjödahl erkänner att man har ägnat mycket
              tid åt att fokusera på skattesänkningar i den här regeringen,
              vilket man också fortsätter att göra. Orden slaktat välfärden
              använde jag inte i min replik, men det må vara Magnus Sjödahls
              tolkning av det som regeringen har gjort sig skyldig till.
            </seg>
            <seg n="85b845c4">
              Det är sant att kommunerna har fått ökade intäkter, men det är
              också så att befolkningen växer. Det innebär att kommunerna får
              ökade utgifter på både det ena och det andra sättet. Naturligtvis
              är inte arbetslösheten 100 procent bland ungdomarna eller bland
              befolkningen i övrigt, men det går inte att med den bästa vilja
              i världen förstå varför regeringen väljer att när det gäller ungdomsarbetslöshet
              till exempel ta tag i åtgärder som man enbart skulle kunna tänka
              sig om arbetslösheten var 100-procentig i stället för på den nivå
              som den faktiskt är och som är alldeles för hög.
            </seg>
            <seg n="357cddb6">
              Magnus Sjödahl vill inte nödvändigtvis tänka sig tillbaka till
              Leningrad igen, och inte jag heller kanske, men om man ska sätta
              barnen i fokus är frågan: Hur tänker Kristdemokraterna kring sitt
              engagemang i regeringen när det gäller att stärka det sociala
              skyddsnätet? Är ni beredda att göra ett omtag när det gäller a-kassan
              och sjukförsäkringen? Är ni beredda att satsa pengar där det behövs?
            </seg>
          </u>
          <note type="speaker" n="a0df32b6">
            Anf. 148 MAGNUS SJÖDAHL (KD) replik:
          </note>
          <u who="magnus_sjodahl_ea579e" xml:id="i-80c96c5cfd84814a-4" n="aa90ec31">
            <seg n="133841d1">
              Herr talman! Ett alldeles konkret förslag som jag hoppas att
              du, Meeri Wasberg, kommer att rösta för är det som vi kommer att
              ta ställning till under våren som gäller fritidspeng åt barn som
              lever i familjer med långvarigt försörjningsstöd. De får möjlighet
              att ta del av fritidsaktiviteter, och det hoppas jag att vi får
              ett brett stöd för. Det är ett konkret förslag på hur vi kan förbättra
              för barn så att de kan leva på samma sätt som sina kompisar som
              inte lever i familjer med försörjningsstöd.
            </seg>
            <seg n="59f11975">
              Jag kan konstatera att du också duckade för mina frågor. Jag
              besökte ett nystartat företag i Ystad ganska nyligen. Företaget
              sysslar med RUT-tjänster och har 200 anställda, varav flertalet
              är ungdomar eller har utländsk bakgrund. Det skulle vara intressant
              att veta om de kan fortsätta sin verksamhet efter en eventuell
              seger för ditt parti och andra partier som ni tänker samarbeta
              med efter valet i höst. Man rycker undan förutsättningarna för
              personer att skaffa sig en egen försörjning, och då kan vi snacka
              om att det blir en belastning på trygghetssystemen när det gäller
              försörjningsstöd och annat.
            </seg>
            <seg n="28d94a65">
              Det handlar om att förebygga att människor hamnar i situationen
              att de behöver försörjningsstöd. Då behövs det en aktiv jobbpolitik
              och inte den dubbelstöt som ni planerar och som handlar om att
              höja skatten för att anställa ungdomar och att höja momsen. Det
              är ett direkt slag mot människors möjligheter att försörja sig
              genom eget arbete. Då kan vi prata om att det blir en belastning
              på trygghetssystemen.
            </seg>
          </u>
          <note type="speaker" n="dbbcc23a">
            Anf. 149 MARGARETA LARSSON (SD):
          </note>
          <u who="margareta_larsson_d7f83a" xml:id="i-33ce90949d8d4f39-0" n="fcbde48a">
            <seg n="6dc718e0">
              Herr talman! Jag ersätter i dag Per Ramhorn, och jag ska sammanfatta
              en rad reservationer på fyra minuter. Jag gör ett försök.
            </seg>
            <seg n="cec14d27">
              Jag ska börja med äldreomsorgen. Det är väl känt att de äldre
              får allt sämre stöd från samhället och att de anhöriga får ett
              större ansvar. Skärpta kommunala riktlinjer har gjort det svårare
              att få äldreomsorg. Det har blivit vanligare med kommunala riktlinjer
              om att anhöriga eller andra närstående utanför hushållet ska ge
              hjälp. Med anledning av vad som ovan beskrivits skulle det vara
              av godo att utreda socialtjänstlagens intentioner, anser vi, och
              dess efterlevnad med belysning på den belastning som läggs på
              anhörigvårdarna och de effekter det får på deras ekonomi, hälsa
              och livssituation.
            </seg>
            <seg n="c3ea1042">
              Herr talman! Det finns mycket att säga om socialtjänsten. Flera
              av oss har berört den frågan med stort engagemang. Med tanke på
              att såväl föräldrar som barn och familjehemsföräldrar i princip
              kan göras rättslösa utifrån socialtjänstens godtycke om placeringar
              behöver parternas rättigheter stärkas. Enligt rapporter ute i
              landet struntar ofta socialtjänsten i att ordentligt utreda orosanmälningar
              från skola, daghem och anhöriga där barn verkligen far illa hos
              sina biologiska föräldrar. I andra fall omhändertas barn från
              fungerande föräldrar till samhällsplacering utan förklaring, och
              föräldrar nekas samtidigt att ta del av socialtjänstens utredningar.
              Så ser verkligheten ut i många fall.
            </seg>
            <seg n="fd510735">
              Det förekommer tyvärr även många gånger att barn flyttas av socialtjänsten
              från goda familjehem för att användas som rehabiliteringsverktyg
              för föräldrar som är missbrukare eller svårt psykiskt sjuka i
              hopp om att den biologiska föräldern ska kunna få en mer fungerande
              roll. Barnet tvångsplaceras således tillbaka till en biologisk
              förälder från ett fungerande familjehem utan att man pratar om
              det med barnet i fråga. I vissa fall är familjehemmet det bästa
              alternativet. Barnet har i många år trivts där och betraktar det
              som sitt hem.
            </seg>
            <seg n="227b8a8a">
              Då socialtjänsten i många fall inte agerar professionellt och
              med utgångspunkt i barnperspektivet anser vi i den här motionen
              att familjehemsföräldrarnas rättigheter även bör utredas och ses
              över och att de bör ges möjlighet att rättsligt angripa socialtjänstens
              godtycke.
            </seg>
            <seg n="596152f2">
              Med tanke på att vi har ett ökat antal skilsmässor i landet borde
              ett större stöd ges rent allmänt till familjer och barn för att
              de ska orka hålla ihop. När det gäller det har vi reservationer
              som handlar om parterapi och barnstöd efter skilsmässa.
            </seg>
            <seg n="dfc5c926">
              Slutligen borde det arbetas mer effektivt med att bryta isoleringen
              för många som går på försörjningsstöd. Även en modell med sociala
              lån bör övervägas för att människor inte ska behöva hamna i negativa
              skuldfällor.
            </seg>
          </u>
          <note n="0576d99f">
            Jag yrkar bifall till reservationerna 2, 6, 9, 24, 29 och 34.
          </note>
          <note n="9449b385">
            Överläggningen var härmed avslutad.
          </note>
          <note n="60fb4a97">
            19 § Trafiksäkerhet
          </note>
          <note type="speaker" n="46c97f77">
            Anf. 150 LEIF PETTERSSON (S):
          </note>
          <u who="leif_pettersson_fd182b" xml:id="i-dcbd151c371be400-0" n="a6875c25">
            <seg n="35b85715">
              Herr talman! Nu ska vi återigen debattera trafiksäkerhet här
              i kammaren. Det är ett mycket viktigt och angeläget ärende som
              i stora stycken borde vara självklarheter för alla partier. Nu
              är det tyvärr inte så. Även i detta ärende finns det inte mindre
              än 21 reservationer. Många står jag bakom, men långt ifrån alla.
              Jag står naturligtvis bakom alla socialdemokratiska reservationer,
              men för tids vinnande vill jag bara yrka bifall till reservationerna
              2, 9 och 16.
            </seg>
            <seg n="9fd5af8f">
              Jag vill först tala om den återkommande stridsfrågan körning
              och samtidigt användande av teknisk utrustning, särskilt mobiltelefoner.
              Återigen har vi en reservation från de fyra borgerliga partierna
              där de säger att vi inte kan göra så mycket åt detta och att regeringen
              vidtar de åtgärder som är möjliga. Jag hävdar att det är fel.
              Det går visst att lagstifta mot användande av teknik och beteenden
              som tar bort fokus från vägen och därmed är trafikfarliga. Att
              regeringen sedan inte vill är en helt annan sak. Från det hållet
              har det ständigt kommit den ena invändningen efter den andra.
            </seg>
            <seg n="e741fecc">
              Invändningen som kom i samband med ett visst förtydligande av
              reglerna tidigare i år var att det skulle ta lång tid och att
              det skulle vara svårt att hitta rätt när det gällde vad som skulle
              förbjudas. Det skulle ta så lång tid att stifta en sådan lag att
              det inte var någon idé.
            </seg>
            <seg n="7622ea8d">
              Jag tycker att man krånglar till det för sig. Det vi tycker ska
              vara förbjudet enligt svensk lag är att använda teknik på ett
              sådant sätt att trafiksäkerheten sätts på spel. Dessutom bör det
              finnas bestämmelser eller förarbeten till lagen som driver fram
              ny och bättre teknik i fordon så att alla, även yrkesförare, känner
              sig bekväma med att använda tekniken. Men det är väl som när säkerhetsbältet
              skulle införas; Moderaterna var emot med argumentet att det skulle
              vara frivilligt och inte tvång att använda det. Jag tycker mig
              kunna spåra samma inställning nu.
            </seg>
            <seg n="65c12c6f">
              I fråga om trafik och alkohol är alla överens om att de inte
              hör ihop. Vi är också helt överens om att gränsen vid 0,2 promille
              är rätt. Men sedan tar tyvärr mycket av samförståndet slut. Varför
              kan Alliansen inte vara med på att alla fordon i yrkestrafik ska
              ha alkolås? Varför kan ni inte vara med på att Sverige ska försöka
              gå före i EU och bli föregångsland när det gäller alkolås i nya
              bilar? För mig är det obegripligt. Det skulle öka trafiksäkerheten
              och försvåra för dem som kör påverkade. Ganska många skulle dessutom
              hindras från att starta sin bil, och därigenom skulle vi kanske
              också undvika ganska många olyckor. Jag tror inte att vi kan undvika
              alla som kör onyktra med hjälp av alkolås, men väldigt många.
            </seg>
            <seg n="339645bd">
              Varför kan ni inte vara med på att staten ska finansiera alkobommar
              vid våra hamnar? Försöket i Göteborg visar klart att det är en
              väl fungerande modell. I stort sett ingen åkte dit, vilket berodde
              på att bommarna fanns där. Det kunde man se genom att studera
              chaufförernas intag av alkoholhaltiga drycker eller deras vanor
              om man så vill. På väg till Sverige och Göteborg intog de i stort
              sett inget. På väg från Sverige kunde man se det gamla beteendet
              med öl och vin till maten med mera. I Danmark fanns det ju ingen
              alkobom, som ni vet.
            </seg>
            <seg n="e42d58a6">
              Det säger mig att vi ska sätta upp denna typ av anläggningar
              vid alla svenska hamnar med färjetrafik. Varför är ni emot det?
              Jag förstår inte det. Det måste dessutom vara staten som vidtar
              dessa åtgärder eftersom det är förknippat med polisingripanden
              – det är myndighetsutövning – om någon kör med alkohol i kroppen.
              Vi tycker att man kan jämföra detta med fartkameror. Inte ska
              väl någon marknadsaktör sätta upp dem, vilket ni säger när det
              gäller alkobommarna?
            </seg>
            <seg n="89d50726">
              I fråga om vägunderhåll föreslås det i förslaget till ny nationell
              plan för trafiken att vägunderhållet ska skäras ned med 2 miljarder
              kronor. Det är alltså en fortsättning på det som nu har påbörjats
              av den sittande regeringen, som i årets budget skär ned på vägunderhållet
              med nästan 200 miljoner.
            </seg>
            <seg n="db0af338">
              Vi socialdemokrater ser allvarligt på det eftersom vägunderhållet
              är den kanske viktigaste faktorn för att klara arbetet med nollvisionen.
              I vårt budgetförslag föreslog vi att summan skulle återställas
              för innevarande år. Och vi tycker att den ska behållas även i
              framtiden. Dessutom föreslår vi återigen att en kommission tillsätts
              med uppgift att ta fram åtgärder för att komma till rätta med
              de farligaste vägarna i vårt land. Detta motsätter sig den moderatledda
              Alliansen. Jag frågar mig återigen varför. Varför vill man inte
              peka på de farligaste vägarna så att vi kan åtgärda dem? Varför
              vill man inte ta till sig att dessa vägar måste åtgärdas? Det
              handlar om människoliv, mina vänner. Det handlar faktiskt om människoliv.
            </seg>
            <seg n="bf018c45">
              För en grupp förare är detta särskilt allvarligt. Det är våra
              motorcykelförare. Dåligt och felaktigt underhållna vägar orsakar
              många olyckor och spiller också många människoliv. Ta bara det
              av SVT uppmärksammade fallet utanför Nyköping. Där blev nylagd
              asfalt lika hal som en isbana på vintern, och det här var mitt
              i sommaren. Trots att det rapporterades till Trafikverket vidtogs
              inga åtgärder. En människa på motorcykel miste livet. Kvalitetskontrollen
              av det utförda arbetet hade inte gjorts som det borde.
            </seg>
            <seg n="eb549926">
              Ett tydligt ansvar för Trafikverket att kontrollera utförda underhållsarbeten
              och att vidta åtgärder när fara föreligger måste införas. Det
              kan bara regeringen göra via sitt regleringsbrev. Entreprenörerna
              kan inte få inspektera utförda arbeten själva. Om inte Trafikverket
              självt klarar av att inspektera arbeten borde man åtminstone kunna
              anlita en oberoende part för att kontrollera, en konsult om man
              så vill.
            </seg>
            <seg n="be2f2db2">
              I sammanhanget är det också viktigt att understryka att många
              andra länder har särskild skyltning för motorcykelförare vid vägarbeten
              när särskilda omständigheter föreligger. Det borde vi prova också
              i Sverige. Jag måste återigen fråga varför ni inte är med på detta.
              Det är självklart att vi måste värna om de oskyddade motorcyklisterna.
            </seg>
            <seg n="6ba5215a">
              Vår sista reservation som jag yrkar bifall till handlar om de
              diabetessjuka och körkorten. Innehav av körkort är ofta ett grundläggande
              krav för att vara påtänkt inom en rad olika yrken. Personer som
              har diabetes kan trots att de kört prickfritt i många år fråntas
              sitt körkort och därigenom även sitt jobb.
            </seg>
            <seg n="bda1bbdb">
              Särskilt allvarligt är det naturligtvis för yrkesförare. Det
              förhållande vi har i Sverige är inte acceptabelt. De synfältstester
              som ligger till grund för dessa indragningar är omstridda och
              används inte på samma sätt i andra länder i Europa och inte heller
              i USA. I vårt land är synfältstestet nästan helt avgörande för
              om man får behålla sitt körkort eller inte. Det finns studier
              som visar att personer med en sådan nedsättning av synen kompenserar
              det på annat sätt, genom huvudrörelser och genom att flytta blicken.
              Det är ett allvarligt ingrepp i personens frihet att förlora körkortet.
            </seg>
            <seg n="6847de82">
              Om man har god men inte perfekt syn måste fler parametrar vägas
              in innan man drar in körkortet. Till detta ska läggas att ytterligare
              forskningsresurser måste sättas in på området. Då kan vi få en
              situation där människor inte känner sig som försöksdjur utan bedöms
              på ett rättfärdigt sätt. Här vill jag särskilt tacka Staffan Danielsson,
              Centerpartiet, för en viktig och bra motion.
            </seg>
            <seg n="7e291337">
              Herr talman! Utöver detta vill jag för protokollet framföra att
              kravet på hjälm vid framförande av snöskoter är mycket angeläget
              och borde genomföras snarast. I vårt land är det i dag ingen myndighet
              och inget departement som vill kännas vid snöskoterfrågorna på
              allvar. Visst, Miljödepartementet och Landsbygdsdepartementet
              har det formella ansvaret. Och ja, Naturvårdsverket har myndighetsansvaret.
              Men när blev en fordonsfråga miljö och jordbruk? När blev en fordonsfråga
              naturvård?
            </seg>
            <seg n="64fa01d6">
              Jag tycker att det mer verkar vara den gamla överspelade frågan
              om snöskoterns utsläpp och buller som fått råda när man placerat
              in dessa frågor någonstans. Det naturliga hade varit att som med
              allt annat som har med fordon och samfärdsel att göra lägga ansvaret
              på Näringsdepartementet, och där på infrastrukturministern, och
              bland myndigheterna på Trafikverket. Då hade snöskotern inte behandlats
              som något som katten släpat in utan som en trafikfråga bland andra.
            </seg>
            <seg n="429c9541">
              Som sakinformation kan jag nämna att det i dag finns 5 000 mil
              – 5 000 mil – snöskoterleder i Sverige. Behandlas dessa för vad
              de är, en viktig infrastrukturfråga, när Miljödepartementet, Landsbygdsdepartementet
              och Naturvårdsverket har hand om frågorna? Jag bara frågar. Vilken
              kännedom har de om infrastrukturfrågor, särskilt snöskoterfrågor?
              Jag vet inte, men det kanske är lösningen även på andra problem
              vad gäller Sveriges vägar och järnvägar, att lägga det på något
              annat departement.
            </seg>
            <seg n="db30b0d1">
              Nej, herr talman, jag tror inte det. Även frågor som rör snöskotertrafiken
              måste behandlas seriöst. Jag vill i det här sammanhanget inte
              yrka på denna reservation utan bara belysa de problem som i dag
              finns på snöskotertrafikens område. Att sedan åtta personer i
              fjol dog i olyckor med snöskoter understryker bara att frågorna
              måste behandlas med seriositet och kunskap.
            </seg>
          </u>
          <note n="e8390c47">
            Herr talman! Jag yrkar bifall till utskottets förslag i betänkandet
            under punkt 4 och till reservationerna 2, 9 och 16.
          </note>
          <note n="0a4f90c0">
            I detta anförande instämde Roza Güclü Hedin, Lars Johansson,
            Lars Mejern Larsson, Suzanne Svensson och Anders Ygeman (alla
            S).
          </note>
          <note type="speaker" n="5844ffc1">
            Anf. 151 LOTTA FINSTORP (M):
          </note>
          <u who="lotta_finstorp_19c6f9" xml:id="i-abed209a0699e388-0" n="894ad878">
            <seg n="c9bfbec5">
              Herr talman! Jag vill börja med att säga att vi förstås står
              bakom vår reservation angående kommunikationsutrustning och körning,
              men för tids vinnande kommer jag inte att yrka bifall till den.
              I övrigt yrkar jag bifall till utskottets förslag i betänkandet.
            </seg>
            <seg n="2a5b8e12">
              Det är med stor tillförsikt jag kan konstatera att sett över
              tid är 2013 det år som haft lägst antal dödsfall i trafiken sedan
              andra världskriget. Trafiksäkerheten är en fråga som är mycket
              viktig för att vi ska känna trygghet i samhället. Det ska vara
              säkert att visats på våra vägar. Den preliminära officiella statistiken
              för 2013 visar att antalet dödade i vägtrafiken uppgick till 264.
              Det är naturligtvis alldeles för många även om det är en låg siffra
              i förhållande till många andra år. Det har alltså skett en minskning
              sedan 2012, och om utvecklingen fortsätter på det sättet är det
              mycket positivt. Om så bara en människa omkommer i trafiken är
              det absolut en för mycket.
            </seg>
            <seg n="0c2f820a">
              Enligt Transportstyrelsens bedömning kommer riksdagens etappmål
              om högst 220 omkomna i trafiken 2020 sannolikt att kunna nås tidigare.
              Det är resultatet av ett långsiktigt och systematiskt arbete,
              utfört av många aktörer, som lett till den gynnsamma trafiksäkerhetsutvecklingen
              i Sverige.
            </seg>
            <seg n="ab25dc84">
              Framtiden ser ljus ut, men det finns flera utmaningar kvar. Varje
              år omkommer och skadas alltför många människor svårt i alkohol-
              och drogrelaterade trafikolyckor. Det är viktigt att lyfta fram
              de kraftfulla åtgärder som vidtas för att främja en hög nykterhet
              och eliminera förekomsten av alkohol i trafiken. Ett viktigt steg
              togs i och med det beslut som riksdagen fattade hösten 2010 genom
              vilket det infördes ett permanent system som innebär att körkortsinnehav
              med alkolås som villkor kan medges som alternativ till körkortsåterkallelse
              vid rattfylleribrott. När det gäller alkolås är det positivt att
              antalet rattfyllerister som använder den möjligheten har ökat
              avsevärt efter att det nya systemet infördes.
            </seg>
            <seg n="518aa195">
              Trafikverket arbetar även med att stödja utvecklingen av nya
              beröringsfria alkolås som kan vara aktuella att få in i nya bilar
              om några år. Där är det glädjande att Autoliv är ett av två företag
              i världen som valts ut av det amerikanska trafiksäkerhetsverket
              NHTSA för att ta fram prototyper på beröringsfria system. Det
              är just där som det varit problem. När man måste hålla i dem får
              man svårigheter, även om man är nykter, med att starta bilen.
              Enligt Trafikverket ska det förhoppningsvis kunna provas ut i
              Sverige som första land i världen.
            </seg>
            <seg n="480bff2b">
              Herr talman! I oktober 2013 utfärdade regeringen en ändring i
              trafikförordningen om trafikfarlig användning av mobil kommunikationsutrustning,
              och det är med tillfredställelse jag kan konstatera att förordningsändringen
              redan har gett effekt. Under de två första månaderna efter den
              nya regleringens ikraftträdande har landets polismyndigheter rapporterat
              in 17 fall om otillåten användning av mobiltelefon och annan kommunikationsutrustning
              till Åklagarmyndigheten. Sedan januari har tre ärenden prövats,
              i Borås, Nyköping och Uppsala. I samtliga fall blev det fällande
              dom.
            </seg>
            <seg n="04e3f404">
              Regeringen har dessutom gett Transportstyrelsen i uppdrag att
              till den 1 april ta fram en långsiktig plan för hur man ska kunna
              genomföra informations- och samverkansinsatser om användande av
              sådan teknisk utrustning under färd som den nya regleringen omfattar.
              Av planen kommer att framgå hur den genomförda förordningsändringen
              ska följas upp över tid. Syftet är att få ett underlag för uppföljning
              för att kunna bedöma om den nya regleringen är tillräcklig eller
              om ytterligare lagstiftning behövs för att uppnå trafiksäker användning
              av kommunikationsutrustning i samband med körning.
            </seg>
            <seg n="3be3aec0">
              Sammanfattningsvis har regeringen vidtagit kraftfulla åtgärder
              för att motverka användandet av kommunikationsutrustning vid bilkörning
              som tar betydande uppmärksamhet från körningen och därmed hotar
              trafiksäkerheten. Jag välkomnar att regeringen genom den uppföljning
              som kommer att genomföras har sett till att utvecklingen inom
              området kommer att kunna följas på ett noggrant och systematiskt
              sätt.
            </seg>
            <seg n="1a5ecc47">
              En central fråga för nollvisionsarbetet är hastighetsbegränsningarna.
              Jag vill påminna om att regeringen i december 2012 gav Trafikverket
              i uppdrag att ta fram förslag till en nationell trafikslagsövergripande
              plan för utveckling av transportsystemet för perioden 2014–2025.
              Utgångspunkterna för åtgärdsplaneringen finns redovisade i regeringens
              beslut. Av beslutet framgår bland annat att det är viktigt att
              systematiskt fortsätta att anpassa hastighetsgränserna till vägarnas
              standard samt att det är angeläget att motverka de negativa effekter
              som kan uppstå genom till exempel ökade restider.
            </seg>
            <seg n="955eb3c8">
              Regeringen har angett att det för närvarande inte är aktuellt
              att genomföra ytterligare långtgående reformer av hastighetssystemet.
              Det fortsatta arbetet bör ske inom ramen för det befintliga hastighetssystemet
              med hänsyn tagen till trafiksäkerhet, miljö och tillgänglighet.
            </seg>
            <seg n="a89ff11c">
              Herr talman! Jag vill även passa på att betona barnperspektivet.
              Det är viktigt att insatser görs för att främja att barn kan gå
              eller cykla till förskolan eller skolan på ett trafiksäkert sätt.
              Det är därför positivt att Trafikverket under de två senaste åren
              har byggt ut ett stort antal kilometer nya gång- och cykelvägar.
              Jag vill även uppmärksamma det regeringsuppdrag som avslutades
              under 2012, där Trafikverket, Boverket och Statens folkhälsoinstitut
              undersökte barns delaktighet i samhällsplaneringen. Resultaten
              av att integrera barn och unga i samhällsplaneringen var positiva.
              Det är därför glädjande att det fortsatta arbetet inriktas mot
              att myndigheter, organisationer och de medverkande kommunerna
              tar ansvaret för att sprida de här erfarenheterna till landets
              övriga kommuner, så att vi få se mer av barns och ungdomars delaktighet
              i samhällsplaneringen.
            </seg>
            <seg n="a3efbdc1">
              När det gäller ungdomar i trafiken vill jag peka på att antalet
              omkomna mopedister under 2013 är det lägsta sedan mopeden introducerades
              1952. Även antalet svårt skadade har minskat. Transportstyrelsen
              konstaterar att minskningen är speciellt stor efter det att körkortskravet
              infördes 2010. Det är oerhört positivt om unga tar körkort tidigt,
              över huvud taget, då det leder till större möjligheter att få
              arbete och gör det möjligt att bo kvar i regioner som framför
              allt saknar alternativa transportmedel. Där blir det en nödvändighet.
              Men det är nödvändigt att de krav som ställs på den enskilde trafikanten
              utgår från högt ställda ambitioner för trafiksäkerhetsarbetet,
              och den synen måste prägla alla överväganden som rör körkorts-
              och utbildningsfrågor.
            </seg>
            <seg n="8ad8190d">
              Herr talman! Det är viktigt att transportsystemets utformning,
              funktion och användning anpassas till nollvisionen, det vill säga
              att ingen ska dödas eller skadas allvarligt till följd av trafikolyckor.
              Därför behövs fortsatta insatser på bred front för att öka trafiksäkerheten,
              framför allt när det gäller vägtrafiken. Riksdagen har beslutat
              om en historisk ekonomisk satsning på totalt 522 miljarder kronor
              för den statliga transportinfrastrukturen för perioden 2014–2025.
              Det är en betryggande ram för fortsatt arbete för nollvisionen.
            </seg>
          </u>
          <note type="speaker" n="dede8fb5">
            Anf. 152 LEIF PETTERSSON (S) replik:
          </note>
          <u who="leif_pettersson_fd182b" xml:id="i-dcbd151c371be400-1" n="a6875c25">
            <seg n="eaf3f458">
              Herr talman! Jag hoppas att Lotta Finstorp har rätt i att vi
              ser en trend mot allt färre döda i trafiken. Vi vet inte om så
              är fallet, för i fjol var det ett hack uppåt, och i år är det
              ett hack nedåt. Men jag håller med om att det naturligtvis är
              en positiv utveckling att så få som möjligt dör i trafiken.
            </seg>
            <seg n="40a4a2a0">
              Jag måste fråga om det här med vägarnas standard. Vi har väldigt
              många vägar som i dag har väldigt dålig standard. Efter den vinter
              som har varit i år verkar det på många håll bli värre än vanligt
              när det gäller vägbeläggningar. Då kan man fråga sig om hastighetsändringar
              och sådant är ett försvar för dåligt vägunderhåll. Hur ser Lotta
              Finstorp egentligen på det?
            </seg>
            <seg n="f6972e04">
              Jag tycker att det måste vara precis tvärtom, att man måste satsa
              mer på vägunderhåll för att se till att vägarna verkligen håller
              hög standard. Är det inte så, Lotta, att de farligaste vägarna
              i Sverige – E20, Sten Berghedens hemmaväg, eller E10, en av mina
              hemmavägar – är vägar där människor kommer att omkomma om man
              inte vidtar åtgärder? Vi kan inte stillatigande bara sitta och
              säga: Ja, men det här blir säkert bra.
            </seg>
            <seg n="61348ea9">
              Jag ska säga lite grann om alkolås också. De åtgärder som har
              vidtagits när det gäller fylleri är bra. Dem har vi inga invändningar
              mot. Men varför är ni emot alkobommarna? Med jämna mellanrum kommer
              det upp nya fall där människor har kört onyktra och kört på andra.
              Speciellt när det gäller tunga fordon är det här ett stort problem.
              Det gäller naturligtvis många utländska fordon. Varför är ni emot
              att vi ska vidta just de här åtgärderna, Lotta?
            </seg>
          </u>
          <note type="speaker" n="f967bebb">
            Anf. 153 LOTTA FINSTORP (M) replik:
          </note>
          <u who="lotta_finstorp_19c6f9" xml:id="i-abed209a0699e388-1" n="894ad878">
            <seg n="6d4763a0">
              Herr talman! Först och främst tror jag att vi alla här inne kan
              ta åt oss av att vi kommer närmare och närmare målet med nollvisionen,
              för detta har skett under lång tid. Däremot kan jag bli bekymrad
              över att Socialdemokraterna vill bilda regering med Miljöpartiet,
              som vill minska anslaget till vägunderhåll. Vi får verkligen hoppas
              att det inte blir så.
            </seg>
            <seg n="e6b50185">
              Åtgärdsplanen är det viktigaste redskapet för att säkra upp vägar
              ute i våra regioner. Som Leif Pettersson vet finns det potter
              för varje region. Det är där ute som man vet var man måste vidta
              åtgärder när det gäller de vägar som inte är nationella. Att som
              politiker på den här nivån peka ut vilka potthål som behöver lagas
              ute i regionerna är helt enkelt inte vettigt.
            </seg>
            <seg n="875341bf">
              Politiken bestämmer pengarna, och åtgärdsplanen kommer från dem
              som är experter på området. Det är precis i den ordning som vi
              nu arbetar.
            </seg>
            <seg n="f954247b">
              När det handlar om alkobommar är det en försöksverksamhet. Det
              är en ganska stor apparat som har gjorts. På MHF har de varit
              väldigt aktiva och bra i den här processen. Och det har varit
              framgångsrikt. Man har nu gjort en förlängning. Det var en lagstiftning
              som gjorde att man kunde göra detta. Man har förlängt försöksverksamheten
              för att man ska få ett bra underlag. Jag kan läsa direkt ur betänkandet:
              Ett skäl till förlängningen av försöksverksamheten har varit att
              erfarenheterna av försöksverksamheten är alltför begränsade för
              att man ska kunna ta ställning till om lagen bör permanentas eller
              inte.
            </seg>
            <seg n="2dcf7bd5">
              Jag kan bara ha respekt för att man vill ha en längre tidsperiod
              innan man tar ställning till det.
            </seg>
          </u>
          <note type="speaker" n="e9ccb690">
            Anf. 154 LEIF PETTERSSON (S) replik:
          </note>
          <u who="leif_pettersson_fd182b" xml:id="i-dcbd151c371be400-2" n="a6875c25">
            <seg n="801eb426">
              Herr talman! Nej, vi ska naturligtvis inte fatta beslut om potthål
              i riksdagen. Det vore oss främmande att komma ned på den nivån.
              Jag tror inte att vi över huvud taget har några kvalifikationer
              för att fatta sådana beslut. Det kan vi däremot göra när det gäller
              potternas storlek. Det gäller alltså de potter som går ut till
              regionerna. Jag tror nog att vi kan se till att skaffa medel till
              dem.
            </seg>
            <seg n="b36be73b">
              Som det är nu drar regeringen faktiskt ned med 200 miljoner,
              nästan i alla fall. Det är pengar som skulle gå till vägunderhållet
              och som skulle gå just till de här regionala potterna. I mitt
              län dras tjälsäkrings- och bärighetspengarna ned på ett betydande
              sätt, bara för att ta ett exempel. Det sker i övriga Sverige också.
              Det kan inte på något sätt förbättra trafiksäkerheten runt om
              i landet.
            </seg>
            <seg n="fed40ed5">
              Sedan var det alkobommarna. Som det är nu finns det inga alkobommar
              i Sverige. Det finns ingen alkobom uppställd någonstans, så att
              man kan fortsätta med någon försöksverksamhet. Den verksamhet
              som bedrevs i Göteborg är nedmonterad. När den invigdes var Catharina
              Elmsäter-Svärd där och klippte bandet. När den monterades ned
              var hon långt från Göteborg.
            </seg>
            <seg n="34015a0d">
              Jag tror att det är viktigt att man funderar lite grann på hur
              verkligheten ser ut. Det är nämligen så att de försök som gjordes
              i Göteborg ger ett entydigt resultat. Alkobommen fungerar. Den
              fungerar framför allt avskräckande. Chaufförer från utlandet som
              kommer till Sverige vet då att de, om de kör onyktra, åker dit
              direkt när de kör av båten.
            </seg>
            <seg n="24e96130">
              Jag tror att det är väldigt viktigt att vi skickar ut den signalen.
              De olyckor som har varit med utländska chaufförer som har kört
              påverkade manar inte till efterföljd. Därför önskar jag alkobommar
              i alla svenska hamnar.
            </seg>
          </u>
          <note type="speaker" n="16d75710">
            Anf. 155 LOTTA FINSTORP (M) replik:
          </note>
          <u who="lotta_finstorp_19c6f9" xml:id="i-abed209a0699e388-2" n="894ad878">
            <seg n="76f5a315">
              Herr talman! Vi kan börja med alkobommarna, som jag också tycker
              är alldeles utmärkta. Var 95:e lastbilschaufför hade alkohol i
              kroppen före försöksperioden – man gjorde vissa stickprov. Jag
              vet dessutom att det var färjor som hade rabatt på alkohol endast
              för lastbilschaufförer. Det finns absolut mycket att göra där.
            </seg>
            <seg n="6ab44b2f">
              Den information som jag lyfte fram nu har jag tagit från betänkandet.
              Jag tycker att vi gärna ska titta vidare på detta. Om det ska
              bli permanent eller inte kan jag inte svara på i dag, men det
              är viktigt att göra en tydlig utvärdering av hur det har varit.
              För mig som förare tror jag att bara vetskapen om att det är en
              alkobom i hamnen är alldeles utmärkt. Och man ska inte annonsera
              om att det är billigare med alkohol om man är förare – det är
              helt galet.
            </seg>
            <seg n="ec6dfca1">
              Det var en annan sak. Det var ett påstående om att vi har minskat
              anslaget till vägunderhåll. Det stämmer inte. Det är synd att
              vi inte har fler repliker kvar.
            </seg>
            <seg n="3f4a1fcd">
              I den förra nationella planen lade vi fram anslag om 136 miljarder.
              I föregående plan för 2004–2015 lade regeringen Persson fram anslag
              om 104 miljarder. Det motsvarar i 2012 års penningvärde 117 miljarder.
              Jag är osäker på vad påståendet kommer från. Däremot är det intressant
              att få veta hur MP och S ska hitta pengar till dessa frågor eftersom
              ni har så totalt olika syn på vägtrafik.
            </seg>
          </u>
          <note type="speaker" n="23ab8695">
            Anf. 156 STINA BERGSTRÖM (MP):
          </note>
          <u who="stina_bergstrom_82e851" xml:id="i-f3f857194df7e5b4-0" n="1ab2855d">
            <seg n="1e6e1927">
              Herr talman! Förra året när vi debatterade trafiksäkerhet stod
              jag här i talarstolen och uttryckte min glädje över att vi nu
              hade en majoritet i riksdagen för en viktig lagstiftning för att
              öka säkerheten på våra gator och vägar. Då gav vi regeringen i
              uppdrag att återkomma med förslag till en lagstiftning mot den
              farliga mobilanvändningen bakom ratten. Det är en fråga som Miljöpartiet
              har drivit länge, och det är också en fråga som min första motion
              handlade om när jag kom in i riksdagen 2010. Det är en lagstiftning
              som en majoritet av svenska folket vill ha, och det är en lagstiftning
              som finns i nästan alla andra EU-länder.
            </seg>
            <seg n="f1702cfa">
              Vad gör regeringen? Jo, man nöjer sig med att införa en ändring
              i trafikförordningen. Jag ska inte upprepa det som Leif Pettersson
              sade utan bara nöja mig med att säga att det är en brist på respekt
              för svenska folket och för riksdagen. Det är brist på respekt
              för dem som skadas och dödas i trafiken varje år av bilförare
              som har uppmärksamhet på sina mobiler i stället för på vägen.
            </seg>
            <seg n="095e68ff">
              Jag vill för andra året i rad yrka bifall till utskottets tillkännagivande
              om en lagstiftning mot mobilanvändning utan handsfree i bilen.
            </seg>
            <seg n="a465c9ec">
              Herr talman! Varje år skadas och dödas över 3 000 fotgängare
              och cyklister i kollisioner med bilar. En tredjedel av de omkomna
              i trafiken är oskyddade trafikanter, trots att de bara står för
              5 procent av färdsträckan. Det är alltså nio gånger farligare
              att gå och cykla än att sätta sig i bilen.
            </seg>
            <seg n="293e28dc">
              Medan antalet dödade och skadade bilister minskar år från år
              ökar olyckorna bland dem som går och cyklar i våra tätorter. Antalet
              personer som skadades allvarligt i vägtrafiken ökade med 6 procent
              mellan 2012 och 2013. Enligt Transportstyrelsen är det skadade
              cyklister som står för hela den ökningen. Varannan allvarligt
              skadad i trafiken är en cyklist.
            </seg>
            <seg n="f8ec92cd">
              När vi blir äldre skadas vi allvarligare när vi blir påkörda.
              Vi blir skörare när vi är äldre. När det gäller barnen hanterar
              vi ofta deras utsatthet genom att begränsa deras rörlighet. Vi
              kör dem i bil till skolan och fritidsaktiviteter i stället för
              att låta dem gå eller cykla. Vi låter dem inte på egen hand upptäcka
              samhället eller staden. De går också miste om viktig vardagsmotion.
            </seg>
            <seg n="2e39303a">
              När olyckan är framme, när barnet, cyklisten eller mannen med
              rullatorn finns framför motorhuven, är det framför allt en sak
              som bestämmer om du som bilförare ska orsaka skrubbsår eller ett
              förlorat liv, nämligen hastigheten.
            </seg>
            <seg n="7f2382a9">
              Risken för att en människa som blir påkörd av en bil dör är mycket
              hög vid 50 kilometer i timmen men liten vid hastigheter under
              30 kilometer i timmen. Det har varit känt bland trafikplanerare
              sedan 1990-talet. Det är också i vetskap om detta som många kloka
              kommunpolitiker i vårt land redan sänkt hastigheterna i städer
              och tätorter från 50 till 30.
            </seg>
            <seg n="8691caae">
              Enligt en undersökning som presenterades i tidningen Motor före
              jul anser också 75 procent av svenska kvinnor och 69 procent av
              svenska män att det är rimligt att sänka hastighetsgränserna till
              30 kilometer på gator där det finns många fotgängare och cyklister.
            </seg>
            <seg n="b369a6ea">
              Herr talman! Vi har debatterat frågan tidigare i kammaren. Jag
              tog upp den för ett år sedan när vi debatterade trafiksäkerhet.
              Jag tog upp den när vi debatterade cykelbetänkandet för några
              veckor sedan. Utskottets alliansledamöter säger alltid att det
              inte är ett problem. Om kommunpolitiker vill sänka hastigheten
              till 30 kilometer kan de göra det enligt gällande lagstiftning.
              Men problemet är att så inte är fallet.
            </seg>
            <seg n="f737bcff">
              För nästan 60 år sedan, 1955, infördes 50 kilometer i timmen
              som generell tätortshastighet. Sedan slutet av 1990-talet har
              kommunerna i olika steg beretts möjligheten att genom överklagbara
              beslut sänka hastighetsgränserna i tätorten med motiveringen trafiksäkerhet,
              framkomlighet eller miljö. Flera kommuner har sedan dess infört
              30 kilometer i timmen i stadskärnor, i bostadsområden, utanför
              skolor och utanför förskolor. Men det finns också kommuner som
              inte har lyckats på grund av att privatpersoner har överklagat
              kommunernas beslut till statliga instanser, som sedan upphävt
              de kommunala besluten med hänvisning till att det är 50 kilometer
              i timmen som är bashastigheten och att kommunerna inte har tillräckliga
              skäl att få dispens att sänka hastigheten. Kommunerna har fått
              plocka fram 50-skyltarna igen.
            </seg>
            <seg n="f4da6c50">
              Detta är något som har hänt i bland annat Karlstads och Kils
              kommuner i mitt hemlän Värmland. Det finns flera liknande exempel
              från andra kommuner, och det är tydligt att vi behöver en ny modern
              bashastighet i våra tätorter. Det är inte rätt att kommuner ska
              behöva söka dispens för att de vill gynna trafiksäkerheten.
            </seg>
            <seg n="eb6078c4">
              Vad är det för bashastighet vi bör ha, herr talman? Kanske räcker
              det med 40 i stället för 30. Forskningen är tydlig. Bilar ska
              inte köra fortare än 30 kilometer i timmen i staden. En bilist
              som kör i 30 kan samspela med gående och cyklande på ett helt
              annat sätt än den som kör i 50 eller 40. Som bilist väjer du spontant
              för gående och cyklister. Du kör i ett jämnare tempo och tar också
              mindre plats eftersom du kan ha ett kortare avstånd till nästa
              bil. Bullret minskar, och även utsläppen blir lägre. Lägre hastigheter
              leder, kort sagt, till en stad att både överleva i och leva i.
            </seg>
            <seg n="c7cc3da2">
              Trafikverket och Transportstyrelsen lämnade hösten 2012 över
              sitt förslag på ny bashastighet i landets tätorter till regeringen.
              Förslaget på en bashastighet på 40 kilometer i timmen var förvånande
              eftersom Trafikverket i sin handbok Rätt fart i staden – hastighetsnivåer
              i en attraktiv stad förespråkade 30. Men ett argument för den
              högre hastigheten var att den skulle få högre acceptans bland
              bilisterna. En stilla undran: Varför inte fråga barnet, cyklisten
              och mannen med rullatorn vad de tycker? Skillnaden mellan 30 och
              40 handlar faktiskt om deras liv.
            </seg>
            <seg n="a0746ac1">
              Herr talman! Trafikverkets förslag fick mycket kritik. Precis
              som Lotta Finstorp nämnde i sitt anförande har det inte följts
              upp av regeringen. Vi är tillbaka på ruta ett. Den bashastighet
              som i dag gäller i städer och tätorter infördes för 60 år sedan.
            </seg>
            <seg n="870aa9aa">
              Vi i Miljöpartiet tar fasta på forskningen. Vi har inspirerats
              av städer i Sverige och Europa som har gått före. Vi vill skapa
              trygga städer för våra barn, våra gamla föräldrar och oss själva.
              Vi vill ha städer där vi vågar låta våra barn gå och cykla själva
              till skolan, städer där de äldre kan promenera säkert. Med 30
              kilometer får vi en mänskligare stad och en stad att leva i. Vi
              anser att bashastigheten i tätorter ska sänkas till 30 kilometer
              i timmen med möjlighet att söka dispens för högre hastigheter.
              Jag vill yrka bifall till reservation 6 om hastighetsbegränsningar.
            </seg>
            <seg n="2ddc0cce">
              Herr talman! Självklart ställer jag mig bakom Miljöpartiets samtliga
              reservationer i betänkandet, men för tids vinnande nöjer jag mig
              med att yrka bifall till reservation 6.
            </seg>
          </u>
          <note type="speaker" n="00e11c21">
            Anf. 157 LARS TYSKLIND (FP):
          </note>
          <u who="lars_tysklind_44f290" xml:id="i-68b4692081f10893-0" n="c3eddf17">
            <seg n="0de90b3b">
              Herr talman! Vi diskuterar trafiksäkerhet och utgår från ett
              stort antal motionsyrkanden från den allmänna motionstiden. Jag
              yrkar bifall till förslaget i betänkandet förutom på punkt 3 om
              kommunikationsutrustning i fordon, och avslag på samtliga reservationer
              utom reservation 4.
            </seg>
            <seg n="dc01acb6">
              Trafiksäkerhet är kanske en av de viktigaste frågorna inom trafikutskottets
              område som vi diskuterar. Det handlar om liv och död, och det
              är dramatiskt nog.
            </seg>
            <seg n="402b0bba">
              När vi talar om trafiksäkerhet har vi beslutet från 1997 om nollvisionen
              som utgångspunkt. Det långsiktiga målet är att ingen ska dödas
              eller skadas i vägtrafiken. Det här har varit en entydig drivkraft
              i arbetet kring ökad trafiksäkerhet.
            </seg>
            <seg n="97105624">
              Vidare finns ett transportpolitiskt hänsynsmål som säger att
              transportsystemets utformning, funktion och användning ska anpassas
              så att ingen ska dödas eller skadas allvarligt.
            </seg>
            <seg n="10276c75">
              Här finns inga motsättningar. Jag kan tycka att Leif Pettersson
              skapade en del motsättningar i debatten som definitivt inte finns.
            </seg>
            <seg n="d3f7e0c9">
              Transportinfrastrukturen ska utformas så att det finns utrymme
              för mänskliga misstag. Men ansvaret för trafiksäkerheten måste
              delas mellan den som utformar systemet och den som använder systemet.
              Den som använder systemet måste i sin tur ha säkra fordon och
              så vidare.
            </seg>
            <seg n="93095ca9">
              Vi har ett etappmål, som Lotta Finstorp nämnde, om att vi år
              2020 ska ha högst 220 omkomna i trafiken. Det är klart inom räckhåll.
              Det etappmålet ska ses över 2016.
            </seg>
            <seg n="714d39ab">
              Vi kan rekapitulera det som stod i förra årets betänkande om
              trafiksäkerhet. Då hade man en rapport från Gruppen för nationell
              samverkan – väg, där det ingår analytiker från Trafikverket, Transportstyrelsen
              och en del andra. Man menade att vi i stället skulle kunna använda
              siffran 133. Om man fokuserar kan man med åtgärder gå längre och
              hamna i färre än 220, och det känns oerhört bra. Det gruppen lyfte
              fram var att man skulle sätta fokus på de oskyddade trafikanterna,
              cyklister och fotgängare. Det är där man ser effekterna.
            </seg>
            <seg n="6aff7232">
              Vi har för 2013 en preliminär siffra, 264 dödade i vägtrafiken.
              Även de tidigare åren har vi legat på väldigt låg nivå, ända sedan
              andra världskriget och 40-talet. Det är över huvud taget låga
              siffror, och även 264 är en låg siffra. Men allting är relativt,
              och 264 dödade är 264 för många. Vi har historiskt låga siffror.
              Nu har vi siffran 264, och då är det viktigt att vi analyserar
              vad den siffran innehåller.
            </seg>
            <seg n="b561036c">
              Vi har vidtagit åtgärder inom trafiksystemet och utbildat människor,
              och så har siffran sjunkit successivt. Men ju lägre ned vi kommer
              desto mer måste vi analysera för att se var de stora vinsterna
              finns.
            </seg>
            <seg n="0cf23f87">
              Antalet omkomna cyklister har minskat från 28 till 15 mellan
              2012 och 2013, men vi vet inte vad det beror på. Man får se på
              andra siffror om det är en trend eller inte.
            </seg>
            <seg n="815eaa04">
              Precis som Stina Bergström sade är nästan hälften av de allvarligt
              skadade cyklister. Det är någonting att notera. Av de 264 omkomna
              var 43 fotgängare. Jag kommer inte ihåg siffrorna, men ett antal
              av dessa omkom på övergångsställen.
            </seg>
            <seg n="63589db3">
              Det krävs ett arbete på bred front. Det kan handla om hastighetsanpassningar,
              mötessepareringar och åtgärder mot alkohol. Men jag tror att mycket
              fokus i framtiden, precis som nämnts här, måste ligga på de oskyddade
              trafikanterna. Det är där det finns vinster att göra. Varje minskning
              av antalet omkomna är naturligtvis en oerhörd vinst.
            </seg>
            <seg n="6ae735e7">
              Trafikverket har en årlig resultatkonferens där man diskuterar
              den senaste kunskap som finns. Det är ett riktmärke för att se
              vad nästa steg kan vara för att uppnå nollvisionen.
            </seg>
            <seg n="06f6b8c3">
              Herr talman! Det finns mycket mer att säga om detta, men det
              känns som att vi har en bred enighet om nollvisionen. Jag förstår
              inte riktigt S-motionen om att ha en nystart för nollvisionen.
              Vi kan väl ändå vara överens om att nollvisionen står väldigt
              högt på agendan hela tiden. Det finns ingen motsättning i den
              frågan. Jag vet inte vad den nystarten egentligen skulle innebära.
            </seg>
            <seg n="bc5c30f7">
              Herr talman! Jag talade tidigare om att ansvaret för att uppnå
              nollvisionen delas av den som utformar systemet och den som använder
              systemet. När det gäller kommunikationsutrustning i fordon är
              det den sistnämnda; då ligger ansvaret på den som använder systemet.
            </seg>
            <seg n="c8680953">
              Vi har debatterat detta vid ett antal tillfällen. Jag tror att
              både Stina Bergström och Leif Pettersson nämnde att vi diskuterat
              detta ett antal gånger. Utgångspunkten är att all aktivitet som
              tar bort koncentrationen från bilkörningen naturligtvis ökar olycksrisken.
              Bland sådana aktiviteter finns vårdslös och omdömeslös användning
              av mobiltelefonen. Där är vi helt överens.
            </seg>
            <seg n="a417f637">
              Jag vill upprepa vad jag sagt i tidigare debatter i just denna
              fråga. Det gäller att ha en fungerande lagstiftning, att man inte
              går in och är alltför specifik vad gäller vårdslöst beteende.
              När man är det – det finns erfarenheter från andra lagar – upplevs
              andra vårdslösa beteenden per definition som tillåtna. Det måste
              vara utgångspunkten.
            </seg>
            <seg n="03bb121a">
              Det handlar om, som Leif Pettersson sade, att ändra attityder
              och beteenden. Då är det svårt att specificera exakt. Man kan
              naturligtvis gå på nivån sms, men då måste man faktiskt specificera
              vidare.
            </seg>
            <seg n="2e116181">
              Herr talman! Det har införts en ändring i trafikförordningen
              som gäller från den 1 december 2013. För mig och alla andra trafikanter
              är det en lagskärpning. En förordning är inte annat än regeringens
              förtydligande utifrån de ramar som finns inom lagstiftningen.
              Det intressanta är att det här verkar fungera. Transportstyrelsen
              har fått ett uppdrag, som Lotta Finstorp tog upp, att följa upp
              detta och se om det är tillräckligt eller om det krävs ännu ett
              förtydligande.
            </seg>
            <seg n="336b9458">
              Trafikförordningen säger: Vid färd på väg med ett motordrivet
              fordon får föraren ägna sig åt aktiviteter som användande av mobiltelefon
              och annan kommunikationsutrustning endast om det inte inverkar
              menligt på förandet av fordonet. Med andra ord är det ett förtydligande
              av det grundläggande krav som redan fanns i trafikförordningen
              om allmän omsorg och varsamhet.
            </seg>
            <seg n="0367c226">
              Det ska sättas mot Leif Petterssons förslag här att man ska förbjuda
              teknik som äventyrar trafiksäkerheten. Jag hör inte skillnaden
              – möjligtvis att trafikförordningen är lite mer högtravande därför
              att det är lagtext.
            </seg>
            <seg n="87093b80">
              Helt klart är att den som bryter mot detta kan dömas till böter.
              Lagen infördes den 1 december förra året. Det är intressant att
              man redan efter två månader har ett ganska stort antal inrapporterade
              fall. Dessutom har det lett till ett antal fällande domar redan
              under januari då lagen hade gällt i två månader. Fällande domar
              där det utdöms böter – jag tror att det är ca 2 000 kronor – är
              en tydlig indikation på att lagstiftningen fungerar. Lägg till
              det att Transportstyrelsen ska följa upp detta.
            </seg>
            <seg n="c36c07cd">
              Det skulle vara intressant att höra vad den föreslagna lagstiftningen
              skulle innehålla. Jag förvånas över att vi ska få ytterligare
              ett tillkännagivande, där Socialdemokraterna med stöd av bland
              annat Sverigedemokraterna vill att regeringen ska återkomma med
              förslag på skärpt lagstiftning mot mobilanvändning vid bilkörning.
              Det är precis det som har införts och förtydligats i en förordningstext.
              Jag vet inte om ni tycker att förordning är någonting man kan
              bryta mot men inte mot lag. Det tycker tydligen inte Sveriges
              domstolar.
            </seg>
            <seg n="0a4a9911">
              Egentligen är den självklara frågan att ställa till i första
              hand Socialdemokraterna, men kanske även Sverigedemokraterna kan
              utveckla sitt resonemang: Vad är det man vill tillföra ytterligare?
              Som jag sade tidigare är det helt uppenbart att det regelsystem
              vi har infört fungerar och har haft effekt.
            </seg>
            <seg n="ab873c49">
              Nog om mobiltelefoni och kommunikationsutrustning.
            </seg>
            <seg n="a9035c95">
              Fru talman! Det finns många andra intressanta och viktiga frågor
              kopplade till trafiksäkerhet i det här betänkandet. Det gäller
              inte minst det som Stina Bergström tog upp om hastighetsanpassningar.
              Det finns naturligtvis hastighetsanpassning i många städer men
              även på mötesseparerade vägar och icke mötesseparerade vägar.
              Hastigheten är ju en väldigt viktig faktor.
            </seg>
            <seg n="da1541e1">
              Det står i betänkandet att åtgärder mot alkohol är viktigt. Jag
              kan hänvisa till min kollega Annelie Enochson, som kommer att
              ta upp frågan om åtgärder mot alkohol i hamnar, om jag inte gissar
              fel.
            </seg>
            <seg n="133792d3">
              Det finns alltså mycket som är viktigt i betänkandet, bland annat
              mötesseparerade vägar. Men jag lämnar det därhän så länge.
            </seg>
          </u>
          <note type="speaker" n="2882ec25">
            Anf. 158 LEIF PETTERSSON (S) replik:
          </note>
          <u who="leif_pettersson_fd182b" xml:id="i-dcbd151c371be400-3" n="a6875c25">
            <seg n="394412c6">
              Fru talman! Tycker Lars Tysklind att man visar respekt för riksdagen,
              Sveriges högsta beslutande församling, när man gör som regeringen
              gör? Den struntar i princip i det tillkännagivande som vi har
              gjort. I stället kommer man tillbaka med någonting annat.
            </seg>
            <seg n="7187f430">
              Det citat som Lars Tysklind läste upp visar ganska tydligt att
              det inte handlar om ett förbud mot mobiltelefoner, utan det handlar
              om någonting annat. Det handlar inte om ett förbud mot att tala
              i mobiltelefon och köra bil samtidigt, om man nu inte råkar ha
              en handsfreeutrustning i bilen. Det är ju det som vi är ute efter.
            </seg>
            <seg n="9d42133a">
              Hur man sedan lagtekniskt formulerar detta kan vi strida om hur
              länge som helst. Men vi som lekmän ska inte ge oss in på formulerandet
              av lagar. Det ska nog andra, lagkunniga, personer göra.
            </seg>
            <seg n="afdb6f9b">
              Lars Tysklind sade också att om man skulle stifta en lag mot
              mobilanvändning skulle andra vårdslösa beteenden komma fram. Vilka
              då? Vilka vårdslösa beteenden är det som Lars Tysklind är rädd
              för? Det kan man fråga sig. Än så länge har vi i alla fall inte
              sett några.
            </seg>
            <seg n="59452a29">
              Sedan vill jag fråga en annan sak. Regeringen skär ned 200 miljoner
              i underhållet på vägar i årets budget; det kommer man inte ifrån.
              Lotta Finstorp blandade in en massa andra saker om långtidsbudgetar
              och sådant, men det handlar det inte alls om. Det handlar om årets
              budget. Då frågar jag mig: Gör det vägarna säkrare?
            </seg>
            <seg n="be3afe2b">
              Lars Tysklind vill inte prata om alkohol, men jag kan fråga om
              ert nej till statlig finansiering av alkobommarna också gör vägarna
              säkrare, eller?
            </seg>
          </u>
          <note type="speaker" n="f2d89d77">
            Anf. 159 LARS TYSKLIND (FP) replik:
          </note>
          <u who="lars_tysklind_44f290" xml:id="i-68b4692081f10893-1" n="c3eddf17">
            <seg n="69227d04">
              Fru talman! Det var precis det som jag sade i början av mitt
              anförande. Nu skapas motsättningar som inte finns.
            </seg>
            <seg n="c6941411">
              När det gäller alkobommarna i Göteborg har jag inte hört något
              annat än att det pågår ett arbete med att skriva en rapport om
              försöksprojektet. Att det skulle vara någon som är negativ till
              det resultatet har jag aldrig hört talas om, men det kanske Leif
              Pettersson har. Det är klart att detta är någonting som mycket
              väl kan användas i svenska hamnar, och exakt vem som ska betala
              det får väl framtiden utvisa.
            </seg>
            <seg n="f53db1c3">
              Leif Pettersson talade om respekt för riksdagens beslut. Här
              handlar det om ett tillkännagivande där regeringen har redovisat
              hur man har hanterat det tillkännagivandet. Man har ändrat i trafikförordningen
              av den anledningen att man ansåg att man då uppnådde syftet i
              tillkännagivandet. Det var ett enkelt och snabbt sätt. De flesta
              detaljregler i trafiken står ju faktiskt i trafikförordningen,
              inte i den lagstiftning som riksdagen fattar beslut om.
            </seg>
            <seg n="0f924e02">
              Jag tycker absolut inte att det är fråga om att inte ha respekt.
              Man redovisar hur man har uppfyllt syftet med tillkännagivandet.
              Jag kan inte tänka mig något annat även för er i oppositionen
              än att syftet är att folk ska sluta att använda mobiltelefon på
              ett vårdslöst sätt.
            </seg>
            <seg n="b57b37a5">
              Nu lät det ett tag som att Leif Pettersson pratade om ett totalförbud
              mot mobiltelefon, men sedan gled han in på att det handlar om
              hur man pratar. Så det behöver vi kanske inte träta så mycket
              om.
            </seg>
            <seg n="b178056f">
              När det gäller vägunderhåll är det bara att konstatera att det
              görs historiskt stora satsningar på infrastruktur. Det har varit
              mycket fokus på järnvägsunderhållet, och det är väl inte så konstigt.
              Men de facto ligger det i långtidsplanen 155 miljarder till vägunderhåll.
            </seg>
            <seg n="ab87b5d8">
              Jag tycker att det är väldigt viktigt att man ser det hela långsiktigt.
            </seg>
          </u>
          <note type="speaker" n="0cb8e3e9">
            Anf. 160 LEIF PETTERSSON (S) replik:
          </note>
          <u who="leif_pettersson_fd182b" xml:id="i-dcbd151c371be400-4" n="a6875c25">
            <seg n="8f49aff7">
              Fru talman! I förslaget till långsiktig plan från Trafikverket
              skär man i underhållet på vägar med 2 miljarder. Det är bara att
              gå in och titta i förslaget. Vi har ännu inte sett regeringens
              respons på det, så det väntar vi väl till dess med att diskutera.
            </seg>
            <seg n="cb16220c">
              Men faktum kvarstår ju, Lars Tysklind. Catharina Elmsäter-Svärd,
              landets infrastrukturminister, sade ju att alkobommar inte är
              en statlig angelägenhet. Det här får någon annan göra, oklart
              vem. Men hon menade kanske marknaden, vad nu den skulle kunna
              göra åt detta.
            </seg>
            <seg n="d802b20d">
              Varför kunde man då inte fortsätta med försöket i Göteborg och
              utvärdera det samtidigt? Bommarna i Göteborg gjorde ju bevisligen
              verkan. Jag tycker att en alkoholpåverkad förare på vägen är en
              för mycket. Dessa bommar ledde ju till att man fick bort ett antal
              som var alkoholpåverkade.
            </seg>
            <seg n="f1d6b963">
              Om vi nu ska ta detta med mobiltelefonerna ett varv till innebär
              det som Lars Tysklind läste upp inte ett förbud mot att prata
              i en mobiltelefon på något sätt. Det innebär att man möjligen
              kan säga att det är förbjudet om man råkar hamna i en olycka och
              det då kanske kan bevisas att man använt mobiltelefon, men inte
              på annat sätt. Det är ju förstadierna till olyckorna som är minst
              lika farliga som själva olyckan. Så det gäller att komma till
              rätta med ett felaktigt beteende. Det är så vi ser på lagstiftning
              i det här fallet.
            </seg>
          </u>
          <note type="speaker" n="ab6c8e63">
            Anf. 161 LARS TYSKLIND (FP) replik:
          </note>
          <u who="lars_tysklind_44f290" xml:id="i-68b4692081f10893-2" n="c3eddf17">
            <seg n="169dcb63">
              Fru talman! Nu tycker jag att Leif Pettersson läser förordningen
              som vissa potentater läser Bibeln. Det står faktiskt att man inte
              får använda mobiltelefon om det inverkar menligt på förandet av
              fordon. Jag har mycket svårt att tro att de fall som inrapporterades
              under de två första månaderna och de tre fällande domarna handlade
              om olyckor. Det var människor som antagligen hade kört väldigt
              vingligt, och man har sett att föraren använde mobilen på ett
              icke bra sätt.
            </seg>
            <seg n="0d79573f">
              Det är precis det som jag utgår ifrån att ni också vill uppnå,
              att komma till rätta med ett beteende som inte är acceptabelt
              för trafiksäkerheten.
            </seg>
            <seg n="ed541622">
              I lagstiftningen nämns ingenting om att det först ska hända en
              olycka, utan i den sägs att man inte får framföra ett fordon på
              ett menligt sätt. Det handlar om att man inte får prata i telefon
              så att man inverkar menligt på framförandet av fordonet. Det hänger
              ju på det.
            </seg>
            <seg n="f09cf7c7">
              Det är bara att läsa innantill. Det måste ju de domstolar som
              har dömt dessa personer ha gjort.
            </seg>
            <seg n="d90038e3">
              Nykterhetskontroll i hamnar är oerhört viktigt. Jag tycker att
              vi ska lyfta fram den försöksverksamhet som finns med så kallade
              trafiknykterhetskontrollanter. Det försöket har man förlängt efter
              att man har sett att det har varit effektivt. Då får man väga
              vilket system som är effektivast. Precis som Leif Pettersson säger:
              En onykter förare på vägen är naturligtvis en för mycket. Det
              har hänt många tragedier här som kunde ha undvikits om man hade
              haft tillräckliga kontroller. Det har visat sig att i de hamnar
              som man har kontroller är det väldigt få som kör i land och är
              onyktra.
            </seg>
            <seg n="fbb3280b">
              Faktum kvarstår att det finns 155 miljarder i den nationella
              långtidsbudgeten till vägunderhåll. Jag vet inte om den samlade
              oppositionen tycker att det är en rätt satsad summa, men den finns
              ju dock där.
            </seg>
          </u>
          <note type="speaker" n="0085ac37">
            Anf. 162 STINA BERGSTRÖM (MP) replik:
          </note>
          <u who="stina_bergstrom_82e851" xml:id="i-f3f857194df7e5b4-1" n="1ab2855d">
            <seg n="e6f3b061">
              Fru talman! Jag vill börja med att prata lite om mobil, även
              om vi har pratat mycket om det.
            </seg>
            <seg n="c39870b3">
              Jag tycker att det är märkligt att man kan tycka att det är bättre
              att ha en regel som säger att det är först när man kör trafikfarligt
              som man inte ska prata i mobilen, i stället för att ha en lagstiftning
              som förhindrar ett farligt beteende bakom ratten. Det är det vi
              vill uppnå med en lagstiftning i stället för en ändring i trafikförordningen.
            </seg>
            <seg n="7a65ee43">
              Det är lite grann som att vi hade en lagstiftning som säger:
              Man kan köra mot rött så länge det inte är trafikfarligt, men
              när det blir trafikfarligt får man inte köra mot rött.
            </seg>
            <seg n="d0c2a1a6">
              Det var egentligen inte mobiltelefonin som jag skulle vilja fråga
              Lars Tysklind om.
            </seg>
            <seg n="d199f463">
              Jag pratade om hastigheter i mitt anförande, och Lars Tysklind
              nämnde också vikten av att se till de oskyddade trafikanterna.
              Det handlar inte bara om att se till att ha bra hastighetsgränser
              utan också om att de följs. Vi ser att de inte följs i dag. Vi
              ser att ungefär 75 procent av männen bryter mot hastighetsgränserna,
              och ungefär 25 procent av kvinnorna kör för fort.
            </seg>
            <seg n="ec726620">
              För 23 år sedan infördes en lag om hastighetsregulatorer i tunga
              fordon, och vi i Miljöpartiet tycker att det nu är hög tid att
              göra det även i privatbilar: att införa en regel om att nya privatbilar
              från år 2015 ska ha en sådan här utrustning i bilen. Vi har det
              förslaget i en reservation i betänkandet ihop med S och V. Jag
              skulle vilja höra varför Lars Tysklind inte tycker att det är
              ett bra förslag.
            </seg>
          </u>
          <note type="speaker" n="203f1d90">
            Anf. 163 LARS TYSKLIND (FP) replik:
          </note>
          <u who="lars_tysklind_44f290" xml:id="i-68b4692081f10893-3" n="c3eddf17">
            <seg n="1169ff13">
              Fru talman! Allting behöver inte vara dåligt bara för att man
              inte tycker att det ska vara exakt så.
            </seg>
            <seg n="dd128e67">
              Detta med hastighet: Det är klart att det ligger ett väldigt
              stort ansvar på den som framför fordonet att hålla hastigheten.
              Den hastighetsreglering som finns i alla moderna bilar gör att
              man själv kan ställa in rätt hastighet. Stina Bergström utgår
              från att det skulle vara något slags automatik. Jag har egentligen
              inte några synpunkter på om det skulle vara ett bra eller ett
              dåligt system, men det känns som att det skulle vara väldigt krångligt.
            </seg>
            <seg n="4928f72e">
              När det gäller mobiltelefonin kan jag fortfarande inte förstå
              vilken distinktion ni gör mellan en lag stiftad av riksdagen och
              en förordning utfärdad av regeringen. Det är inte ett mindre brott
              att bryta mot en förordning än att bryta mot en lag. All lagstiftning
              fungerar så att lagen byggs i ett ramverk, och man gör förordningar
              som förtydligar saker och ting. Så är vår svenska lagstiftning
              uppbyggd.
            </seg>
            <seg n="a1140978">
              Det här är bara en diskussion om på vilken nivå det ska ligga.
              Brottet är lika stort om du pratar i telefon och kör trafikfarligt.
              Det blir ingen skillnad när du kommer till domstolen. Du kan inte
              säga att det bara var en förordning du bröt emot – det är inte
              gångbart i diskussionen. Det är precis lika straffbart. Jämförelsen
              med att köra mot rött har jag svårt att förstå.
            </seg>
            <seg n="b18e42c2">
              Sedan gällde det hastigheter och oskyddade trafikanter. Eftersom
              jag har sysslat mycket med samhällsplanering har jag upptäckt
              att den absolut viktigaste faktorn för att få en anpassad hastighet
              inne i tätorterna är att utforma gaturummet. Det hjälper inte
              att sätta upp 30-skyltar på stora, breda gator – det fungerar
              inte. Ska man sätta upp 30-skyltar måste man smala in gatorna
              så att bilförare känner att de ska köra sakta där.
            </seg>
          </u>
          <note type="speaker" n="88d33810">
            Anf. 164 STINA BERGSTRÖM (MP) replik:
          </note>
          <u who="stina_bergstrom_82e851" xml:id="i-f3f857194df7e5b4-2" n="1ab2855d">
            <seg n="be715ac9">
              Fru talman! Tack, Lars Tysklind, för svaret! Till att börja med
              är det inte obligatoriskt med hastighetsregulatorer i bilar. Även
              om de finns i många nya bilar nu måste de inte finnas. Det är
              just det obligatoriska som vi tycker att vi ska införa, precis
              som i lastbilar. Sedan kan man självklart välja hur man använder
              en sådan i bilen. Men det är att den ska finnas som vi tycker
              är bra.
            </seg>
            <seg n="0ac1a52c">
              När det gäller mobiltelefoni och att prata i bilen är det ingen
              skillnad för mig om det ligger i en trafikförordning eller i en
              lag. Frågan är om vi ska ha samma regel som övriga EU-länder,
              där det är förbjudet att prata i mobil utan handsfree. Det är
              det som är förbjudet. Det är då mycket lättare för polisen att
              förhindra sådana brott än om man, som i dag, har en trafikförordning
              som säger att det är förbjudet att prata om det är trafikfarligt.
              Vem är det som avgör om det är trafikfarligt? Det är rätt svårt
              att själv avgöra om man pratar trafikfarligt eller inte.
            </seg>
            <seg n="5d336fdb">
              Eftersom Lars Tysklind i sin förra replik hade uppe frågan om
              vägunderhållet vill jag passa på att rätta Lotta Finstorp – jag
              kunde inte ta replik på hennes anförande – som två gånger felaktigt
              sade att Miljöpartiet har skurit ned på vägunderhållet. Vi har
              samma siffra, 155 miljarder, till vägunderhåll i vår skuggbudget
              om infrastruktur. Vi tycker att det är viktigt att satsa på och
              underhålla de vägar vi har.
            </seg>
          </u>
          <note type="speaker" n="f5fbc670">
            Anf. 165 LARS TYSKLIND (FP) replik:
          </note>
          <u who="lars_tysklind_44f290" xml:id="i-68b4692081f10893-4" n="c3eddf17">
            <seg n="e2364777">
              Fru talman! Då gläder vi oss åt att Miljöpartiet och alliansregeringen
              är överens om vägunderhållets storlek. Det kan vi slå fast då.
            </seg>
            <seg n="9d5d8fb5">
              När det gäller hastighetsregulatorer som finns i bilar hade jag
              uppfattat att det var ett mer avancerat system. Men jag upplever
              själv, om man nu ska diskutera egna erfarenheter, att de som finns
              i dagens bilar passar bäst för relativt höga och jämna hastigheter.
              På motorvägar är det idealiskt att sätta den på högsta hastighet.
              Inom tätorter är det nästan en omöjlighet. Man kan inte sätta
              den på 30 och bara köra på en låg hastighet.
            </seg>
            <seg n="dfd81ca5">
              Till mobiltelefoni igen: Vem avgör om det är trafikfarligt? Tydligen
              har man i tre fall i svenska domstolar ändå lyckats avgöra detta
              och ge folk ca 2 000 kronor i böter. Om en lagstiftning inte fungerar
              börjar man ju frikänna människor. Då fungerar inte lagstiftningen.
              Då har inte regelverkets syfte uppnåtts.
            </seg>
            <seg n="516a6cc1">
              Här talar allting för att syftet med förordningen har uppfyllts,
              och anledningen till att den har kommit till, som just är att
              få bort trafikfarlig användning av mobiltelefoni. Det körs mot
              rött ibland också. Regelverket i sig förhindrar inte allting,
              men det kan bli sanktioner om man bryter mot det.
            </seg>
            <seg n="fc5620e9">
              Man får använda mobil om det inte inverkar menligt på förandet
              av fordonet. Om man är inne i en tätort med en massa övergångsställen
              och där finns barn, gångtrafikanter och cyklister som rör sig
              är marginalen mycket mindre. Då finns det nästan inget utrymme,
              och man blir trafikfarlig så fort man tar upp telefonen. Men om
              man är på ställen där man har överblick kan man göra lite mer.
              Det är det spelrummet som finns i dag.
            </seg>
          </u>
          <note type="speaker" n="3ac59dbf">
            Anf. 166 ANDERS ÅKESSON (C):
          </note>
          <u who="anders_akesson_9ea517" xml:id="i-27249b999670dca3-0" n="5071dc4d">
            <seg n="85f1d092">
              Fru talman! Inledningsvis vill jag yrka bifall till förslaget
              i betänkandet förutom i den del där vi i Alliansen har en egen
              reservation, det vill säga under punkt 3.
            </seg>
            <seg n="86735f8b">
              Det är ett väldigt viktigt betänkande, Trafiksäkerhet , som tar
              upp en massa olika perspektiv på trafiksäkerhet, alkohol, lysen,
              vägräcken med mera. Jag tänkte i mitt anförande fokusera på den
              del av betänkandet som dess värre alla andra före mig också har
              valt att fokusera på. Det är där jag tror att folk i allmänhet
              har en rätt stor förväntan på politisk handling, och det gäller
              Kommunikationsutrustning och körning, eller i vardagligt tal:
              Kan jag använda min mobiltelefon och samtidigt köra bil?
            </seg>
            <seg n="bb4843cf">
              Det korta svaret på den frågan är: Ja, det kan jag – givet att
              jag som förare av fordonet förhåller mig till den helt nyligen
              inrättade paragrafen i trafikförordningen som lyder: Vid färd
              på väg med ett motordrivet fordon får föraren ägna sig åt aktiviteter
              som användande av mobiltelefon och annan kommunikationsutrustning
              endast om det inte inverkar menligt på förandet av fordonet.
            </seg>
            <seg n="d0cef874">
              Det lite längre svaret på samma fråga, om jag kan använda min
              mobiltelefon och samtidigt köra bil, blir: Ja, det kan jag därför
              att alliansregeringen har sett över och skärpt kraven i trafikförordningen
              om allmän omsorg och varsamhet för förare av motorfordon.
            </seg>
            <seg n="81560481">
              Ja, det kan jag eftersom regeringen givit Transportstyrelsen
              i uppdrag att senast till den 1 april i år, det vill säga om mindre
              än två veckor, presentera en plan för andra åtgärder som långsiktigt
              ökar förarnas medvetenhet om riskerna med att använda kommunikationsteknik
              under körning.
            </seg>
            <seg n="54607dae">
              Ja, det kan jag eftersom den tidigare nämnda skärpningen av trafikförordningen,
              som gäller från och med den 1 december 2013, är effektiv.
            </seg>
            <seg n="b3edcc6a">
              Ja, det kan jag eftersom den som bryter mot den nya bestämmelsen
              döms till penningböter. Som det har vittnats om tidigare här:
              Redan under de två första månaderna efter att den nya regleringen
              trädde i kraft har polismyndigheterna rapporterat in totalt 17
              fall av otillåten användning av mobiltelefon och annan kommunikationsutrustning
              till åklagare.
            </seg>
            <seg n="cc719fbf">
              Redan den 20 januari i år prövades två ärenden, ett i Borås tingsrätt
              och ett i Nyköpings tingsrätt. De rörde just otillåten användning
              av kommunikationsutrustning. Strax därefter prövades ett fall
              i Uppsala tingsrätt. I dessa tre fall blev det fällande dom. I
              samtliga fall blev påföljden penningböter med en bötessumma på
              upp till 2 000 kronor.
            </seg>
            <seg n="73c339b2">
              Vi kan alltså notera att rättssystemet väldigt snabbt förhåller
              sig till den förändrade trafikförordningen. Det är också rimligt,
              fru talman, att anta att det har en god preventiv effekt, och
              det är precis det man eftersträvar med en regeländring.
            </seg>
            <seg n="fc438b72">
              På frågan om jag kan använda mobiltelefon och samtidigt köra
              bil skulle man också kunna svara: Ja, det kan jag eftersom den
              plan som regeringen givit Transportstyrelsen i uppdrag att ta
              fram ska redovisa hur effekterna av den genomförda förordningsändringen
              ska följas upp. Syftet med det är att få fram ett underlag för
              kommande bedömningar av huruvida den nya regleringen i trafikförordningen
              är tillräcklig eller om det behövs ytterligare lagstiftning eller
              förändringar i förordningen för att uppnå en trafiksäker användning
              av kommunikationsutrustning i samband med att man kör bil.
            </seg>
            <seg n="dcdc48e1">
              Fru talman! Vi kan sammantaget konstatera att regeringen har
              vidtagit en lång rad kraftfulla åtgärder som stramar upp användandet
              av telefon eller annan kommunikationsutrustning i samband med
              att vi framför fordon och samtidigt visar vägen framåt för hur
              det även fortsatt ska vara möjligt att nyttja modern kommunikationsteknik
              i ett effektiviserande sammanhang i samband med att vi framför
              fordon.
            </seg>
            <seg n="6dccb7c9">
              Det är ju det alliansregeringens politik går ut på: att på ett
              säkert och vettigt vis kunna nyttja i dag känd och framtida smart
              teknik, till exempel i samband med bilkörning, allt i syfte att
              bygga ett bättre, säkrare och mer resurssnålt samhälle. Det är
              vad det handlar om, fru talman.
            </seg>
            <seg n="120e8cb2">
              Nu infinner sig givetvis frågan: Varför står vi och resonerar
              om slika självklarheter i riksdagen och upptar dyrbar tid? Det
              finns ju en tydlig bestämmelse. De flesta verkar följa den, och
              de som inte gör det får rejäla böter. Problemet med att en och
              annan ägnar sig för mycket åt sin telefon i stället för att vara
              koncentrerad på bilkörning torde vara på väg att kunna lösas.
            </seg>
            <seg n="c3b3c407">
              Jo, skälet till denna debatt är att en tillfällig riksdagsmajoritet
              bestående av Sverigedemokraterna med stöd av Socialdemokraterna,
              Vänsterpartiet och Miljöpartiet i sin iver att framstå som duktiga
              – eller vad det nu är som förenar dem – i stället för att invänta
              Transportstyrelsens plan om mindre än 14 dagar eller den rättspraxis
              som håller på att utvecklas vill drämma till med ett tillkännagivande.
            </seg>
            <seg n="bc7733ea">
              Sådana är reglerna i riksdagen. Man kan rikta tillkännagivanden
              från riksdagen till regeringen. Men i detta fall, fru talman,
              verkar det bli ett väldigt slag i luften och just inget annat.
            </seg>
          </u>
          <note type="speaker" n="78a6040e">
            Anf. 167 LEIF PETTERSSON (S) replik:
          </note>
          <u who="leif_pettersson_fd182b" xml:id="i-dcbd151c371be400-5" n="a6875c25">
            <seg n="0b844f1d">
              Fru talman! Jag tänkte faktiskt ägna min replik åt helt andra
              frågor än dem Anders Åkesson har ägnat sig åt.
            </seg>
            <seg n="e7defc55">
              Centerpartiet säger sig vilja värna sjuka och svaga människor
              i samhället. Då måste jag fråga: Är ni med på att ändra de bestämmelser
              som gäller för körkort för diabetessjuka? Det är precis det som
              har förts fram i vår reservation i betänkandet. Det har till och
              med förts fram i en motion från en av dina partikamrater.
            </seg>
            <seg n="958f03f4">
              Som jag ser det är synfältstester – som i dag är allena saliggörande
              när det gäller att dra in körkort för dem som har diabetes – omstridda
              tester. De är inte rättssäkra, och de människor som blir utsatta
              för dem känner sig mer som försöksdjur. Läkarna kan ganska godtyckligt
              godkänna eller inte godkänna en människa som har kört prickfritt
              i hur många år som helst.
            </seg>
            <seg n="e8e762d4">
              Tycker Anders Åkesson att det är en rimlig ordning? Om han inte
              tycker det, varför har han inte varit med på att bifalla vår reservation
              i ärendet?
            </seg>
          </u>
          <note type="speaker" n="a6f093ad">
            Anf. 168 ANDERS ÅKESSON (C) replik:
          </note>
          <u who="anders_akesson_9ea517" xml:id="i-27249b999670dca3-1" n="5071dc4d">
            <seg n="e74bcafd">
              Fru talman! Jag kan meddela Leif Pettersson att jag och Centerpartiet
              mycket starkt bejakar Staffan Danielssons engagemang för människor
              med synproblem och de bekymmer som har funnits. Det framgår också
              av det betänkandesvar som har lämnats. Man ser över systemet.
            </seg>
            <seg n="0c35168e">
              Men jag tror att vi ska vara överens om, fru talman och Leif
              Pettersson, att vi ska vara försiktiga med att göra politiska
              bedömningar av var gränserna går för människors förmåga att framföra
              fordon, oavsett om det handlar om synfältstester eller andra medicinska
              skäl till att man underställer sig ett prov för att se om ens
              förmåga att framföra fordon är fullgod.
            </seg>
            <seg n="ba834a75">
              Jag tycker att det är bra att man ser över systemet, skärper
              det och förhoppningsvis gör det bättre, mer träffsäkert och mer
              mänskligt.
            </seg>
          </u>
          <note type="speaker" n="8663ad20">
            Anf. 169 LEIF PETTERSSON (S) replik:
          </note>
          <u who="leif_pettersson_fd182b" xml:id="i-dcbd151c371be400-6" n="a6875c25">
            <seg n="8b467245">
              Fru talman! Det handlar faktiskt inte om någon enskild riksdagsledamot,
              utan det handlar om ett betänkande som vi lägger fram.
            </seg>
            <seg n="9796f762">
              Det är väl bra att enskilda riksdagsledamöter har ett stort engagemang
              i frågan. Det är kanske många riksdagsledamöter som har ett stort
              engagemang i många frågor. Det är naturligtvis jättebra att det
              är på det viset, annars skulle vi nog inte komma långt i den här
              riksdagen. Men det är väldigt märkligt att man har det här engagemanget,
              bejakar det och tycker att det är fint, men inte är med när det
              kommer till politiska åtgärder.
            </seg>
            <seg n="0ee39809">
              Det handlar inte, Anders Åkesson, om att gå in och göra medicinska
              bedömningar från politiskt håll. Det skulle vara oss helt främmande
              att göra någonting sådant. Det går inte att göra i några som helst
              sammanhang, utan det är fråga om att dra upp riktlinjer för hur
              saker och ting ska fungera.
            </seg>
            <seg n="115ed373">
              Enligt min uppfattning i frågan måste vi på ett kraftfullt sätt
              säga ifrån. Så här kan det inte få gå till. Människor får inte
              behandlas på det här sättet. De har kört prickfritt i många år
              och blir sedan godtyckligt offer för någonting som händer vid
              en läkarundersökning.
            </seg>
            <seg n="9e08db7a">
              Vi måste i stället se till att det här sker på ett rättssäkert
              sätt, och naturligtvis har vi i politiken ansvar för att saker
              och ting sker på ett rättssäkert sätt – det kommer vi inte ifrån.
              Det ansvaret måste vi ta, och det ansvaret tycker jag att Centern
              hade kunnat ta genom att bifalla den här reservationen.
            </seg>
          </u>
          <note type="speaker" n="06337ff3">
            Anf. 170 ANDERS ÅKESSON (C) replik:
          </note>
          <u who="anders_akesson_9ea517" xml:id="i-27249b999670dca3-2" n="5071dc4d">
            <seg n="7656ed9b">
              Fru talman! Anledningen till att jag uppehöll mig vid Staffan
              Danielssons motion var att Leif Pettersson frågade mig hur jag
              förhöll mig till den. Därför var jag artig nog att svara. Jag
              tycker att man ska göra det. Det var svar nummer ett.
            </seg>
            <seg n="4d4b89b4">
              Fru talman! I betänkandet konstateras att frågan rör sig i riktning
              mot att man ska uppnå större träffsäkerhet och rättssäkerhet för
              de människor som kommer i fråga att bli bedömda vad gäller synfält,
              synfältsförändringar och därmed också möjlighet att framföra fordon
              på ett säkert vis.
            </seg>
            <seg n="3c8ce895">
              Jag tror att samtliga i kammaren är lika engagerade i frågan
              om att lagstiftningen ska vara vettig, klok och träffsäker. Men
              vi ska inte glömma, fru talman, att vi har att ta hänsyn till
              alla i den här frågan. Att använda uttryck som godtycklighet tycker
              jag är att gå lite långt när man bedömer en myndighets utövning
              av ett ansvar. Det är givet att den kan bli bättre, men att kalla
              den godtycklig, fru talman, är att ta väldigt stora ord i sin
              mun. Det är inte jag beredd att göra.
            </seg>
            <seg n="9db04ab2">
              I betänkandet för vi frågan i en riktning som torde innebära
              att det blir en mer medmänsklig och bra hantering av människor
              som drabbas av sjukdom och som behöver få konstaterat om de kan
              föra ett fordon eller inte.
            </seg>
          </u>
          <note type="speaker" n="a9710e3e">
            Anf. 171 TONY WIKLANDER (SD):
          </note>
          <u who="tony_wiklander_006280" xml:id="i-8833564ad220cc2e-0" n="a8716ad2">
            <seg n="419baa07">
              Fru talman! Jag vill inleda med att säga att vi i Sverigedemokraterna
              naturligtvis står bakom samtliga våra reservationer, men för tids
              vinnande yrkar jag bifall endast till reservationerna 10 och 11.
              I det sammanhanget vill jag också yrka bifall till förslaget i
              utskottets betänkande i punkt 3.
            </seg>
            <seg n="15b0cea1">
              För en stund sedan kom det en fråga: Vad vill Sverigedemokraterna
              tillägga? Det handlade om att vi skulle försvara vår position
              ytterligare i det mångomtalade ärendet om kommunikationsutrustning
              och körning.
            </seg>
            <seg n="8c6d13ce">
              Vi har diskuterat detta ingående 2011, 2012, 2013 och nu 2014,
              och dessutom har vi deltagit i majoriteter som har velat förändra
              detta men inte fått lov för regeringen, för regeringen har struntat
              i att ta till sig de tillkännagivanden vi hittills har gjort.
              Det skulle vara märkligt om man än en gång skulle gå till väga
              på samma sätt. Jag vill inte tro det.
            </seg>
            <seg n="66ec6599">
              Varje ledamot som går upp här säger sig givetvis värna om att
              minska antalet olyckor och dödsfall i trafiken. Jag kan inte tänka
              mig att någon skulle ha en annan uppfattning, och det har inte
              vi heller. Sedan kan vi naturligtvis stå här och gräla år efter
              år om vilken metod som är bäst för att nå dit.
            </seg>
            <seg n="a4f9a075">
              Jag tycker, mot bakgrund av vad som har sagts av tidigare talare
              som också yrkar bifall till utskottets förslag när det gäller
              frågan om mobilanvändning, att alla argument i den frågan har
              ältats i evinnerlighet. Alla argument för och emot har upprepats.
              Vi kan dem utantill. Vi skulle inte behöva några handlingar här.
            </seg>
            <seg n="014dbd1b">
              Jag tror inte att vi finner varandra här. Det verkar som om var
              och en i de två blocken har sin uppfattning om vad som är främjande
              när det gäller att minska antalet olyckor i trafiken. Vi får tydligen
              leva med det.
            </seg>
            <seg n="64d68754">
              I utskottets ställningstagande i frågan talar man om att man
              med dagens teknik kan använda handsfree när man kör. Det är snart
              standard i alla nya bilar. Jag har själv haft det de senaste fyra
              åren, och i den mån jag över huvud taget behöver hålla i en mobiltelefon
              i bilen stannar jag någonstans eller tar inte emot samtalet. Utskottet
              bekräftar att detta har varit uppe i riksdagens kammare ett otal
              gånger. Det börjar verkligen bli tjatigt.
            </seg>
            <seg n="1ff1d2da">
              Man konstaterar att frågan har varit uppe ett otal gånger, men
              regeringen vill inte lagstifta. Det är där skon klämmer. Man vill
              inte. Varje gång det kommer ett tillkännagivande krumbuktar man
              sig och gör något annat i stället. Utskottsmajoriteten är inte
              nöjd med detta. Man vill därför åter påtala behovet av åtgärder
              och menar att riksdagen bör rikta ett tillkännagivande till regeringen
              om att skyndsamt ta tag i frågan och återkomma med ett förslag
              till lagstiftning.
            </seg>
            <seg n="bb1d8b32">
              Här är ingenting att ta fel på. Detta är vad utskottet vill och
              har velat i flera år. Jag vågar också säga att enligt de undersökningar
              om det som jag har läst finns det också en folkmajoritet som tycker
              samma sak. Jag tycker att det är rimligt att man inte ska sitta
              och pilla på en telefon när man kör bil.
            </seg>
            <seg n="bb13d174">
              Sverigedemokraterna ville för övrigt gå längre. I justitieutskottet
              hade vi en motion om att polisen i samband med olyckor ska kunna
              kontrollera handhavandet av mobilanvändning i sammanhanget. Den
              fick vi tyvärr inte gehör för. Så gör man dock i andra länder,
              bland annat i USA. Då har det visat sig att det är ett mycket
              stort antal olyckor som har med just mobilanvändning att göra.
            </seg>
            <seg n="2a3a1a89">
              Jag brukar citera skräckartiklar. Jag ska inte göra det speciellt.
              Den 31 augusti var det dock en artikel i Expressen om en bussförare
              i en långfärdsbuss som ägnade majoriteten av färden åt att prata
              i mobilen och fokuserade på sin telefon även i andra sammanhang.
              Texten slutade i stort med att det i Sverige inte finns någon
              lag som förbjuder att busschaufförer pratar i mobiltelefon. Passagerarna
              var skräckslagna. Detta är bara ett fall.
            </seg>
            <seg n="1282b563">
              Det är nog sagt. Jag har inte mycket att tillägga, för allt har
              redan sagts tusen gånger.
            </seg>
            <seg n="f6dafdad">
              Vi har de reservationer som jag nämnde. Vägräcken och mötesseparerade
              vägar tycker vi att det är bra om vi kan få fart på, och därför
              står vi bakom den reservationen tillsammans med Socialdemokraterna.
              En som vi själva har gäller obevakade järnvägsövergångar, och
              där är jag fortfarande mycket förbittrad över att vi inte har
              kommit längre. Det ska finnas ca 2 200 obevakade plankorsningar
              med järnväg i Sverige. Alla som har någon erfarenhet av det vet
              att det är just där som det sker riktigt trista olyckor, ofta
              med många dödsfall.
            </seg>
          </u>
          <note type="speaker" n="f4f08111">
            Anf. 172 LARS TYSKLIND (FP) replik:
          </note>
          <u who="lars_tysklind_44f290" xml:id="i-68b4692081f10893-5" n="c3eddf17">
            <seg n="2779cf30">
              Fru talman! Jag har egentligen en ganska kort fråga. Det var
              egentligen en bra inledning, där Tony Wiklander talade om att
              vi grälar om metoder men att vi ändå vill nå samma syfte. Det
              är någonstans där vi är.
            </seg>
            <seg n="49e2b609">
              Då kan man undra vad Tony Wiklander ser för skillnad mellan lagstiftning
              och trafikförordningen. Är det någon gradskillnad där, så att
              man följer lagstiftning mer än man följer trafikförordningen?
              Vi har ju redovisat här att svenska domstolar tydligen inte tycker
              det.
            </seg>
            <seg n="0a009102">
              De fall som Tony Wiklander har beskrivit här – att man sitter
              och pillar på telefonen medan man kör och att en långfärdsbusschaufför
              sitter och pratar i telefonen – är just exempel på sådant som
              inte är tillåtet enligt den nya texten i trafikförordningen. Det
              är ganska tydligt att man kan bli fälld för detta.
            </seg>
            <seg n="eb0a26b7">
              Det står heller ingenstans att det finns en frisedel för handsfree.
              Är situationen sådan att telefonanvändningen inverkar menligt
              på framförandet av fordonet kan man inte skylla på att man använde
              handsfree. Man går inte fri från ansvar. Det är däremot precis
              vad som inträffar när man börjar beskriva vissa tekniska saker
              i lagtexten. Detta har vi försökt föra fram i ett antal debatter
              här.
            </seg>
            <seg n="b2e7cbb0">
              Min fråga är: Anser Tony Wiklander att det är någon skillnad
              mellan lagstiftning och de regler som finns i trafikförordningen?
            </seg>
          </u>
          <note type="speaker" n="1c35965b">
            Anf. 173 TONY WIKLANDER (SD) replik:
          </note>
          <u who="tony_wiklander_006280" xml:id="i-8833564ad220cc2e-1" n="a8716ad2">
            <seg n="3371d705">
              Fru talman! Vi som sitter här är faktiskt lagstiftare. Då skulle
              man kunna säga att vi kan ersätta en väldig massa lagar som inte
              respekteras i större utsträckning med förordningar av olika slag,
              men det gör vi inte.
            </seg>
            <seg n="2ec5bc9e">
              Jag tycker i år liksom tidigare år att vi behöver en lagstiftning
              på det här området, och det står jag för.
            </seg>
          </u>
          <note type="speaker" n="b48b4067">
            Anf. 174 LARS TYSKLIND (FP) replik:
          </note>
          <u who="lars_tysklind_44f290" xml:id="i-68b4692081f10893-6" n="c3eddf17">
            <seg n="718ce5e4">
              Fru talman! Förordningar är regeringens medel att med stöd av
              medgivanden i gällande lag (det vill säga med stöd av riksdagens
              bemyndigande i lag) meddela kompletterande föreskrifter. Det är
              vad förordningar är. Jag tror att jag har tagit detta från Wikipedia,
              så det är nog en allmän definition av vad det handlar om.
            </seg>
            <seg n="8ab1f056">
              Det betyder inte att en förordning är någonting som man väljer
              att följa eller inte. Den bygger på lagstiftning. Det som tydligen
              tycks vara problemet är att regeringen beslutar om förordningar
              och riksdagen om lagstiftning. Men börjar vi studera den svenska
              lagstiftningen ser vi att hela systemet är uppbyggt så. Det finns
              grundläggande ramlagar, och sedan har regeringen via förordningar
              förtydligat saker och ting. Angående det här med att gräla om
              metoder kan jag säga att det kanske är huvudet på spiken.
            </seg>
          </u>
          <note type="speaker" n="c777b214">
            Anf. 175 TONY WIKLANDER (SD) replik:
          </note>
          <u who="tony_wiklander_006280" xml:id="i-8833564ad220cc2e-2" n="a8716ad2">
            <seg n="56b479a6">
              Fru talman! Låt mig avsluta replikskiftet helt kort. Jag har
              hört Tysklinds mycket omständliga beskrivningar av detta förhållande.
              Jag kan bara uttrycka att jag verkligen är och förblir förbluffad
              över Tysklinds fanatiska omvårdnad av regeringens nonchalans gentemot
              riksdagen.
            </seg>
          </u>
          <note type="speaker" n="85fc750e">
            Anf. 176 BENGT BERG (V):
          </note>
          <u who="bengt_berg_3b50e5" xml:id="i-05e6cb604a3be19a-0" n="94c9ee89">
            <seg n="470f2c9d">
              Fru talman! Jag tror att den här församlingen är totalt enig
              om en sak: att det väder som råder här utanför är en trafikfara.
              Blötsnö och våt dimma – då kan det inträffa allvarliga olyckor
              i trafiken.
            </seg>
            <seg n="ce1f2213">
              Vintern är svår att undvika för oss som bor där vi bor. Men jag
              tänker också på alla trafikanter som åker upp till fjällen just
              på vintern. Jag bor intill Europas längsta landsväg, E18, som
              går mellan Siracusa på Sicilien och Nordkap. Den vägen är mycket
              olycksdrabbad vintertid. En period var det oproportionerligt många
              danska turister, ovana vid vår vinter, som råkade illa ut och
              utgjorde en stor trafikfara.
            </seg>
            <seg n="1636a66d">
              Jag tror inte att det är någon tillfällighet att det alltid råkar
              vara så många värmlänningar i trafikutskottet. Vi är på något
              vis ett rallyland. Jag är inte helt övertygad om att rallyt alltid
              främjar trafiksäkerheten.
            </seg>
            <seg n="532c9209">
              Nollvisionen är en vacker dröm som det inte går att kompromissa
              om. Vi kan inte säga att vi tycker att det är rimligt att 193
              personer omkommer i trafiken eller att 3 714 blir allvarligt skadade.
              Vi gör på olika sätt vårt allra bästa för att åstadkomma en trafiksäkrare
              miljö. Men jag tänker också på dem som drabbas av trafikolyckor
              och överlever. Det är viktigt att vi försöker ge dem så bra rehabilitering
              som möjligt. På min hemort Torsby har vi något som heter Frykcenter,
              där väldigt många har fått en ny start i livet efter ett ofrivilligt
              besök i dödens väntrum.
            </seg>
            <seg n="3eaef4aa">
              En alltför vanlig orsak till trafikolyckor är alkohol och droger.
              Här kan givetvis alkolås spela en mycket viktig roll. Vänsterpartiet
              föreslår att nytillverkade bilar, bussar och andra transportmedel
              ska innehålla alkolås.
            </seg>
            <seg n="b5d15379">
              Fru talman! Det personliga ansvaret för trafiksäkerheten brukar
              betonas. Men när det gäller användandet av mobiltelefoner tycker
              jag att man har sett väldigt många prov på bristande ansvar. Det
              är också en ganska given och naturlig analys man kan göra när
              någon sitter och pratar med en mobil i handen samtidigt som människan
              ska hålla i ratten med åtminstone någon av sina fem händer och
              dessutom ha koll på trafiken runt om. Med tanke på att man har
              betydligt skarpare regler för detta i 26 EU-länder, om jag har
              förstått det hela rätt, tangerar det hybris att tro att vi i Nordpolen
              – jag menar Nordeuropa – skulle ha en så enorm simultanförmåga
              att vi kan prata i mobiltelefon och ändå vara totalt säkra i trafiken.
              Därför vill Vänsterpartiet och utskottsmajoriteten ha tydliga
              bestämmelser i lag om hur man får använda en mobiltelefon i trafiken.
            </seg>
            <seg n="573c90bb">
              Ett annat sätt att öka trafiksäkerheten är hastighetsbegränsningar,
              som är särskilt och absolut nödvändiga vid skolor och andra platser
              där barn finns med i gatubilden. Jag håller helt och hållet med
              Stina Bergström, som sade att en ökad säkerhet för barn inte automatiskt
              ska innebära att de inte får röra sig i blickfånget eller gatubilden.
              Inom stadsområden och tätorter vilar ett stort ansvar på de kommunala
              beslutsfattarna att ta hänsyn till barnen, cyklisterna och gångtrafikanterna.
            </seg>
            <seg n="d6c17cd9">
              Fru talman! Jag vill också säga några ord om vägarbetarna. De
              bidrar till att göra trafiken bekvämligare och förhoppningsvis
              säkrare. Men de själva tror jag kan uppleva att de utsätter sig
              för väldigt stora risker när trafiken sveper förbi och många trotsar
              de 30-gränser som brukar råda vid vägreparationer.
            </seg>
            <seg n="f46bed4a">
              Själva landskapet ska jag också kort beröra. Jag tycker att vi
              i vår västerländska konsumistiska kultur har anpassat väldigt
              mycket efter trafiken och bilismen. Ibland offrar vi till och
              med landskapet för att spara några minuter mellan två punkter.
              Jag vill i detta sammanhang kosta på mig att ha synpunkten att
              trafiken inte per automatik ska överordnas den övriga samhälls-
              och miljöplaneringen. Men där trafikens pulsådror drar fram ska
              högsta möjliga säkerhetsstandard vara en vinnande faktor.
            </seg>
            <seg n="25ffd912">
              Vägarnas beskaffenhet påverkar trafiksäkerheten, som förutsätter
              ett gott vägunderhåll. Inte minst vi som bor på landsbygden upplever
              de här problemen mycket tydligt i vår vardag. Där finns också
              en större risk för älgolyckor och andra viltolyckor än vad som
              är vanligt på Avenyn i Göteborg eller Kungsgatan i Helsingfors.
            </seg>
            <seg n="9ea12141">
              För många unga människor på landsbygden är körkortet en nödvändighet
              för arbetspendling och ett socialt liv när kollektivtrafiken inte
              räcker till. Körkortskostnaderna är dess värre höga, alltför höga
              för många som kanske dessutom är drabbade av arbetslöshet. Köerna
              och väntetiderna för körkortsprov är långsamt ringlande och alltför
              långa.
            </seg>
            <seg n="5be749b7">
              Trafiksäkerheten tycker jag också kan belysas ur ett genusperspektiv.
              Det är mycket vanligt och varje år förekommande att det utspelar
              sig väldiga tragedier när en nattlig bil åker av vägen med tre
              eller fyra ungdomar i. Det finns en väldigt utbredd fartkultur
              som stimulerar fantasin till att göra dem som finns i bilen odödliga.
              Jag kan själv ibland när jag åker bil slås av tanken på vilken
              illusorisk trygghet man känner i en varm bilkupé när man möter
              en ström av bilar som kommer i motsatt riktning. Jag själv kan
              vara en fara för dem, och de kan vara en fara för en annan.
            </seg>
            <seg n="dee7811f">
              Fru talman! Jag skulle vilja avsluta genom att uttrycka min stora
              och varma känsla för det som man kan kalla halvljussamförståndet.
              Man åker en mörk kväll, kanske genom skogen. Man kommer från två
              håll upp mot ett backkrön. Och så bländar man av samtidigt, innan
              man bländar varandra. Det tycker jag är vackert.
            </seg>
          </u>
          <note n="abd607c2">
            Jag vill yrka bifall till reservation 8 och utskottets förslag
            i betänkandet under punkt 3.
          </note>
          <note type="speaker" n="1c985a4a">
            Anf. 177 ANNELIE ENOCHSON (KD):
          </note>
          <u who="annelie_enochson_10acf2" xml:id="i-21ae7b78891f9d64-0" n="a86cbb43">
            <seg n="0f8fd19b">
              Fru talman! Denna vår liksom alla andra vårar har trafikutskottet
              en debatt om trafiksäkerhet där ett antal motioner som väckts
              under den allmänna motionstiden behandlas.
            </seg>
            <seg n="46cef3ee">
              Det är en viktig debatt då trafiksäkerhet är en grundbult i samhället
              som skapar trygghet, och det är därför av intresse att debattera
              vad vi kan göra för att förbättra den.
            </seg>
            <seg n="954d7c9e">
              International Traffic Safety Data and Analysis Group, som tillhör
              OECD, gör årligen en internationell sammanställning av uppgifter
              för olika länder om antalet trafikdödade per 100 000 invånare
              och körda fordonskilometer. Sverige tillhör de länder som har
              de lägsta andelarna omkomna i vägtrafiken bland de studerade länderna.
              Under 2012 hade Sverige i genomsnitt 3,1 trafikdödade per 100
              000 invånare. Motsvarande genomsnitt för EU-länderna var 5,5 trafikdödade
              för 2012. För 2013 har denna siffra sjunkit ytterligare i Sverige
              och är i genomsnitt 2,7 trafikdödade per 100 000 invånare.
            </seg>
            <seg n="4274cfff">
              Nollvisionen ligger fast, och ett etappmål för trafiksäkerheten
              är att antalet omkomna bör minska till 220 år 2020. Under 2013
              var det 264 personer som omkom i trafiken, vilket är den lägsta
              siffran sedan andra världskriget, som ett antal redan har påpekat
              här från talarstolen. Dock har antalet svårt skadade stigit och
              uppgick till 4 691 personer.
            </seg>
            <seg n="d6cbb765">
              Bakom dessa kalla siffror ligger mycket tragedi och stor sorg
              i många familjer. Vårt arbete som politiker är att på alla sätt
              försöka minska denna sorg och göra vad vi kan för att få ett trafiksäkert
              samhälle.
            </seg>
            <seg n="2dab11c4">
              Vilka faktorer är det som spelar störst roll för att öka trafiksäkerheten?
              Det är framför allt fyra faktorer:
            </seg>
            <seg n="045771b6">
              Den första parametern, att hålla hastigheten, är viktig. Därför
              har Trafikverket utökat antalet fartkameror. År 2006 inledde Trafikverket
              ett samarbete med polisen och tog över ansvaret för fartkamerorna
              som då var 700 stycken. I år har Trafikverket 1 300 fartkameror
              som finns över hela vårt land. Det finns även ett antal mobila
              fartkameror, 15 stycken. Dem hanterar polisen.
            </seg>
            <seg n="c6509b25">
              Det är viktigt att hastighetsgränser anges med tanke på vägens
              standard och trafiksäkerheten. Under våren 2007 fattade riksdagen
              beslut om en långtgående reformering av hastighetssystemet, och
              det infördes hastighetsgränser i 10-intervaller. Regeringen har
              angett att det för närvarande inte är aktuellt att genom ytterligare
              långtgående reformer ändra på hastighetssystemet.
            </seg>
            <seg n="e54627aa">
              När det gäller den andra parametern, nykterhet, är det helt enkelt
              som så att trafik och nykterhet hör ihop. Allt annat är orimligt,
              oansvarigt och även samhällsfarligt.
            </seg>
            <seg n="672b24d3">
              I Sverige omkom under 2012 totalt 67 personer i vägtrafikolyckor
              där någon av de inblandade var alkoholpåverkad. Mer än 1 000 människor
              skadades svårt i alkohol- och drogrelaterade vägtrafikolyckor.
              Enligt Trafikverkets statistik har ungefär en femtedel av de omkomna
              personbilsförarna alkohol i blodet, medan hälften av singelolyckorna
              med dödlig utgång är alkoholrelaterade. Mer än var tredje ung
              förare som dödas i trafiken är onykter.
            </seg>
            <seg n="a110f147">
              Enligt beräkningar görs minst 15 000 bilresor per dag av alkoholpåverkade
              förare. En onykter förare med 1,0 promille i blodet löper omkring
              sju gånger större risk att dödas i en trafikolycka än en nykter
              förare.
            </seg>
            <seg n="1bd277f7">
              Ett sätt att stoppa bilkörandet när man har alkohol i kroppen
              är att använda alkolås. Regeringens ambition har varit att få
              så många som möjligt att frivilligt anamma alkolås. Att inte höja
              förmånsvärdet på bilar som installerar alkolås har varit ett sätt.
              Vidare har regeringen sedan hösten 2010 infört ett permanent system
              som innebär att vid rattfylleribrott kan alkolås medges som alternativ
              till körkortsåterkallelse.
            </seg>
            <seg n="6690f5c1">
              Varje år ska alla myndigheter under regeringen rapportera sina
              bilinköp och leasing till Transportstyrelsen. Enligt Transportstyrelsen
              finns det stora brister när det gäller alkolås. Regeringens ambition
              är att 75 procent av myndigheternas fordon ska vara utrustade
              med alkolås. Men enligt rapporteringen har bara 13 procent alkolås,
              och endast 5 procent av myndigheterna klarar målet.
            </seg>
            <seg n="c55e249a">
              Enligt Transportstyrelsen kan en orsak till det dåliga resultatet
              vara att det har tagit tid att få ett ramavtal för upphandling
              av alkolås. När det gäller kommuner är dock bilden mer positiv,
              då allt fler kommuner under senare år har valt att ställa alkolås
              som krav vid upphandling, och då speciellt för skolbussar och
              färdtjänst. Alliansen kommer att följa denna utveckling noga för
              att se till att andelen alkolås i myndigheternas bilar ökar; annars
              får ytterligare åtgärder vidtas.
            </seg>
            <seg n="b22b3a4c">
              Det är viktigt att andelen alkoholpåverkade förare som kör i
              tung trafik minskar och att de helst upphör helt att köra. Därför
              är trafiknykterhetskontroller i hamnar med färjor särskilt viktiga.
              Det har pågått en försöksverksamhet sedan maj 2010 som nu förlängts
              till den 30 juni 2016. Detta görs för att få fram tillräckligt
              med underlag för att sedan ta ställning till om denna försöksverksamhet
              ska permanentas eller inte.
            </seg>
            <seg n="9fb47e26">
              I Göteborgs hamn har ett intressant projekt med alkobommar prövats
              under hösten. Initiativtagare till försöksprojektet har varit
              Motorförarnas Helnykterhetsförbund, som har genomfört projektet
              i samarbete med polisen, Tullverket, Trafikverket, Kustbevakningen,
              Stena Line och Servotek. Ca 4 000 fordon har kontrollerats, främst
              lastbilar och bussar.
            </seg>
            <seg n="e2648810">
              Från MHF har man i uppföljningen av försöken konstaterat att
              projektet har varit framgångsrikt och att denna nya typ av passersystem
              kan bli ett värdefullt komplement till vanliga nykterhetskontroller
              i trafiken. MHF konstaterar att försöken visar att en tydlig information
              till resenärerna på färjorna om de förestående utandningsproven
              i hamnen samt effektivt genomförda automatiska kontroller sammantaget
              leder till en kraftigt minskad andel onyktra förare. Uppföljningen
              visade att andelen onyktra förare, som i manuella kontroller under
              första halvåret 2013 var ungefär 1 av 93, nu är högst 1 av 2 000
              förare. Försöket har även visat att utpasseringar från färjan
              och ut i vägtrafiken inte innebär någon vidare tidsmässig fördröjning.
            </seg>
            <seg n="117fddc2">
              De parter som ingått i försöket hoppas på en implementering i
              större skala av alkobommar i våra färjehamnar för användning av
              behöriga myndigheter inom fyra år. Det är över tre miljoner fordon
              som passerar dessa terminaler varje år, och det vore en klok insats
              att stoppa rattonyktra förare redan här.
            </seg>
            <seg n="a6858ec5">
              Den tredje parametern för ökad säkerhet är användandet av säkerhetsbälte.
              Detta är det lag på i Sverige, och bältesanvändandet skyddar vid
              en eventuell olycka. Trots detta är det en del som inte använder
              bältet och som inte inser säkerhetsvärdet i användandet. För mig
              är detta obegripligt men visar på det egna ansvaret och att det
              inte alltid är en lag som kan avhjälpa dumdristiga beteenden.
            </seg>
            <seg n="84d66844">
              Den fjärde parametern för större trafiksäkerhet på väg är att
              minska mobiltelefonanvändandet vid bilkörning. Det är i många
              stycken lika obegripligt för mig att man sms:ar när man kör som
              att man inte använder bilbälten vid färd. Forskning visar att
              när man sms:ar är det lika farligt som att köra grovt rattonykter.
              Det säger sig självt att koncentrationen vid bilkörningen inte
              blir bra när koncentrationen ligger på att skicka eller läsa meddelanden
              från en mobil eller Ipad.
            </seg>
            <seg n="c4ae30c0">
              Nu har regeringen tagit detta på allvar och ändrat i trafikförordningen.
              Paragrafen trädde i kraft redan den 1 december förra året och
              anger att föraren inte får ägna sig åt aktiviteter med mobilutrustningen
              som menligt inverkar på förandet av fordonet.
            </seg>
            <seg n="fe025e40">
              Regeringen har gett Transportstyrelsen i uppdrag att till den
              1 april i år ta fram en långsiktig plan för att genomföra informationsinsatser
              om vad denna förordning innebär. Planen kommer även att redovisa
              effekterna av den genomförda förordningsändringen.
            </seg>
            <seg n="1101e8d6">
              Syftet med redovisningen är att få fram underlag för kommande
              bedömningar om huruvida den nya ändringen i trafikförordningen
              är tillräcklig eller om det behövs ytterligare lagstiftning för
              att uppnå en trafiksäker användning av kommunikationsutrustning
              i samband med körningen.
            </seg>
            <seg n="330c82eb">
              Med dessa ord, fru talman, yrkar jag bifall till utskottets förslag
              i betänkandet utom i de delar där vi i Alliansen har en särskild
              reservation.
            </seg>
          </u>
          <note type="speaker" n="2adf998f">
            Anf. 178 LEIF PETTERSSON (S) replik:
          </note>
          <u who="leif_pettersson_fd182b" xml:id="i-dcbd151c371be400-7" n="a6875c25">
            <seg n="0a4a972a">
              Fru talman! Jag tycker nästan att du borde rodna, Annelie Enochson,
              när du talar om alkolås och alkobommar. Maken till slag i luften
              får man leta efter! Först säger du att detta är jättebra och att
              det är jätteviktigt att det används. Och sedan, ja vadå? Det finns
              ingenstans i Sverige där alkobommarna används i dag. Du talar
              varmt och vitt och brett om att detta är jättebra och att man
              hindrar onyktra förare ute i trafiken. Men sedan vill man inte
              vidta några åtgärder.
            </seg>
            <seg n="b6465e01">
              När det gäller alkolås pratar du som om de människor som skulle
              ha hamnat i fängelse i stället har valt alkolåsen och som om det
              skulle hindra andra människor från att köra onyktra. Vi ska inte
              lämna några omdömen om varandra, men jag tycker faktiskt att det
              är på gränsen till vad man kan påstå.
            </seg>
            <seg n="8573c8ea">
              Om det vore något allvar bakom alkolåsen skulle man kräva att
              de införs i nya bilar. Sverige skulle kunna få bli ett föregångsland,
              eller i varje fall ett försöksland, inom EU för att testa om det
              är möjligt att på detta sätt få ned alkoholanvändningen vid bilkörning.
              Dessutom skulle man se till att alkobommar blir verklighet i alla
              svenska hamnar, eller i varje fall att försöket i Göteborg hade
              kunnat fortsätta. Men inte ens det gick det att få fram statliga
              pengar till, så det kunde inte genomföras. Det föll på att det
              inte fanns pengar.
            </seg>
          </u>
          <note type="speaker" n="635ee979">
            Anf. 179 ANNELIE ENOCHSON (KD) replik:
          </note>
          <u who="annelie_enochson_10acf2" xml:id="i-21ae7b78891f9d64-1" n="a86cbb43">
            <seg n="4327986c">
              Fru talman! Jag vet inte vad jag ska säga, Leif Pettersson. Jag
              kan nästan säga att jag tycker att det är lite pinsamt att du
              försöker skapa en konfrontation som inte finns.
            </seg>
            <seg n="8381b8f3">
              Alkobommar har funnits under hela hösten. Jag tror att försöket
              började i augusti eller september. En del av oss här i utskottet
              har varit och sett dem på plats, och vi tycker att det var ett
              väldigt bra försök som gjordes. Det höll på ända till årets slut.
              Efter försöket gör man som i all verksamhet, Leif Pettersson:
              Man gör en utvärdering. Man kollar vad det är man har kommit fram
              till. Denna utvärdering kom nu i dagarna. I dag har vi mars månad.
              Du står här och orerar och säger att det är pinsamt att man inte
              kan fortsätta med detta. Men försöksverksamheten slutade i december!
              Vi har precis nu fått fram ett resultat.
            </seg>
            <seg n="fba8ded6">
              Jag tror att vi alla här är överens om att detta är bra. Det
              var statliga pengar som var inblandade i försöket. Skyltfonden
              från Trafikverket fanns med, men det var också ganska många privata.
              Stena Line ställde upp och Servotech genom Autoliv. Även andra
              myndigheter som polisen, Tullverket och så vidare fanns med.
            </seg>
            <seg n="a016737e">
              Jag tycker att det var ett fantastiskt tillfälle att visa att
              alkobommar är någonting som är bra. Jag tror att vi är överens
              om detta. Sedan är frågan om vi ska göra detta överallt. Jag tycker
              det – absolut. Men vi kan inte fatta ett sådant beslut innan vi
              har sett resultatet.
            </seg>
            <seg n="bddff499">
              Som jag nämnde var det före försöket 1 av 93 som var onykter.
              Efteråt var det 1 av 2 000. Det är ett superbra resultat, och
              det är sådant som vi politiker eftersträvar. För att kunna fatta
              bra beslut måste vi ha ett sådant beslutsunderlag. Det har vi
              fått nu. Jag förstår inte riktigt problematiken.
            </seg>
          </u>
          <note type="speaker" n="f125683b">
            Anf. 180 LEIF PETTERSSON (S) replik:
          </note>
          <u who="leif_pettersson_fd182b" xml:id="i-dcbd151c371be400-8" n="a6875c25">
            <seg n="ea812679">
              Fru talman! Faktum kvarstår: Det finns inte en enda alkobom som
              fungerar på ett bra sätt i Sverige i dag. Faktum kvarstår: Sveriges
              infrastrukturminister har sagt att det inte är någonting som staten
              ska ägna sig åt. Det är fakta i frågan.
            </seg>
            <seg n="5b505447">
              Sedan kan vi vara helt överens om att resultaten är lysande,
              för det är de. Och inte nog med att de är lysande; de förändrar
              dessutom ett beteende, och det är kanske det viktigaste av allt.
              På samma sätt är det om vi skulle införa alkolås i bilar. Det
              skulle också förändra beteendet. Man skulle veta att man inte
              får i gång sin bil om man har druckit sprit. I de fall då man
              tror att man är nykter skulle det kunna förhindra framförande
              av fordon, vilket naturligtvis skulle vara positivt.
            </seg>
            <seg n="453411fb">
              När det gäller myndighetsbilar kan ingen vara nöjd med det resultat
              som har kommit fram. Sedan säger ni bara: Vi får väl se. Vad vill
              ni konkret göra åt den situation vi har i dag? Myndigheterna tar
              uppenbarligen inte i frågan på ett rimligt sätt. Man rycker nästan
              på axlarna åt den. Det kommer inte fram något vettigt resultat
              i frågan trots att myndigheternas bilar ska vara utrustade med
              alkolås.
            </seg>
            <seg n="81e2b95c">
              De flesta taxibilar är i dag utrustade med alkolås, som tur är.
              Där har man i alla fall tagit i frågan, och det finns alltså bevisligen
              alkolås som fungerar. Det kan inte vara det som är problemet.
            </seg>
          </u>
          <note type="speaker" n="89c74052">
            Anf. 181 ANNELIE ENOCHSON (KD) replik:
          </note>
          <u who="annelie_enochson_10acf2" xml:id="i-21ae7b78891f9d64-2" n="a86cbb43">
            <seg n="5a21c146">
              Fru talman! När det gäller myndighetsbilar och alkolås har vi,
              som jag sade i mitt anförande, myndigheter som hjälper oss att
              ta fram fakta. Varför har man inte kommit längre? Vår strävan
              från regeringens och Alliansens sida är att följa det som vi har
              haft som ambition. Från Transportstyrelsen säger man att det dåliga
              resultatet beror på att det har tagit tid att få ett ramavtal
              för upphandling av alkolås. Okej, det kan vara så. Men då får
              vi titta på den delen.
            </seg>
            <seg n="18d98bf4">
              Vad jag sade i mitt anförande är att vi får vidta ytterligare
              åtgärder. Vi är inte nöjda med 13 procent, utan vår ambition är
              minst 75 procent av myndigheternas bilar. Vi har även fått fram
              att det bara är 5 procent av myndigheterna som har bra resultat.
              Det är självfallet något som vi inte är nöjda med.
            </seg>
            <seg n="6fde2883">
              Däremot upplever jag att där man tar detta på allvar, som man
              gör i kommunerna, har man alkolås i skolbussar och färdtjänst.
              Det är vi glada för. Du nämnde också taxibilar. Jag tycker att
              när man förhandlar och gör upphandlingar – inklusive i riksdagen
              – ska man bara göra det med taxibilar där det finns ett alkolås.
              Jag tror inte ens att riksdagen har gjort detta, så vi har kanske
              lite grann att göra själva.
            </seg>
            <seg n="cee49324">
              Men vi kan säkert förbättra oss på alla håll, och därför tycker
              jag att de här debatterna är väldigt viktiga. Det är ytterst vi
              som har ansvaret.
            </seg>
          </u>
          <note type="speaker" n="dac6feeb">
            Anf. 182 STAFFAN DANIELSSON (C):
          </note>
          <u who="staffan_danielsson_40fac6" xml:id="i-b84652e4edef1617-7" n="56e9f9ad">
            <seg n="d92d25d1">
              Fru talman! Jag ska tala om en fråga som inte berör miljontals
              människor i Sverige men i alla fall hundratals och tusentals.
              För dem är frågan oerhört stor. Den handlar om att ha rätten att
              köra bil när man ser hyggligt eller att inte ha den rätten. Myndigheter
              har ansvaret och prövar de här frågorna, och myndigheter har oftast
              rätt. Men man ska inte alltid lita blint på myndigheter. Ibland
              kan de ha en praxis som kanske är för tuff, och det är det som
              jag tror har skett i det här fallet. Därför menar jag att Sverige
              är strängast i klassen och har ett väldigt fyrkantigt sätt att
              testa de här människornas förmåga att köra bil, egentligen bara
              genom ett test i en avancerad syntestmaskin som man under en oerhörd
              stress ska klara av. Det är inte bara jag som tycker så. Det finns
              en trafikforskare och professor i Linköping, Kjell Ohlsson, som
              har precis samma uppfattning.
            </seg>
            <seg n="179899cf">
              Missar man det här testet får man inte som, tror jag, i alla
              andra länder chansen att dokumentera sin körförmåga i praktiska
              test, utan då gäller maskinens bedömning, för då är det rättvist
              säger Sverige.
            </seg>
            <seg n="7c13707d">
              Jag har alltså lagt fram en motion under punkt 18, och jag ska
              tala för den. Jag vill också uppmärksamma den välskrivna reservationen
              från de, tycker jag, i denna fråga mycket insiktsfulla utskottsledamöterna
              från Socialdemokraterna och Miljöpartiet.
            </seg>
            <seg n="95c55eed">
              Jag har engagerat mig i den här frågan sedan 2006, tror jag.
              Den handlar om hur pass bra man måste kunna se för att få inneha
              körkort. Många personer som ser bra fråntas varje år sitt körkort
              trots att de ofta har kört prickfritt i flera decennier. Orsaken
              är att de ser bra men har vissa brister i sitt sidoseende. När
              de ser rakt fram uppfattar de inte lika mycket som vi andra, med
              perfekt syn, gör åt sidan. Då är frågan när gränsen för att man
              fråntas körkortet går. Det är det som det här handlar om.
            </seg>
            <seg n="1b9a8b61">
              Jag menar att Sverige är strängast och fyrkantigast i världen
              och att detta borde analyseras av en utredning som kan se om det
              som jag, professor Kjell Ohlsson, synpedagoger och drabbade säger
              har en poäng eller inte. Det är väl inte så svårt att testa detta?
              Har Transportstyrelsen rätt visar ju utredningen det. Det är alltså
              det här som jag vill lyfta fram och tala för.
            </seg>
            <seg n="19357d68">
              Det är en desperat situation att se bra men ändå förbjudas att
              köra bil. Många drabbade kämpar med överklaganden och vill visa
              att de klarar ett uppkörningsprov, men det får de inte göra i
              Sverige, för det som maskinen visar gäller. Det är Transportstyrelsens
              ögonspecialister som fastställer exakt hur man ska klara sina
              tester. Det är olika för olika maskiner. Ibland klarar man den
              ena maskinen och inte den andra, och testresultaten varierar.
              Några av de drabbade har dokumenterat detta och menar att det
              är orimligt hur det här testet fungerar tekniskt och praktiskt.
            </seg>
            <seg n="59618ed0">
              I andra länder är maskintesten underlag bland andra, men ofta
              kan körkort ändå behållas eller erhållas om man klarar praktiska
              uppkörningsprov eller test i körsimulator. Det är bra att det
              nu verkar öppnas en möjlighet att testas i körsimulator. Det är
              också majoriteten överens om, och det är jag väldigt glad för.
              Det gäller dock att även det testet blir rimligt utformat så att
              man inte sätter ribban väldigt högt. Det kommer ju att kosta den
              som ska genomgå testet rätt mycket pengar också, så det är kanske
              inte alla som kan utnyttja den här möjligheten.
            </seg>
            <seg n="35ea9b8f">
              Hade de här personerna med vissa brister i synfältet, som i Sverige
              fråntagits sina körkort, bott i andra EU-länder eller i USA eller
              Kanada hade de i större utsträckning fått behålla sina körkort.
              Transporstyrelsen vill låta påskina att Sverige har liknande regler
              som andra länder och följer EU-direktiv och så, men min uppfattning,
              och även trafikforskaren professor Kjell Ohlssons från Linköping,
              är att Sverige tillämpar sina regelverk extremt fyrkantigt och
              strängt. Det kunde utredaren få analysera.
            </seg>
            <seg n="666f0c3b">
              Självfallet är det viktigt att ställa krav på till exempel omdöme,
              kunskaper och synförmåga hos svenska körkortsinnehavare. Säkerheten
              sitter i högsätet, det är vi alla överens om. Samtidigt måste
              alltid en avvägning göras av hur långt kraven ska sträckas. Sverige,
              tycker jag, har valt en förnuftig linje när människor blir äldre
              och drabbas av försämrad syn och även vanligen av synfältsbortfall.
              I stället för att kalla in alla äldre till regelbundna syn- och
              synfältskontroller gäller körkortet oavsett ålder, och det är
              upp till den enskilde och dennes omdöme att successivt begränsa
              och upphöra med sin bilkörning när synen och andra kroppsfunktioner
              förändras. Ett motiv för detta är att äldre som grupp har en mycket
              liten olycksfrekvens i trafiken.
            </seg>
            <seg n="5d2be03c">
              Även vad gäller de hundratusentals människor med god syn men
              med brister i sitt synfält – det är många som har dessa brister,
              och väldigt många av de äldre har det – accepterar Sverige alltså
              att de kör bil. Inte heller här skiljer sig olycksfrekvensen från
              normalbilistens. Det finns ingen statistik som visar att det här
              är ett bekymmer. Skulle det vara trafikosäkert att köra bil med
              vissa brister i synfältet borde givetvis alla i riskzonen som
              är äldre regelbundet kallas in till undersökningar och göra förnyade
              körprov. Så sker inte från Transportstyrelsens sida. Det är bara
              när man blir anmäld av sin läkare som kraven ställs jättehögt.
            </seg>
            <seg n="e52a6aee">
              Vilka är det som kommer in för att testas? Läkare har anmälningsskyldighet
              när de bedömer att en patient kan ha bekymmer med synen. Man ska
              givetvis anmäla, men det är slumpmässigt vilka som kommer in,
              vilka som går till läkare och hur läkarna gör bedömningen. De
              som bedöms behöva göra testet kommer till Transportstyrelsens
              körkortsenhet och måste klara syntestet. När man nu skärper läkarnas
              anmälningsplikt kommer antalet människor som åläggs att göra synfältstest
              att öka kraftigt.
            </seg>
            <seg n="bf2dcd10">
              Transportstyrelsens generaldirektör Staffan Widlert och chefsläkaren
              Lars Englund som är huvudmännen bakom denna stränga praxis hoppas
              nu, enligt en artikel i Svenska Dagbladets Brännpunkt för några
              dagar sedan, att indragningen av körkort ska mer än fördubblas
              med de nya reglerna. Det ska bli 55 000 fler per år, och det är
              40 000 per år nu. Det är alltså deras mål. Dock är de generösa
              nog att i sin artikel skriva: Vi ska inte hindra äldre generellt
              att köra bil eftersom de som medborgare har rätt att använda transportsystemet.
              Detta har dessa myndighetspersoner skrivit. Man tackar för deras
              generositet.
            </seg>
            <seg n="4b13d6de">
              Många av dem som ser bra och som desperat kämpar för det här
              har jag kommit i kontakt med genom åren. Jag vill nämna två av
              dem som exempel: Thomas Hammarström och Daniel Lindgren. Man kan
              följa deras och andras kamp för körkort på Facebooksidan Rättvisa
              körkortskrav.
            </seg>
            <seg n="40ca92fa">
              I Svenska Dagbladet i går replikerade synpedagogen Krister Inde
              och en del andra på den här artikeln och hävdar utifrån sin professionella
              synkompetens det som professor Kjell Ohlsson, erfaren trafikforskare,
              också säger om att myndighetens tillämpning har blivit för sträng
              och att det är lite av ett lotteri hur resultatet blir.
            </seg>
            <seg n="8a7157d6">
              Jag ska avsluta med, och det är inte så vanligt i riksdagen kanske,
              att högläsa ur Socialdemokraternas och Miljöpartiets reservation.
              Jag tycker att den är bra, och jag tycker att det förtjänar att
              sägas. Jag tycker att Alliansen har väldigt förtjänta politiker
              här också som gör ett jättebra jobb, och jag vet hur det är: Regeringen
              litar på sina myndigheter och riksdagen litar på sin regering.
              Hade det varit en annan konstellation här hade det kanske varit
              tvärtom, vad vet jag. Nog sagt om detta.
            </seg>
            <seg n="4cbd7445">
              Jag tycker alltså att reservationen är bra, och jag vill citera
              slutklämmen: Vi vill framhålla att frågan om på vilka grunder
              ett körkort ska dras in när man har god men inte perfekt syn inte
              är enbart en ögonspecialist- eller myndighetsfråga. Vi anser att
              det också är ett politiskt ansvar att avgöra hur högt ribban för
              perfekt syn ska sättas relativt hur man klarar uppkörningar och
              test i körsimulator. – – – I Sverige är det angeläget att en utredare
              ges i uppdrag att tillsammans med ögon- och trafikexpertis analysera
              de svenska regelverken i ett internationellt perspektiv. Detta
              i syfte om att lämna förslag om en mer rimlig praxis så att människor
              som ser bra men har begränsade synfältsproblem i betydligt högre
              grad än i dag kan behålla sina körkort.
            </seg>
          </u>
          <note type="speaker" n="bfcb3820">
            Anf. 183 KEW NORDQVIST (MP):
          </note>
          <u who="kew_nordqvist_e9a604" xml:id="i-8913471bb6b734b6-1" n="156e18b7">
            <seg n="6d6fa58d">
              Fru talman! Jag vill först tacka för att jag får delta i trafikutskottets
              debatt angående betänkande TU9 Trafiksäkerhet . Jag tänker argumentera
              för min motion T346 om siktgallring. Tyvärr har den inte vunnit
              utskottets gillande.
            </seg>
            <seg n="f70b4a71">
              Enligt officiell statistik dör eller skadas svårt i medeltal
              128 älgar, rådjur, andra hjortdjur och vildsvin i kollisioner
              med motorfordon varje dygn, året runt. Och samhällets kostnader
              är enligt Trafikverket ungefär 3 miljarder kronor per år.
            </seg>
            <seg n="d0690865">
              Viltstängsel utgör ett effektivt hinder mot viltolyckor, och
              kostnaden för stängsling är 250 000–300 000 kronor per kilometer.
              Kraftig utglesning av skog och siktgallring till 25 meter från
              vägkant kostar betydligt mindre. Fordonsförare får då mycket större
              möjlighet att i tid upptäcka vilt, och viltet ser också trafiken
              tidigare. Åtgärden väntas leda till avsevärt färre kollisioner
              med djur och därmed motsvarande minskning av lidande för människor
              och djur.
            </seg>
            <seg n="accb6acc">
              Att åtgärden skapar arbetstillfällen som mycket snabbt betalar
              sig gör inte förslaget mindre attraktivt.
            </seg>
            <seg n="fe929b0f">
              Det är kanske ingen tillfällighet att två motioner om att förebygga
              viltolyckor kommer från Småland.
            </seg>
            <seg n="6a39e5eb">
              Utskottets behandling av motionen om siktgallring innebär en
              sågning – om uttrycket tillåts. Man tycker att det är resurskrävande,
              att förhandlingar med markägare måste ske, regelbundet underhåll
              måste till, att uppväxande sly lockar vilt och att det är effektivare
              med viltstängsel. Jag tycker att det låter lite som att man inte
              vill, och då går det inte.
            </seg>
            <seg n="22b9471b">
              Jag tycker också att man ska anlägga ett humanetiskt perspektiv
              på frågan. För mig som miljöpartist är det självklart att ha omtanke
              om det levande i naturen, även när man diskuterar allvarliga saker
              som trafikolyckor.
            </seg>
            <seg n="e6cd924d">
              Jag vet inte hur ett människoliv värderas, men om man sparar,
              försiktigt uppskattat, ett enda liv – allt lidande oräknat – kan
              jag inte se varför man ska låta denna idé vara oprövad. Det minsta
              vi kan göra vore väl att addera metoden med siktgallring till
              den verktygslåda som SLU och Trafikverket håller på att utveckla.
            </seg>
            <seg n="8329a1f8">
              I Skaraborgs län utfördes just siktgallring på 1960-talet, med
              mycket goda erfarenheter. Antalet viltolyckor reducerades med
              75 procent.
            </seg>
            <seg n="7f2e0989">
              Under 2013 rapporterades 49 000 viltolyckor, med betoning på
              rapporterades. Det finns nämligen ett stort mörkertal där grävlingar,
              harar och annat småvilt förolyckas. Vi kanske pratar om en fördubbling,
              runt 100 000 djur.
            </seg>
            <seg n="fca84b12">
              Metoden med siktgallring skapar alltså arbetstillfällen och större
              trygghet längs våra vägar, speciellt i skogslandskap.
            </seg>
          </u>
          <note n="9449b385">
            Överläggningen var härmed avslutad.
          </note>
          <note n="5de93cdf">
            20 § Utlämnande av körkort
          </note>
          <note type="speaker" n="9674c273">
            Anf. 184 STINA BERGSTRÖM (MP):
          </note>
          <u who="stina_bergstrom_82e851" xml:id="i-f3f857194df7e5b4-3" n="1ab2855d">
            <seg n="84b020b6">
              Fru talman! Äntligen hamnade körkorten på regeringens bord, och
              på Ica!
            </seg>
            <seg n="b96b4446">
              I betänkandet föreslås en för många landsbygdsbor viktig ändring
              i körkortslagen. Det är en ändring som gör att vi inte behöver
              åka onödiga mil för att hämta våra körkort. I dag måste vi nämligen
              ta oss till Postens företagscenter för att kunna göra det, och
              de försvinner allt oftare från landsbygden.
            </seg>
            <seg n="adcdf216">
              När Postens företagscenter lade ned i till exempel Hagfors tvingades
              Hagforsborna åka till Torsby, sex och en halv mil tur och retur
              för att hämta sina nya körkort. Anledningen är att körkorten enligt
              körkortslagen bara kan lämnas ut av postpersonal. Andra rekommenderade
              brev får postombuden, i det här fallet Icapersonalen, hantera
              men inte de med körkort i.
            </seg>
            <seg n="7ba59add">
              När jag debatterade frågan med den ansvariga ministern, Anna-Karin
              Hatt, för över två år sedan kände hon inte till problemen, trots
              att frågan om en förändring i lagstiftningen har drivits i många
              år av både Posten, Transportstyrelsen och av människor som drabbats
              ute i landet. Anna-Karin Hatt sade i den debatten att hon inte
              visste om frågan skulle komma upp på regeringens bord, men det
              gjorde den tydligen.
            </seg>
            <seg n="bdc82577">
              Från och med den 1 maj i vår ska vi som bor på landet slippa
              åka onödiga mil för att hämta våra körkort. Det tackar vi för.
            </seg>
            <seg n="f51cdc1b">
              Jag vill yrka bifall till förslaget i betänkandet.
            </seg>
          </u>
          <note n="9449b385">
            Överläggningen var härmed avslutad.
          </note>
          <note n="a7dc473b">
            21 § Mineralpolitiska frågor
          </note>
          <note type="speaker" n="e79be4a5">
            Anf. 185 INGELA NYLUND WATZ (S):
          </note>
          <u who="ingela_nylund_watz_6b7be4" xml:id="i-919af81ecd24487d-0" n="00a69f8a">
            <seg n="001d5ddd">
              Fru talman! Åhörare i denna sena timme! Vi ska nu börja debattera
              52 motioner som alla berör angelägna mineralpolitiska frågor.
              Det gör vi i samma veva som regeringen i går överlämnade en proposition
              om just vissa mineralpolitiska frågor till riksdagen. Propositionen
              är ett resultat av att riksdagen 2011 beslutade om ett tillkännagivande
              till regeringen om att det bör göras en översyn av minerallagen
              som syftar till att markägare och kommuner med ökad tydlighet
              och effektivitet får tidig information om vad en prospektering
              avser och hur den ska genomföras. En utredare utsågs därför av
              regeringen i september 2011 för att göra en översyn, och ett slutbetänkande
              kom i november 2012. I januari i år beslutade regeringen om en
              lagrådsremiss, och nu har alltså en proposition lämnats till riksdagen.
              Vår uppfattning är att det hade varit mer lämpligt, för sakens
              skull och för allvaret i dessa frågor, att förslagen hade behandlats
              vid ett och samma tillfälle.
            </seg>
            <seg n="6e360565">
              Det är mot den bakgrunden, fru talman, som vi socialdemokrater
              har lämnat en motivreservation kring de motioner som berör just
              minerallagen och miljöbalken i punkt 1.
            </seg>
            <seg n="e46b557e">
              Vi står självfallet står bakom samtliga våra reservationer, men
              jag vill för tids vinnande yrka bifall enbart till reservationerna
              nr 8 och 16.
            </seg>
            <seg n="7cad29c5">
              Fru talman! Det råder bred enighet i Sverige om gruvnäringens
              betydelse för Sverige. Den har utgjort och kommer även framdeles
              att utgöra en viktig bas för vår förmåga att upprätthålla sysselsättningen
              och vår välfärd. Och den renässans som näringen nu upplever har
              väl inte heller undgått någon. Det är en renässans som innebär
              såväl fantastiska möjligheter som enorma utmaningar, som faktiskt
              är en angelägenhet för hela landet. Den ställer stora krav på
              oss här i riksdagen men också på politiker runt om i landet som
              måste väga av många intressen när näringen står inför förändring
              och utveckling.
            </seg>
            <seg n="8497cf72">
              Vi socialdemokrater menar att Sverige måste bli ett föregångsland
              när det gäller hållbar utveckling inom gruvindustrin. Vi vill
              se nya metoder för vidareförädling, vi vill ta ett helhetsgrepp
              på de utmaningar och möjligheter som gruvetableringar innebär
              och vi anser att det behövs en översyn av vad som kan göras vid
              omfattande samhällsomvandlingar som nu i Malmfälten.
            </seg>
            <seg n="1a6b25d8">
              Det var mot denna bakgrund som vi tog initiativet till att riksdagen
              gjorde en beställning till regeringen om att ta fram en sammanhållen
              gruv- och mineralstrategi tillsammans med näringen, olika aktörer
              och akademin.
            </seg>
            <seg n="b792bef5">
              Eftersom gruvnäringen är beroende av långsiktiga spelregler beklagar
              vi att den mineralstrategi som regeringen inledningsvis tagit
              fram inte har förankrats i riksdagen och att regeringen inte har
              sökt blocköverskridande lösningar för näringens framtida spelregler.
            </seg>
            <seg n="5ec8d2ff">
              Regeringens strategi pekar visserligen ut strategiska utvecklingsområden
              som forskning, innovation, bostäder, miljö, kompetensförsörjning
              och infrastruktur för godstrafiken. Men ännu saknas i huvudsak
              skarpa förslag, och det är oklart hur genomförandet och uppföljningen
              ska ske. SGU har förvisso fått huvudansvaret för detta, men huvuddelen
              av åtgärderna är spridda över många olika myndigheter. Därför
              kommer det att bli mycket intressant att ta del av vad som kommer
              fram vid Mineralforum som äger rum den 28 april och som ska vara
              en viktig avstämningspunkt.
            </seg>
            <seg n="115db71f">
              Fru talman! Inom EU pågår ett arbete med att ta fram en gemensam
              råvarustrategi, det så kallade råvaruinitiativet. Syftet är att
              minska Europas importberoende av råvaror som har betydelse för
              europeisk industri, däribland olika mineraler, och i vår väntas
              ett meddelande från kommissionen om genomförandet. Medlemsstaterna
              förväntas göra åtaganden. Vad som kan bli aktuellt för Sveriges
              del är ännu oklart.
            </seg>
            <seg n="aba6a54c">
              Vi socialdemokrater vill se en förutsättningslös översyn av de
              avgifter som berör gruvnäringen. Därför vill vi inte kategoriskt
              avfärda de motioner som tar upp frågor om de ersättningar och
              avgifter som gruvbolagen betalar till staten, markägare och kommuner.
              Vi anser, precis som när frågorna behandlades i utskottet våren
              2013, att en översyn inte bör begränsas till mineralersättningens
              storlek och fördelning utan också omfatta prospekteringsavgiften.
              Likaså bör andra avgifter som belastar näringen vägas in. Utgångspunkten
              för en sådan översyn ska vara att skapa en tydlig ansvarsfördelning
              mellan näringens olika aktörer och det omgivande samhället.
            </seg>
            <seg n="8be7301a">
              Vi socialdemokrater säger också, i likhet med Vänsterpartiet
              och Miljöpartiet, nej till uranbrytning i Sverige och avvisar
              metoden frackning för att utvinna skiffergas.
            </seg>
            <seg n="13810ac8">
              Fru talman! Som jag nämnde tidigare vill vi socialdemokrater
              att Sverige ska bli ett föregångsland för en hållbar utveckling
              av gruvindustrin. Det är en mycket stor utmaning, men genom att
              öka andelen råvaror som produceras på ett säkert sätt kan vi ta
              ansvar för vår egen konsumtion samtidigt som vi skapar nya modeller
              för vidareförädling. För att det ska bli verklighet krävs att
              alla inblandade aktörer drar åt samma håll. Särskilt viktigt är
              att samspelet mellan beslutsfattare inom alla politikområden,
              såväl nationellt som regionalt och lokalt, fungerar.
            </seg>
            <seg n="4ed58377">
              Men det räcker inte att lyckas enbart med detta, vilket kan vara
              svårt nog. Företagen, myndigheterna och domstolarna måste ha bättre
              framförhållning, och tillståndsprocesserna måste bli mer effektiva.
              Dessutom måste samverkan mellan näringslivet, akademin och det
              offentliga stärkas. Därför behövs det, menar vi, en bredare och
              djupare förankrad nationell strategi för mineralnäringarna. Om
              vi klarar utmaningen med att vara ett föregångsland för en hållbar
              gruvindustri kommer den under lång tid framöver att fortsätta
              att vara en av våra viktigaste baser för tillväxten, jobben och
              vår gemensamma välfärd.
            </seg>
          </u>
          <note type="speaker" n="bda6e78c">
            Anf. 186 JONAS ERIKSSON (MP):
          </note>
          <u who="jonas_eriksson_3e153d" xml:id="i-46dbb7b214f57fe8-0" n="00b928dc">
            <seg n="1fc842b4">
              Fru talman! Många kommer säkerligen att i den här debatten tala
              om alla fördelar med svensk gruvnäring. Jag tänkte därför inte
              lägga så stort fokus på det, utan snarare vara den motvikt som
              i dag belyser de problem som följer av gruvnäringens verksamhet.
            </seg>
            <seg n="46780211">
              Vi vet alla att det finns en ökad efterfrågan på mineraler och
              metaller i världen, och den är på många sätt berättigad. Det växande
              intresset och efterfrågan har lett till att just de svenska mineraliseringarna
              kommit i fokus. Vi har lättillgänglig information om var mineraler
              finns i vårt land. Våra register är öppna. Vi har stabilitet i
              det politiska systemet. Vi har myndigheter som kan hantera den
              typen av frågeställningar och tillståndsansökningar. Sedan kan
              man förstås ha olika åsikter om hur effektivt det är, men det
              placerar i alla fall Sverige bland världens bästa länder när det
              gäller att starta gruvverksamhet. Det är därför inte konstigt
              att intresset för och trycket på de svenska mineraliseringarna
              ökar.
            </seg>
            <seg n="eb39dea5">
              Regeringspartiernas syn har presenterats i mineralstrategin.
              Man välkomnar det stora intresset, man vill underlätta för fortsatt
              tillväxt inom sektorn och man beskriver mineralstrategin som ett
              medel för att nå en långsiktigt hållbar mineralanvändning. Det
              vore ju väl om fokus låg på en långsiktigt hållbar mineralanvändning,
              men läser man mineralstrategin ser man att fokus snarare ligger
              på en fortsatt exploatering av ändliga resurser. Fokus ligger
              på ett linjärt flöde av metaller och mineraler i stället för på
              ett cirkulärt.
            </seg>
            <seg n="83cdf5e0">
              Jag menar att en gruva inte kan vara långsiktigt hållbar. Någon
              gång kommer malmkroppen att ta slut. Någon gång kommer det inte
              att vara tillräckligt höga halter för att det ska vara lönsamt
              att bryta, även om mineralpriserna ökar. Man kan då tänka sig
              att det öppnas en ny gruva i närheten där mineralhalten är tillräckligt
              hög, men även den malmen kommer någon gång att ta slut. Så småningom,
              beroende på vilken tidshorisont man tänker sig, kommer man ändå
              att hamna i den situationen att det som går att bryta, är värt
              att bryta, har brutits, och kvar blir resterna.
            </seg>
            <seg n="daf3fdbb">
              Fru talman! När man talar om långsiktig hållbarhet behöver man
              alltså gå mot en ekonomi som går från de linjära flödena till
              ett cirkulärt flöde, en cirkulär ekonomi. Det tar tid. Vi kan
              inte ta det i ett enda steg. Det kräver politiskt ansvarstagande
              och en tydlig inriktning. Det innebär att man inte kan förringa
              gruvnäringens problem och utmaningar. Vi ska ta vara på de resurser
              vi har i landet. Vi ska hjälpa till så att andra människor kan
              ta del av en hög materiell standard, men det måste göras på ett
              klokt sätt och med sikte på att få ett cirkulärt materialflöde.
            </seg>
            <seg n="dd369199">
              Man brukar i de här sammanhangen ofta nämna att Sverige har en
              av världens bästa miljölagstiftningar. Trots denna miljölagstiftning
              har svensk gruvnäring bekymmer. Det första bekymret som jag skulle
              vilja lyfta fram är att många av de villkor som gäller för gruvnäringen
              upprättas genom domstolsförhandlingar. Där ställs exploatörens
              intressen mot allmänhetens intressen, och domstolen gör en avvägning.
              Exploatören kan förstås ha olika intressen, och ett viktigt intresse
              är att få ekonomi i de tänkta investeringarna. Allmänhetens intresse
              är att minimera de negativa effekterna av exploatörens verksamhet.
            </seg>
            <seg n="34d93cd3">
              Det är inte alltför ovanligt att man har olika uppfattningar
              om vilka åtgärder som behöver vidtas för att uppnå balans. Det
              har lett till, och kommer troligen genom det förfarandet att också
              i framtiden leda till, att domstolen intar något slags mittemellanposition.
            </seg>
            <seg n="71af1ca4">
              I bästa fall träffar domstolens beslut rätt, men det finns en
              möjlighet att de som representerar allmänhetens intressen och
              ställer kraven har mer rätt. Det kommer då att uppstå en brist
              när det gäller kostnadstäckning för den påverkan som gruvan har.
            </seg>
            <seg n="19f17043">
              Även om man kommer igenom den här processen på ett bra sätt har
              vi erfarenhet av bristande efterlevnad. Det finns otaliga exempel
              där gruvverksamheten överskrider sina riktvärden och överskrider
              sina gränsvärden. Problemet därefter blir att det finns brister
              i ansvarsutkrävande. Väldigt få av de här överträdelserna har
              lett till åtal, och ännu färre av dem har lett till domar där
              man får ett ansvarsutkrävande.
            </seg>
            <seg n="936c7e84">
              Det finns stora osäkerheter om framtida kostnader och om vem
              som skulle ta kostnaderna om det inträffar en olycka. Även här
              i Sverige har det inträffat olyckor. De har, tack och lov, inte
              blivit alltför stora. Det handlar om dammbrott. Vi har en dammsäkerhetsutredning
              som pekar på att det finns stora risker, framför allt i de dammar
              som används inom gruvnäringen.
            </seg>
            <seg n="07dd38b7">
              Vi ser att det finns saker som behöver åtgärdas för att den gruvverksamhet
              som vi under en viss omställningsperiod kommer att behöva ska
              vara så trygg som möjligt.
            </seg>
            <seg n="f3a96afc">
              Man behöver också göra bättre samhällsekonomiska analyser. Det
              handlar om vilka investeringar samhället behöver göra i relation
              till de vinster som en sådan här verksamhet leder till, inte bara
              för företaget utan också för samhället i stort.
            </seg>
            <seg n="8580f9ff">
              En samhällsekonomisk analys måste väga in att den här typen av
              stor industriell verksamhet påverkar andra intressen. Det blir
              undanträngningseffekter. Vad får en gruvverksamhet för påverkan
              på naturturismen, på jord- och skogsbruk, på den samiska kulturen
              och på rennäringen? Det här är en fråga om markintressekonflikter
              som nämns i mineralstrategin men som inte ges en lösning.
            </seg>
            <seg n="54e73e53">
              Miljöpartiet har lagt fram flera olika förslag som vi tror kan
              bidra till en mindre miljöpåverkande och samhällspåverkande gruvnäring
              ur dess negativa aspekter. Vi menar att det behövs en gemensam
              översyn av miljöbalken och minerallagen, där miljökraven skärps,
              där man ställer krav på samhällsekonomisk analys och där man har
              högre krav på lönsamhetsbedömningar i de enskilda projekten, så
              att man vet att man kan räkna hem återställandekostnader.
            </seg>
            <seg n="2829f667">
              Vi menar att det finns behov av att freda flera områden från
              prospektering och exploatering. Vi ser ett behov av att gå vidare
              med ratificeringen av ILO 169, som handlar om urfolkens rättigheter,
              för att ge samerna ett reellt inflytande.
            </seg>
            <seg n="60117d60">
              Vi vill se till att man verkligen säkerställer ekonomiska resurser
              för miljöskador och återställande, så att man kan hantera konkurser
              och så att man med säkerhet vet att de fonderade medlen räcker
              och att man, när de inte gör det, har ett gemensamt branschåtagande.
              Vi föreslår en lösning i form av en miljö- och återställandeförsäkring.
            </seg>
            <seg n="9868dd5d">
              Vi har också förslag om en naturresursskatt, och i avvaktan på
              den ser vi möjligheten att låta samhället ta större del av de
              vinster som genereras i gruvsektorn genom en höjd mineralersättning.
            </seg>
            <seg n="8cf77345">
              Vi har flera förslag vad gäller konkret prospektering och brytning
              av uran, som vi då vill förbjuda, kolväten, olja och gas, alunskiffer
              och metoden frackning, som innebär stora miljöpåfrestningar.
            </seg>
            <seg n="767c62fb">
              För tids vinnande, fru talman, yrkar jag bifall bara till reservation
              9. Men jag står förstås bakom samtliga våra yrkanden i betänkandet.
            </seg>
          </u>
          <note type="speaker" n="abc445fd">
            Anf. 187 ANNA HAGWALL (SD):
          </note>
          <u who="anna_hagwall_f2def8" xml:id="i-d8531f9a977faac4-0" n="935fed3a">
            <seg n="0e8b6ab7">
              Fru talman! Utgångspunkten för diskussionen är den svenska mineralstrategin,
              som har tagits fram med stöd av SGU. I den står det att under
              processen har utmaningar, styrkeområden och åtgärder identifierats
              i en öppen dialog med näringens aktörer och med andra som bidrar
              till eller påverkas av näringens verksamhet.
            </seg>
            <seg n="aba0d78d">
              I mineralstrategin identifierar regeringen fem områden som bedöms
              som särskilt viktiga för att nå strategins mål. Dessa områden
              täcker alla aspekter som berör industrin. Vi tycker att strategin
              innehåller visioner och åtgärdsplaner som överensstämmer med vår
              syn inom mycket. När det gäller gruv- och mineralindustrins stora
              betydelse för vårt land har vi alla partiföreträdare en samsyn.
            </seg>
            <seg n="37545bb7">
              En stärkt och långsiktigt hållbar gruv- och mineralpolitik är
              i allas våra intressen, då efterfrågan på metaller i världen ständigt
              ökar. Samtidigt som vi bidrar till att länder utvecklas och byggs
              med hjälp av våra metaller får vi intäkter till vår egen välfärd.
            </seg>
            <seg n="04e4ae91">
              Vi har all anledning att känna framtidstro med de förutsättningar
              som vårt land har. Först och främst har vi stora fyndigheter.
              Vi har kunskap, då Sverige är en gammal gruvnation, och vi har
              förvärvat erfarenhet under århundraden av bruk. Vi har framstående
              utbildning och forskning. Vi har ett näringsliv som är kunnigt
              och intresserat. Men vi har även en hög och näst intill unik miljömedvetenhet
              och en sträng reglering som skyddar allmänintresset.
            </seg>
            <seg n="c56a998e">
              I betänkandet finns elva punkter som utskottet har tagit ställning
              till. Vår kommentar gällande minerallagen och miljöbalken är att
              de olika intressena ofta är svårförenliga. Därför uppskattar vi
              att en översyn görs av riksintressesystemet. Det är glädjande
              och viktigt att ekologiska, sociala, kulturella och samhällsekonomiska
              hänsynstaganden är beaktade.
            </seg>
            <seg n="208c5692">
              Avgifter och ersättningar är fastslagna, då det 2005 infördes
              en så kallad mineralersättning. Den är för närvarande 2 promille
              av värdet av de mineral som omfattas av koncessionen och som har
              brutits under året.
            </seg>
            <seg n="8ab355bf">
              Vi har i vår motion önskat en översyn av mineralersättningen.
              Staten och den expanderande gruvnäringen är ömsesidigt beroende
              av varandra. Stora värden genereras visserligen som en följd av
              gynnsamma världsmarknadspriser men också tack vare att staten
              bygger infrastruktur, bedriver en aktiv utbildnings- och arbetsmarknadspolitik,
              tillhandahåller geologiska grunddata och behandlar ansökningar
              om prospekterings- och koncessionstillstånd.
            </seg>
            <seg n="fc9a6084">
              Vi anser att investerare inte kan vänta sig att staten ska vara
              villig att ställa upp med finansiering av allt detta om den inte
              får någon ersättning från den gruvbrytning som sker. Staten, vi
              medborgare, måste erhålla ett tillräckligt stort värde av det
              som bryts för att möjliggöra en aktiv gruvpolitik.
            </seg>
            <seg n="29e627a0">
              Den nuvarande mineralersättningen härrör från tiden då den utländska
              konkurrensen inte var lika påtaglig som i dag. Den speglar inte
              det ömsesidiga förhållandet mellan statens och gruvnäringens roller.
              Det finns en obalans till förmån för näringen, och det måste rättas
              till, tycker vi. Målsättningen är att intäkterna från gruvnäringen
              ska kunna skapa förutsättningar för hela den svenska landsbygden.
            </seg>
            <seg n="735970b6">
              Den andra aspekten är att vi som bor i Sverige äger dessa fyndigheter
              tillsammans och har rätt att få del av värdet. Argumenteringen
              om att dyra investeringar och risktagande från investerarnas sida
              skulle motivera att utvinningens vinster helt tillfaller investeraren
              håller inte. I så fall kan vi tillämpa samma regler på många andra
              näringar som i dag inte åtnjuter skattebefrielse eller lättnad.
              Med den här låga ersättningen känns det bra att den största andelen
              av gruvnäringen ägs av oss, trots allt.
            </seg>
            <seg n="c592a8a8">
              I avsnittet om uranbrytning och prospektering ställer vi oss
              bakom majoritetens förslag, då vi anser att våra mineral- och
              miljölagar reglerar det tillräckligt bra redan. Enligt miljöbalken
              har kommuner vetorätt när det gäller uranbrytning, och det möjliggör
              för medborgarna att påverka.
            </seg>
            <seg n="495bc104">
              Den offensiva skiffergasutvinning som nu pågår i USA bör få oss
              att studera och analysera konsekvenserna av vår egen energipolitik.
              Potentiella reserver har väckt höga förväntningar i vissa länder
              inom EU. Gasen ses som en möjlig ersättning för mer koldioxidintensiva
              fossila bränslen. Det är en inhemsk naturgaskälla som minskar
              beroendet av leverantörer utanför EU. Den är en möjlig väg till
              arbetstillfällen och ekonomisk tillväxt. Och den är en källa till
              intäkter.
            </seg>
            <seg n="6dd6c579">
              Vi i utskottet har själva sett och hört entusiasmen över skiffergasens
              alla saliggörande löften i Polen. Enskilda medlemsstater ska avgöra
              vilken energimix de föredrar. Att stater som till exempel Polen
              ser en stor potential hos en inhemsk energikälla kan ses som förståeligt.
            </seg>
            <seg n="402d9c01">
              Sverige står upp för höga klimat- och miljöambitioner och ska
              självfallet agera för dessa krav när det gäller skiffergasutvinning.
            </seg>
            <seg n="ce6fd7ab">
              Vi sverigedemokrater ställer oss bakom dem som vill utreda konsekvenserna
              av utvinningen. Vi tar gärna del av utredningar och forskning
              som pågår inom området. Beträffande förslag om förbud mot skiffergasutvinning
              i Sverige vill vi hänvisa till de betydande miljörestriktioner
              som redan finns för utvinning.
            </seg>
            <seg n="0828d473">
              Sveriges geologiska undersökning har en nyckelfunktion inom en
              aktiv gruvpolitik. Utöver att vara expertmyndighet för berg, jord
              och grundvatten vill Sverigedemokraterna ge SGU en mer proaktiv
              roll i själva prospekteringsarbetet.
            </seg>
            <seg n="4bac896d">
              Med detta sagt vill jag tacka för ordet och yrka bifall till
              reservation 6.
            </seg>
          </u>
          <note type="speaker" n="440761c1">
            Anf. 188 KENT PERSSON (V):
          </note>
          <u who="kent_persson_d7bdf7" xml:id="i-d358077c493d2e7a-0" n="766eb87c">
            <seg n="0a7a5e76">
              Fru talman! Dagens debatt gäller mineralpolitik och utvecklingen
              i Sverige under mer än tusen år av just malm- och metallframställning.
              Det är en historia som egentligen börjar vid bronsåldern via järnåldern
              fram i medeltiden till dagens Sverige.
            </seg>
            <seg n="a6d12abc">
              Just historien om Sverige och utvecklingen av Sverige till industrination
              handlar mycket om våra malmtillgångar. Det är malmen, skogen och
              vattnet, basnäringarna, som har givit oss den världsledande verkstadsindustri
              som finns i dag. Se på Seco Tools, Sandvik, SKF, ABB med flera.
              Det är den verksamheten som också har lett fram till att vi i
              dag har den välfärdsstat som vi är så glada och stolta över.
            </seg>
            <seg n="1a27a897">
              Den utveckling vi ser i dag och har sett under gångna år är optimistisk.
              Den anger en tilltro till utvecklingen i många gamla gruvorter
              där gruvorna har lagts ned och utflyttningen har varit stor. Den
              utvecklingsoptimismen i många av dessa områden i glesbygden finns
              det anledning att känna stolthet över. Det finns en stolthet över
              historien, det arbete som har utförts av generationer av människor
              och den utveckling arbetet har lett till. Utvecklingen skapar
              sysselsättning och skatteintäkter som så väl behövs i regionerna.
            </seg>
            <seg n="2bb580dd">
              Det har inte alltid varit så. 20 år tillbaka i tiden var gruvnäringen
              någonting som man spottade på. Bergslagen kallades för rostbältet.
              Det var ingenting att satsa på. Det fanns ingen framtidstro, utan
              det var tjänstesektorn, tjänstesektorn och tjänstesektorn man
              skulle satsa på.
            </seg>
            <seg n="0a4710e1">
              Den politiken har genomsyrat Sverige de senaste 20 åren, och
              den har inte varit till gagn för Sveriges utveckling utan vi har
              halkat efter inom en rad områden. Det som vi nu ser byggas bort
              är tjänstesektorn. Den är helt beroende av industri- och gruvnäringen.
              Vad skulle alla konsulter göra om de inte konsultade om mineralletning?
              Eller vad skulle juristerna göra? Tjänstesektorns beroende av
              gruv- och mineralnäringen kan inte underskattas.
            </seg>
            <seg n="c83b7f42">
              I dag är 18 gruvor i drift i Sverige. Det är nio fler än under
              perioden 2006–2012. Nio ytterligare gruvor har startat. Det finns
              150 bearbetningskoncessioner, vilket innebär att det finns möjlighet
              att bryta malmen. Det som behövs är också en miljödom som fastställer
              att man får bryta malm. Nu kommer det inte att öppnas 150 nya
              gruvor. Det är en dyr historia.
            </seg>
            <seg n="610805d7">
              Allt detta visar på vilka möjligheter våra mineraler ger oss
              – om det inte vore så att det finns en annan sida av myntet, som
              vi oftast inte talar så mycket om. Låt oss vända på myntet och
              se på vilka negativa konsekvenser gruvhanteringen kan ge. Vi kan
              notera att det finns motstående intressen i gruvnäringen. Det
              är inte bara fråga om de ekonomiska intressena, som många gånger
              står mot naturvårdsintressena, miljön, befolkningen och inte minst
              ursprungsbefolkningen – våra samer – i olika områden. Vi har sett
              att en ökad prospektering i Sverige också har lett till ökat motstånd
              bland befolkningen. Det motståndet är många gånger berättigat.
            </seg>
            <seg n="b8ed35ed">
              År 2006 fick ett bolag tillstånd att prospektera efter uran i
              ett naturvårdsområde i Laponia kallat Sjaunja. Det upprör folk
              mycket att tillstånd ges till prospektering i ett naturklassat
              område som ingår i världsarvet Laponia, och det leder givetvis,
              med rätta, till protester bland befolkningen.
            </seg>
            <seg n="4d977826">
              Under våren 2013 gick ett gruvbolag i konkurs i Västerbotten
              och lämnade hela miljönotan till skattebetalarna.
            </seg>
            <seg n="bca533ee">
              Det finns planer på gruvbrytning i Norra Kärr utanför Gränna,
              vilket regeringen har gett tillstånd till. SGU har sagt att risken
              är stor att lakvattnet från gruvhanteringen kommer att hamna i
              vattendragen och sedan vidare till Vättern. Det finns anledning,
              fru talman, att se över och stärka vår mineralstrategi inom en
              rad områden. Oron behöver åtgärdas.
            </seg>
            <seg n="6eefdec4">
              Vänsterpartiets förslag som har presenterats i motionen, och
              som finns med i betänkandet, innebär att Bergsstaten inte ska
              kunna bevilja undersökningstillstånd i områden som är klassade
              som naturreservat, Natura 2000-områden eller världsarvsområden.
              Inte heller ska Bergsstaten utan synnerliga skäl bevilja undersökningstillstånd
              i kärnområden för renskötsel. Vi menar också att fastighetsägare
              och innehavare av särskild rätt, till exempel samebyar, alltid
              ska ges rätt att yttra sig över en ansökan. Vi menar också att
              det med stöd av miljöbalken alltid ska ställas krav på miljökonsekvensbeskrivningar
              vid provborrningar. För att undvika konkurser i dotterbolag vill
              vi dessutom se över att aktiebolagsordningen innebär att det ekonomiska
              ansvaret alltid ska innehas av moderbolaget, på samma sätt som
              Socialdemokraterna, Miljöpartiet och Vänsterpartiet har framfört
              när det gäller kärnkraften.
            </seg>
            <seg n="46de86d7">
              För att undvika situationer där ett bolag inte har råd att betala
              för miljökonsekvenserna ska kraven skärpas för tillstånd till
              bearbetningskoncessioner. De ska endast kunna ges om ekonomisk
              lönsamhet är möjlig att uppnå för fyndigheterna då hela miljökostnaden,
              inklusive kostnaden för efterbehandling, har beaktats.
            </seg>
            <seg n="0e6d5c8b">
              Fru talman! Vänsterpartiet har tidigare presenterat förslag om
              en höjning av mineralavgiften. Vi gör det mot bakgrund av att
              det är exceptionellt lönsamt att bedriva gruvverksamhet i Sverige.
              Det är lätt att få tillstånd, reglerna är klara och tydliga och
              det är ekonomiskt lönsamt.
            </seg>
            <seg n="e29b0b0d">
              Världsbanken har tittat på gruvhanteringen och kostnaden för
              den och kommit fram till att Sverige är det land i världen där
              det är enklast att bedriva och investera i gruvverksamhet och
              där det är mest lönsamt. Beskattningen är lägst av samtliga länder,
              och detta innan den nuvarande regeringen sänkte bolagsskatten.
              Det har alltså blivit än mer lönsamt. Men kostnaderna för brytning
              av våra mineraler kommer i stor utsträckning att belasta stat
              och kommuner i form av satsningar på infrastruktur, skolor och
              inte minst satsningar för att se till att det finns utbildad arbetskraft
              inom näringen. All den kostnaden ligger i dag på stat och kommun.
            </seg>
            <seg n="cb2ca163">
              Vi menar att en höjning av mineralersättningen till 10 procent
              skulle innebära att vi kunde fondera pengarna för framtida behov
              inom näringen. På det sättet skulle vi kunna garantera att det
              finns pengar ifall olyckan skulle vara framme och det skulle hända
              någonting sådant som i Finland.
            </seg>
            <seg n="14179cca">
              Jag står givetvis, fru talman, bakom Vänsterpartiets samtliga
              reservationer, men för tids vinnande yrkar jag bifall till reservation
              7, som handlar om mineralersättningen, och reservation 9, som
              handlar om uranbrytning.
            </seg>
          </u>
          <note type="speaker" n="17c01313">
            Anf. 189 JOHAN JOHANSSON (M):
          </note>
          <u who="johan_johansson_e1589a" xml:id="i-03641badf291a837-0" n="2dd064d3">
            <seg n="5668de7c">
              Fru talman! Nu har det gått ett år, och vi står här igen och
              debatterar motioner inom det mineralpolitiska området. Som företrädare
              för Alliansen i debatten skulle jag kunna inleda anförandet på
              samma sätt som jag gjorde i fjol: När fler och fler individer
              reser sig från fattigdom och när bostäder byggs och industrier
              utvecklas ökar efterfrågan på metaller och mineraler.
            </seg>
            <seg n="4185d86d">
              Jag skulle kunna fortsätta med att säga att Sverige har ett ansvar
              för att bidra till den globala försörjningen av metaller och mineraler.
              Jag skulle kunna runda av inledningen med att säga att det är
              bra då det ökar levnadsstandarden för människor världen över.
              Det är bra för att svensk gruvnäring har höga miljökrav. Det är
              bra för att det ger arbetstillfällen i Sverige, inte bara på de
              orter där mineraler bryts och upparbetas utan även på smältverk,
              verkstadsindustrier, ja hela vägen till Helsingfors med advokatkontor,
              reklambyråer och så vidare. Svenskt näringsliv grundas väldigt
              mycket på råvaror, och mineraler är en del av dessa.
            </seg>
            <seg n="41ebc273">
              Man varför skulle jag inleda anförandet på det sättet? Det är
              väl någonting som de flesta redan vet. Eller vet de inte det?
            </seg>
            <seg n="0594dc39">
              Hur ser då läget ut i denna för Sverige så viktiga bransch? Vi
              kan se att antalet undersökningstillstånd gick ned kraftigt under
              förra året, från 211 till 130. Enligt bergmästaren härrör nedgången
              från att det blir allt svårare att finansiera prospektering.
            </seg>
            <seg n="ab2bc578">
              Ska vi välkomna nedgången? Absolut inte! Det betyder att de som
              nu är på väg att lämna fattigdomen, som är på väg att skaffa sig
              en spis eller en kyl får allt svårare att förverkliga den drömmen.
              Investeringstakten i modernt husbyggande och infrastruktur världen
              över går ned. Om nedgången i antalet prospekteringar är begränsad
              till Sverige betyder det att svenska jobb går förlorade och att
              gruvor startas med mycket lägre miljökrav någon annanstans.
            </seg>
            <seg n="9d016007">
              Ska vi oroa oss för nedgången? Nej, det ska vi inte göra, inte
              för något enstaka år. Men det är viktigt att prospekteringsaktiviteten
              är hög över tiden, eftersom det finns ett samband mellan antalet
              prospekteringar och antalet nyöppnade gruvor.
            </seg>
            <seg n="50661b5d">
              Tidigare talare har talat om miljön, och miljön är oerhört viktig.
              Vi måste ha höga miljökrav på en bransch som har stor påverkan
              på miljön. I Sverige har vi en tuff miljölagstiftning, och det
              ska vi vara stolta över. Hos de talare som varit uppe tidigare
              finns ändå en del tveksamheter som jag tycker inte riktigt stämmer
              överens med hur det ser ut. Ett gruvföretag har ansvar för att
              återställa så gott det nu går – det finns alltid en miljöpåverkan
              med en sådan verksamhet – och se till att farliga ämnen inte urlakas
              under gruvans livslängd och efter gruvans livslängd. Lagstiftningen
              är redan i dag sådan att gruvföretaget har det fulla ansvaret
              för den miljöskada som åsamkas.
            </seg>
            <seg n="ddfaf47f">
              Det görs naturligtvis misstag i arbetet. Kent Persson från Vänsterpartiet
              pekade på något av dem. Då måste vi komma ihåg att de gruvorna
              startades under ett helt annat regelverk än vad som gäller för
              gruvor som startas i dag.
            </seg>
            <seg n="e9fb1f46">
              Den stora mineralpolitiska konfliktfrågan är den om höjd mineralersättning,
              en gruvskatt som allt fler partier vill införa. Det kan låta sunt
              inledningsvis, men man måste tänka så här: En gruva är ett högriskprojekt.
              Det är miljarder som kommer att investeras innan en gruva kommer
              i gång. För att ta gruvan i Pajala som exempel gick det nästan
              tolv år från det att prospekteringsarbetet började tills gruvan
              var i gång, och man har ännu inte nått full produktion. Det tar
              tid och kräver stora investeringar. Dessutom måste man kunna parera
              både högkonjunkturer och lågkonjunkturer.
            </seg>
            <seg n="401a9c40">
              I dag är det tre partier som förordar en gruvskatt – Miljöpartiet,
              Sverigedemokraterna och Vänsterpartiet samt i debatten utanför
              kammaren även ett stort antal socialdemokrater.
            </seg>
            <seg n="cbe1d5a4">
              Vänsterpartiet går längst och vill införa en skatt på 10 procent
              av värdet på det mineral som brutits och uppfordrats. Som jag
              har förstått från deras förslag ska det gälla alla gruvor, det
              vill säga även dem som startats före 2005, och pengarna ska slussas
              in i en gruvfond som ska investera i gruvregionerna.
            </seg>
            <seg n="198ab1e1">
              Hur skulle det påverka en gruva som den i Pajala eller den i
              Dannemora? Skulle de klara en sådan skatt? Nej, svaret är: Inte
              alls.
            </seg>
            <seg n="0af2275a">
              Värdet på den malm som togs upp i Pajala år 2013 var just över
              600 miljoner. Vänsterns gruvskatt på 10 procent blir således 60
              miljoner kronor. Problemet för gruvbolaget i Pajala är att de
              är i uppstartsskede och har kostnader som är högre än intäkterna.
              I fjol hade de en förlust på nära 950 miljoner. Lägg då till en
              gruvskatt på 60 miljoner. Den gruvan kommer nog inte att vara
              i gång särskilt länge.
            </seg>
            <seg n="61a035c6">
              I Dannemora är det liknande siffror, dock inte lika höga. Osäkerheten
              på dessa två orter kommer snabbt.
            </seg>
            <seg n="1d2cec4b">
              Varför inför man en gruvskatt? Ja, det kanske är så att gruvprojekt
              ska stoppas via en gruvskatt. Miljöpartistiska motionärer, till
              exempel Valter Mutt, hymlar inte i sin motion att de vill ha höga
              gruvavgifter just av det skälet. De vill hejda den svenska gruvboomen.
              Att det leder till större miljöpåverkan, färre svenska jobb och
              en längre resa för dem som lämnar fattigdomen verkar vara priset
              som i varje fall miljöpartistiska motionärer är beredda att betala.
            </seg>
            <seg n="632eea2c">
              En hög gruvskatt innebär att gruvor med svag lönsamhet får svårare
              att klara sig och kanske till och med går under. Många av gruvprojekten
              i Norr- och Västerbotten och i Bergslagen kanske aldrig kommer
              att bli av.
            </seg>
            <seg n="bb2c3f12">
              Nu är inte en hög gruvskatt det enda hotet. Socialdemokraterna
              lanserar en kilometerskatt, nej, förlåt en vägslitageavgift, på
              4 miljarder kronor som gör det ännu svårare att driva företag
              eller bo på landsbygden. För gruvan i Pajala skulle kilometerskatten
              innebära 32 miljoner kronor per år för transporterna från Kaunisvaara
              till Svappavaara.
            </seg>
            <seg n="4dc7f0b2">
              Är det inte dags att berätta för väljarna vilken politik en rödgrön
              regering ämnar föra? Är det inte sjyst att säga det före valet
              och inte efter? Hur ska jobben i Pajala och Dannemora säkras?
              Kommer det att bli några nya gruvjobb på orter som Älvsbyn, Ludvika
              och Grängesberg? Vad är de rödgrönas besked till gruvkommunerna
              och dem som är anställda i gruvnäringen?
            </seg>
            <seg n="679c9914">
              Som företrädare för Alliansen i denna debatt vill jag avsluta
              med att yrka bifall till utskottets förslag.
            </seg>
          </u>
          <note n="3bba8f1e">
            I detta anförande instämde Olof Lavesson och Boriana Åberg (båda
            M).
          </note>
          <note type="speaker" n="b836949b">
            Anf. 190 KENT PERSSON (V) replik:
          </note>
          <u who="kent_persson_d7bdf7" xml:id="i-d358077c493d2e7a-1" n="766eb87c">
            <seg n="1d3fa1f6">
              Fru talman! Antalet aktiva undersökningstillstånd är faktiskt
              över 900 i Sverige i dag. Att de sedan är begränsade i tid har
              sin historiska förklaring. Det är ju för att man som markägare
              eller sakägare inte ska ansöka om undersökningstillstånd och sedan
              lägga en död hand över det hela. Att det har skiftat genom åren
              är inte konstigt alls. Det beror på råvarupriserna på världsmarknaden.
            </seg>
            <seg n="7cbfcd5c">
              Du påstår att Vänsterpartiet föreslår en gruvskatt, Johan Johansson.
              Men om du har läst vår motion framgår det att vi säger mineralersättning,
              och det är något helt annat än en skatt. Det är en ersättning
              för den malm som man bryter och det värde som den har under ett
              år. Enligt Bergsstaten var det 257 miljoner för 2012.
            </seg>
            <seg n="9bf97b28">
              Vårt förslag utgår dessutom från den lagstiftning från 2005 som
              vi har i dag och de gruvor som är i drift, ingenting annat.
            </seg>
            <seg n="9f55094b">
              Skulle man göra en hypotetisk beräkning av vad det skulle innebära
              om man inräknade samtliga gruvor som är i drift handlar det om
              väldigt stora pengar – jag kommer inte ihåg siffran. Men det är
              ju inte det som är vårt förslag, utan det bygger på dagens lagstiftning
              och en mineralersättning som är väldigt lätt att införa. Det är
              alltså ingen skatt.
            </seg>
            <seg n="b4775645">
              När det gäller en tuff miljölagstiftning är den bra på många
              sätt. Jag återkommer till den i mina nästa replik.
            </seg>
          </u>
          <note type="speaker" n="2e196c3a">
            Anf. 191 JOHAN JOHANSSON (M) replik:
          </note>
          <u who="johan_johansson_e1589a" xml:id="i-03641badf291a837-1" n="2dd064d3">
            <seg n="be3cb9f6">
              Fru talman! Jag utgick från sättet att beräkna mineralersättningen.
              Jag utgick alltså ifrån värdet av det mineral som bryts och uppfordras
              inom koncessionsområdet när jag gjorde min beräkning på Northland.
              Värdet är 600 miljoner, och 10 procent av 600 miljoner blir 60
              miljoner. Om man ser på Bergsstatens siffror tillbaka i tiden
              stämmer siffran säkert mycket väl. Men då är Northland Resources
              och Pajalagruvan inte med, för de hade ingen produktion då. Själva
              numerären som betalades in på då var förhållandevis låg. Det gör
              att det här exemplet sticker ut lite grann.
            </seg>
            <seg n="3dcf42c4">
              Det kommer att öppnas fler gruvor som gör att detta förändras.
              Det är en ganska stor skillnad.
            </seg>
            <seg n="5b8b4037">
              Jag är fundersam över att Kent Persson i sitt anförande betonade
              gruvnäringens betydelse. Han pratade om två tråkiga decennier
              och rostbältet. Jag förstår inte logiken i att man vill bromsa
              utvecklingen på det sättet som Vänsterpartiet förordar.
            </seg>
          </u>
          <note type="speaker" n="32b250cd">
            Anf. 192 KENT PERSSON (V) replik:
          </note>
          <u who="kent_persson_d7bdf7" xml:id="i-d358077c493d2e7a-2" n="766eb87c">
            <seg n="577ca7ff">
              Fru talman! Nej, det vill vi inte alls. Men om vi gör en internationell
              jämförelse – det är Världsbanken som har gjort den, det är inte
              någonting som jag eller Vänsterpartiet har hittat på – har Sverige
              den absolut mest liberala lagstiftningen när det gäller beskattning
              av gruvbolag. Det finns inget annat land i världen som har en
              så liberal beskattning.
            </seg>
            <seg n="d8b3481f">
              Innan bolagsskatten sänktes låg beskattningen på 28,3 procent.
              Det internationella genomsnittet låg på 40 procent. Det är ju
              en väsentlig skillnad. Mig veterligen går det alldeles utmärkt
              att bedriva gruvverksamhet i Kanada, Finland och inte minst i
              Australien med den höga beskattning som man har där. De 10 procent
              som vi har föreslagit är väldigt väl avvägda i det här sammanhanget.
            </seg>
            <seg n="94483392">
              Vi har på många sätt en bra miljölagstiftning. Vi vill skärpa
              den. Vi har sett den konkurs som inträffade, och konkurser kommer
              säkerligen att inträffa också längre fram. Därför vill vi se över
              aktiebolagslagen för att se till att det inte startas ett gruvbolag
              via ett dotterbolag och på det sättet kan smita undan en eventuell
              katastrof längre fram i tiden.
            </seg>
            <seg n="dcc483c2">
              Det här är väldigt viktigt: Vem ska bära ansvaret? Jo, det måste
              ju vara moderbolaget som har det totala ansvaret vid en katastrof.
              Det ska inte gå att gömma undan det i ett dotterbolag. Det är
              därför vi vill se en stor skärpning av lagstiftningen på det området.
              Hur man skulle kunna införa det skulle vi vilja se en utredning
              om.
            </seg>
          </u>
          <note type="speaker" n="6381d44d">
            Anf. 193 JOHAN JOHANSSON (M) replik:
          </note>
          <u who="johan_johansson_e1589a" xml:id="i-03641badf291a837-2" n="2dd064d3">
            <seg n="65ad3442">
              Fru talman! Jag tycker att vi ska vara stolta över att Sverige
              är ett attraktivt land att göra investeringar i, även i den här
              sektorn.
            </seg>
            <seg n="ae6dc265">
              Att göra jämförelser med andra länder är alltid vanskligt. Då
              måste man titta på hela skattebelastningen som företagen är utsatta
              för. Man måste också ta hänsyn till vilka åtaganden företagen
              har.
            </seg>
            <seg n="82ff2f1c">
              Miljöbiten är en viktig del där det diffar lite mellan länderna
              när det gäller hur åtagandena ser ut. Utvecklingen av vår minerallagstiftning
              har också ändrats. Företagen hade inte samma ansvar om de startade
              tidigare som om de startar nu. Det är svårt att göra dessa jämförelser.
            </seg>
            <seg n="78bc5b4e">
              Jag tycker att det är bättre att företagen tar ansvar för den
              miljöskada som de åsamkar i stället för att staten tar ansvaret
              och kompenserar genom en hög mineralavgift. Jag tror att det är
              bättre att förorenaren betalar.
            </seg>
            <seg n="a1e9ae01">
              Konkurser kan naturligtvis inträffa. Dannemora och Northland
              Resources i Pajala har en bräcklig ekonomi. De är i ett uppstartsskede,
              och då skulle en extra pålaga naturligtvis i form av en höjd mineralersättning
              eller en mineralskatt i kombination med en hög kilometerskatt
              vara tufft.
            </seg>
          </u>
          <note type="speaker" n="e2abbb89">
            Anf. 194 INGELA NYLUND WATZ (S) replik:
          </note>
          <u who="ingela_nylund_watz_6b7be4" xml:id="i-919af81ecd24487d-1" n="00a69f8a">
            <seg n="f1800aaf">
              Fru talman! Många saker av det som Johan Johansson tog upp i
              sitt anförande var tänkvärda, och jag kan också hålla med om dem.
              Däremot kan jag definitivt inte hålla med om analysen att synen
              på en eventuell höjning av mineralavgiften skulle vara den stora
              konfliktfrågan i den här kammaren när det handlar om politiken
              för svensk gruvnäring. Då har man nog tittat lite väl grunt på
              de politiska skiljelinjer som finns i den här frågan.
            </seg>
            <seg n="7f1e296b">
              Den stora politiska skiljelinjen är ju på vilket sätt som man
              betonar nödvändigheten av att fokusera på en hållbar utveckling
              av gruvindustrin.
            </seg>
            <seg n="2f1c1527">
              Jag har rötter i Pajala. Jag vet precis vad det innebär för utmaningar
              för kommunpolitikerna och befolkningen att leva upp till att bli
              någonting mer än att bara vara en in- och utresestation för dem
              som jobbar i den nya gruvan. Vi vill inte ha den typen av samhälle.
              Vi vill att samhällen ska växa och utvecklas och blomma där. Vi
              vill att Pajala ska utvecklas som kommun. Vi vill inte att det
              ska bli en satellitstad för in- och utresare.
            </seg>
            <seg n="8da497cc">
              Jag tror verkligen att Johan Johansson har tittat lite grunt
              i detta. Det innebär fantastiskt stora utmaningar på de orter
              där gruvindustrin utvecklas och där det startas ny verksamhet.
              Det innebär också enorma kostnader för samhället att möta upp
              de stora satsningar som görs. Där tror jag att vi skulle ägna
              betydligt mer energi åt att försöka hitta gemensamma lösningar
              över blockgränserna.
            </seg>
            <seg n="bceed649">
              Problemet i den här kammaren är att den nuvarande alliansregeringen
              inte tycker att det är viktigt.
            </seg>
          </u>
          <note type="speaker" n="c70e2286">
            Anf. 195 JOHAN JOHANSSON (M) replik:
          </note>
          <u who="johan_johansson_e1589a" xml:id="i-03641badf291a837-3" n="2dd064d3">
            <seg n="f0836af5">
              Fru talman! Jag vill ändå hålla fast vid att det här är den stora
              politiska skiljelinjen när det gäller mineralpolitiken. När vi
              tittar på miljö- och hållbarhetsfrågan är min uppfattning att
              det finns en stor politisk enighet om att det ska vara höga miljökrav,
              socialt och ekologiskt hållbart. Jag ser inte konfliktlinjen.
              Alla partier i den här kammaren driver på den med lite olika angreppsvinklar,
              men målet är detsamma.
            </seg>
            <seg n="769bca21">
              Tittar man också på att utveckla orter som kanske har haft en
              lite tråkig historia och varit lite på nedgång kan gruvnäringen
              väckas upp och komma in, som i Pajala, eller ta hand om stadsomvandlingen
              i Malmberget och Kiruna. Då ser jag också att det finns en politisk
              enighet om att genomföra det hela. Vi har lite olika sätt, men
              i grunden har vi en gemensam målbild. Stadsomvandlingen i Kiruna
              finansieras kanske på lite olika sätt mellan partierna, men målbilden
              är densamma.
            </seg>
          </u>
          <note type="speaker" n="73ea2ae4">
            Anf. 196 INGELA NYLUND WATZ (S) replik:
          </note>
          <u who="ingela_nylund_watz_6b7be4" xml:id="i-919af81ecd24487d-2" n="00a69f8a">
            <seg n="1770298a">
              Fru talman! Jag tycker att det är lite märkligt att allianspartierna
              och Moderaterna, företrädda av Johan Johansson, lägger så oerhört
              liten vikt vid att tala om vad vi behöver göra för att vi ska
              bli ett föregångsland när det handlar om att utveckla en hållbar
              gruvindustri i vårt land. Det är ju där den politiska diskussionen
              måste ligga om vi verkligen vill nå dit.
            </seg>
            <seg n="c9581a93">
              Då handlar det om att prata om forskningen. Det handlar om att
              prata om samverkan mellan näringslivet, akademin och det omgivande
              samhället. Det handlar om alla andra politikområden och inte enbart
              det vi diskuterar nu.
            </seg>
            <seg n="10c0aa88">
              Att ligga där i framkant innebär också att man måste prata i
              de termerna. Det gör inte Moderaterna. Moderaterna pratar om gruvskatten
              som om det vore den enda konfliktfrågan. Det är det inte. Det
              är besvärligt för Moderaterna att prata om hur vi ska skapa en
              långsiktigt hållbar gruvnäring. Det är liksom inte Moderaternas
              hemmaplan. Hemmaplanen är att prata om skatter.
            </seg>
            <seg n="f90b3ad4">
              Jag tror att det hade varit välgörande för Moderaterna i denna
              kammare om regeringen hade valt att komma till riksdagen och försökt
              förankra en bredare mineralstrategi än den som regeringen nu snickrar
              på i sin egen kammare. Gruvnäringen behöver långsiktighet och
              tydliga spelregler. Om målsättningen är en hållbar gruvindustri
              måste man göra mycket mer än vad denna regering har orkat prestera.
            </seg>
          </u>
          <note type="speaker" n="bc9eb087">
            Anf. 197 JOHAN JOHANSSON (M) replik:
          </note>
          <u who="johan_johansson_e1589a" xml:id="i-03641badf291a837-4" n="2dd064d3">
            <seg n="14fbf16d">
              Fru talman! När det gäller satsningar på forskning inom gruv-
              och metallområdet gjordes det en kraftfull satsning för två år
              sedan som vi debatterade ordentligt här i kammaren. Vi har också
              debatterat mineralstrategin.
            </seg>
            <seg n="e25a3b1c">
              Det viktiga just nu, där vi har en stor konfliktlinje, är hur
              gruvnäringen ska utvecklas framöver. Det som är den stora skillnaden
              är just synen på mineralersättningar eller införande av en ny
              gruvskatt. Det är det som innebär ett hot mot utvecklingen på
              dessa orter, i kombination med en hög kilometerskatt som slår
              mot Northland i Pajala med 32 miljoner kronor per år.
            </seg>
            <seg n="a3f53e23">
              Det är viktigt att ni i de tre rödgröna partierna tillsammans
              klarar ut: Vad är ert besked till dessa orter? Kommer det ni nu
              säger att bli en verklighet? Ni har en spridning från någon enstaka
              procent till 10 procent. Vad kommer det att hamna på? Hur ska
              man kunna finansiera en fortsatt utveckling i Pajala för att säkerställa
              att gruvan kan leva?
            </seg>
          </u>
          <note type="speaker" n="9cb19c65">
            Anf. 198 HELENA LINDAHL (C):
          </note>
          <u who="helena_lindahl_c5f81e" xml:id="i-ff416cf66ace6056-0" n="39c6254e">
            <seg n="07be6b61">
              Fru talman! Precis som Johan Johansson inledde är det så att
              många människor i dag reser sig ur fattigdom. Det gör att vi ser
              att fler hem byggs, att fler människor har råd med mobiltelefoner
              och att infrastrukturen byggs ut. I och med att det här händer
              ökar även efterfrågan på malm och mineraler.
            </seg>
            <seg n="7b8fa864">
              Det finns olika undersökningar och analyser som visar att behovet
              av dessa råvaror bara kommer att öka de kommande åren. Då krävs
              det att världen blir ännu bättre på återvinning, men det kommer
              inte att räcka fullt ut eftersom efterfrågan kommer att bli så
              stor. Därför kommer vi att behöva bryta mer metaller.
            </seg>
            <seg n="eee1c538">
              Sverige är, som sagt, rikt på många av de metaller och mineraler
              som efterfrågas och kommer att få en stor roll i den här utvecklingen.
              Till skillnad från många andra länder har vi en stabil demokratisk
              grund att stå på, och dessutom har vi en av världens tuffaste
              miljölagstiftningar. Det gör i sin tur att vi kan utvinna metallerna
              och mineralerna på ett hållbart sätt.
            </seg>
            <seg n="b3c79d21">
              I Norrbotten, Västerbotten och Bergslagen jobbar tusentals människor
              med att utvinna järnmalm och mineraler som sedan används för att
              konstruera broar, elbilar, järnvägsräls, vindkraftverk och byggnader.
              Förutom att vi bidrar till att förse omvärlden med allt detta
              bidrar vi även till att skapa många arbetstillfällen och det i
              bygder, till exempel i mina hemtrakter, som ofta har det tufft
              med tillgång till jobb.
            </seg>
            <seg n="6b3eb01d">
              Men det finns också utmaningar, som några har varit inne på.
              När en gruva öppnas kan landskapsbilden förändras och miljön påverkas,
              och många människor blir oroliga för vilka konsekvenser detta
              får för dem själva, för rennäringen och för naturen.
            </seg>
            <seg n="b144253b">
              Det gäller att ha respekt för att gruvnäringen är omtvistad och
              väcker både positiva och negativa reaktioner. Det har jag respekt
              för. Därför är det så viktigt att ta olika åsikter och oro på
              allvar, men det gäller också att på ett tydligt sätt reda ut det
              som är oklart och som ofta orsakar missuppfattningar.
            </seg>
            <seg n="16164921">
              Ett vanligt påstående är att gruvnäringen inte bidrar till statskassan
              och därför borde beskattas hårdare. Det är inte en helt korrekt
              beskrivning.
            </seg>
            <seg n="b3622f3d">
              Fru talman! Under 2011 uppgick statens intäkter från gruvnäringen
              i form av utdelning, skatter och avgifter till drygt 12 miljarder
              kronor.
            </seg>
            <seg n="7ad1b5be">
              De lokala gruvsamhällena får också del av inkomsterna genom att
              de anställda i gruvan betalar kommunalskatt. Visserligen är jag
              medveten om att det finns även fly-in/fly-out-situationer som
              vi måste komma till rätta med. Precis som min socialdemokratiska
              kollega Ingela Nylund Watz var inne på måste man skapa attraktiva
              samhällen för att folk ska vilja bo, verka och leva där. Dessutom
              anlitar gruvbolagen många underentreprenörer i de aktuella områdena
              som i sin tur har möjlighet att anställa fler.
            </seg>
            <seg n="a39f8304">
              Den nuvarande mineralersättningen infördes i minerallagen 2005,
              under den förra socialdemokratiska regeringen. Tanken var då att
              markägare skulle garanteras en del av vinsten från gruvbolagen.
              Detta skulle innebära att marknadsvärdet på fastigheter som omfattades
              av en undersökning eller brytning inte skulle sjunka. Avsikten
              med mineralersättningen var alltså inte i huvudsak att ge intäkter
              till staten.
            </seg>
            <seg n="361222df">
              Nästan alla svenska gruvor har fått sina tillstånd före 2005,
              vilket innebär att de inte betalar någon mineralavgift. Både LKAB
              och Boliden har varit i gång under lång tid, LKAB i 123 år och
              Boliden i 90 år, vilket ur ett hållbarhetsperspektiv är positivt.
              I takt med att tillstånden för brytning löper ut och nya gruvor
              startas kommer den inbetalade mineralavgiften att öka.
            </seg>
            <seg n="764c5a4c">
              Att införa en gruvskatt eller höja mineralavgiften är i dag inte
              aktuellt. Vi ser att mindre bolag i gruvbranschen har det svårt,
              och genom att lägga en ny skatt på dessa skulle vi riskera investeringsviljan
              och i förlängningen de jobb som så många ropar efter.
            </seg>
            <seg n="15a28675">
              Det finns flera länder som har högre mineralersättning än Sverige.
              Men att göra jämförelser rakt av är som att jämföra äpplen och
              päron. I Sverige har vi valt linjen att ha extremt höga miljökrav
              och krav på fonderade medel för återställning. Det kostar – och
              det är bra. I andra länder har man i princip obefintlig miljölagstiftning,
              vilket lägger ansvaret på staten. Det kräver en högre skatt på
              företagen.
            </seg>
            <seg n="a7a014e9">
              I mina ögon är lönsamma företag och skarp miljölagstiftning bättre
              än skitig miljö och låga krav.
            </seg>
            <seg n="56526757">
              Fru talman! Gruvdrift kan tyvärr, precis som annan industriell
              verksamhet, råka ut för olyckor och oförutsedda händelser som
              medför påverkan på miljön och på omgivningarna. Detta är naturligtvis
              helt oacceptabelt. Det får inte gå fel. Några har här varit inne
              på dessa fall, som också har debatterats i medier, och det handlar
              främst om två gruvor i Västerbotten. Gruvorna har gått i konkurs,
              och företagen har inte fonderat tillräckligt med medel för återställning.
            </seg>
            <seg n="dbaeb52b">
              Dessa två aktuella fall fick sina miljötillstånd enligt en äldre
              miljölagstiftning, där regelverket inte var tillräckligt tydligt.
              Det här är nu åtgärdat i lagstiftningen, och gruvföretag liksom
              andra företag som beviljas miljötillstånd ska ställa betydande
              belopp i säkerhet.
            </seg>
            <seg n="2258826d">
              Jag skulle även vilja bemöta påståendet att rennäring och gruvnäring
              inte kan existera sida vid sida. Samerna har en särställning som
              ursprungsfolk. Deras rättigheter ska respekteras, och deras kultur
              ska bevaras. Jag är fullt övertygad om att det går att hitta samförståndslösningar
              och villkor som gör att gruvnäringens påverkan på rennäringen
              kan hållas på en acceptabel nivå.
            </seg>
            <seg n="af7c961f">
              Fru talman! Vi har också tagit fram en mineralstrategi för Sverige.
              Visionen är att Sverige ska vara EU:s ledande gruvnation. Men
              det innebär också att gruvnäringens expansion ska ske hållbart,
              som några av er har varit inne på, det vill säga i samklang med
              miljön, med natur- och kulturvärden och med andra näringar.
            </seg>
            <seg n="64028170">
              I mineralstrategin finns det 19 åtgärdspunkter. Man kommer bland
              annat att titta på hur man kan ta fram en vägledning för samråd
              mellan ren- och gruvnäringarna, vilket är väldigt viktigt, se
              vilka hinder som finns för ökad bostadsproduktion i samband med
              gruvetableringar, få fler att intressera sig för att arbeta inom
              gruvnäringen, kartlägga hur attraktivt Sverige är att investera
              i som gruvland och titta på hur man kan snabba på tillståndsprocesser
              som i dag tar alldeles för lång tid även om vi har gjort en hel
              del för att förbättra det.
            </seg>
            <seg n="80b279ef">
              Fru talman! För mig som centerpartist är det viktigt att beslut
              fattas så nära människor som möjligt. Det är synd att vi inte
              har ett nationellt förbud mot uranbrytning, men jag känner mig
              trygg med det kommunala vetot. Uran har inte brutits i Sverige
              sedan 60-talet, och det känns bra att det är människor ute i de
              berörda bygderna som fattar beslut om de vill ha brytning eller
              inte. Som det är i dag verkar det inte finnas något större intresse
              för uranbrytning, varken bland medborgare eller bland kommunpolitiker
              i de kommuner som har uranfyndigheter.
            </seg>
            <seg n="b37b14f1">
              Centerpartiet driver på inom Alliansen för att även få till stånd
              ett kommunalt veto mot uranprospektering och ett förbud mot uranbrytning.
              Vi kommer att jobba för att få igenom detta på sikt, och det i
              Alliansen.
            </seg>
            <seg n="7181d3a7">
              Nu är skiffergasen på tapeten, och många tror att det här är
              något som kommer att få stora politiska konsekvenser och påverka
              maktbalansen i världen.
            </seg>
            <seg n="bea1fee9">
              Vad är då skiffergas? Jo, egentligen är det naturgas, men den
              finns lagrad långt ned i marken och inbäddad i skiffer. Man har
              länge känt till förekomsten, men det har tidigare varit alldeles
              för dyrt att utvinna den.
            </seg>
            <seg n="078aa837">
              I USA har man, som många av er känner till, gjort stora fyndigheter.
              Det har gjort att man har minskat importen av kol, vilket i sin
              tur har lett till sänkta kolpriser i Europa.
            </seg>
            <seg n="e49379a2">
              I kombination med att priset på utsläppsrätter är lågt är det
              i dag billigt att vara miljöbov i Europa. I Polen kommer 90 procent
              av elproduktionen från kol, och dessutom är man beroende av gasimport
              från Ryssland. För att Polen ska kunna minska sina utsläpp av
              koldioxid lägger de stort fokus på att leta efter skiffergas.
            </seg>
            <seg n="c1a20a90">
              Det är en kontroversiell metod att utvinna gas. Det går till
              på det viset att man pumpar in stora mängder vatten, kemikalier
              och sand i borrhålen som då spricker, och på det sättet frigörs
              gasen. Problemet är att man i dagsläget inte vet hur kemikalierna
              påverkar grundvattnet eller vad som händer om metaller frigörs
              och läcker ut i omgivningen.
            </seg>
            <seg n="5abf8670">
              Även International Energy Agency, IEA, är oroad för skiffergasens
              framfart i världen. Om vi ska klara tvågradersmålet måste skiffergasen
              enligt IEA stanna i backen.
            </seg>
            <seg n="7b0cbcad">
              Energiminister Anna-Karin Hatt har dessutom på olika ministermöten
              i EU lyft frågan om skiffergas och miljökonsekvenserna som kan
              uppkomma vid brytning samt att skiffergasen bidrar till att förlänga
              fossilberoendet i Europa men också i världen.
            </seg>
            <seg n="7c962919">
              Centerpartiet har ett stämmobeslut där vi säger nej till gas-
              och oljeutvinning i skiffer genom så kallad frackning. Dessutom
              vill vi förbjuda prospektering av skiffergas. Det här är också
              något vi jobbar med på lång sikt, men det som känns tryggt är
              att vi redan i dag har en av världens tuffaste miljölagstiftningar.
              Om det skulle bli aktuellt med frackning skulle metoden prövas
              i enlighet med den och sannolikt inte godkännas. Dessutom är intresset
              för skiffergas i Sverige allt lägre, bland annat på grund av att
              det inte är lönsamt med de miljökrav som vi har.
            </seg>
            <seg n="ee599a25">
              Världen behöver de produkter som gruv- och mineralnäringen producerar.
              Sverige ska fortsätta ha ett gott investeringsklimat, en tuff
              miljölagstiftning och en bra dialog. Så bygger vi en hållbar gruv-
              och mineralpolitik där alla intressen kan tas till vara.
            </seg>
          </u>
          <note type="speaker" n="51cb9ea4">
            Anf. 199 JONAS ERIKSSON (MP) replik:
          </note>
          <u who="jonas_eriksson_3e153d" xml:id="i-46dbb7b214f57fe8-1" n="00b928dc">
            <seg n="a96bb04d">
              Fru talman! Det gläder mig att Centerpartiets ledamot talar om
              att vi behöver en tuff miljölagstiftning. Det som bekymrar mig
              är att man tycker att man har det, för det är inte riktigt samma
              sak.
            </seg>
            <seg n="ae39b3dd">
              Jag ska ta tre exempel från gruvor. Vi har Aitikgruvan som har
              ett riktvärde vad gäller utsläpp av koppar på 90 kilogram per
              år och som 2008 gjorde utsläpp på närmare 260 kilogram koppar.
              Vi har Garpenbergsgruvan som har ett riktvärde vad gäller utsläpp
              av zink på 500 mikrogram per år och som 2009 gjorde utsläpp på
              1 554 mikrogram zink. Vi har Dragon Mining i Svartliden som har
              ett riktvärde vad gäller utsläpp av arsenik på 2 kilogram per
              år och som 2009 släppte ut 56 kilogram, 2010 släppte ut 45,8 kilogram
              och första halvåret 2011 – det är de sista uppgifterna jag har
              – släppte ut 17,5 kilogram.
            </seg>
            <seg n="8104b5b0">
              Inget av dessa utsläpp, som kraftigt överskrider de riktvärden
              man fått, har lett till några som helst påföljder. Då kan man
              fundera på hur miljölagstiftningen och uppföljningen av miljölagstiftningen
              är beskaffad och på om det här förfarandet och möjligheten att
              bedriva gruvverksamhet på det här sättet sörjer för en långsiktigt
              hållbar gruvnäring.
            </seg>
          </u>
          <note type="speaker" n="a46c6c66">
            Anf. 200 HELENA LINDAHL (C) replik:
          </note>
          <u who="helena_lindahl_c5f81e" xml:id="i-ff416cf66ace6056-1" n="39c6254e">
            <seg n="eece828f">
              Fru talman! Jonas Eriksson förstår säkert att det är lite svårt
              för mig att kommentera enskilda fall och siffror som jag inte
              har tagit del av. Det jag kan säga är att miljölagstiftningen
              har blivit betydligt tuffare. Det tror jag att även Jonas Eriksson
              måste skriva under på.
            </seg>
            <seg n="60addf0a">
              Under tiden då ni jobbade som stödparti till Socialdemokraterna
              var miljölagstiftningen faktiskt betydligt svagare. Det har vi
              ändrat på, och jag skulle tycka att det vore bra om även Jonas
              Eriksson kunde tycka att det är positivt. Men självklart är det
              inte okej om det är som du säger.
            </seg>
            <seg n="84ac3de0">
              Jag skulle vilja trycka på att Sverige är en demokrati som har
              en tuff miljölagstiftning i förhållande till andra länder. Många
              av oss är beroende av mineraler och metaller i vår vardag. Samtidigt
              tycker vi att det är ett problem att man bryter här, trots att
              vi har en ganska tuff lagstiftning när det gäller miljön. Är det
              då bättre att man bryter i andra länder med avsaknad av demokratiska
              regler och miljöregler? Det är ju ett problem, men många vill
              gärna sopa problemen under mattan och säga: Inte på min bakgård!
            </seg>
          </u>
          <note type="speaker" n="b553b229">
            Anf. 201 JONAS ERIKSSON (MP) replik:
          </note>
          <u who="jonas_eriksson_3e153d" xml:id="i-46dbb7b214f57fe8-2" n="00b928dc">
            <seg n="90473d0d">
              Fru talman! Jag tycker att det är precis det man gör – man sopar
              problemen under mattan när man nyligen, bara de senaste åren,
              har överskridanden av riktvärden som inte leder till någon konsekvens.
              Den miljölagstiftning vi har nu gällde 2008, 2009, 2010 och 2011.
            </seg>
            <seg n="d55c4cbc">
              Jag är glad åt skärpningen av miljölagstiftningen. Jag vill ha
              större skärpningar – det är det jag talar om – men det vore ett
              stort framsteg om man kunde få den aktuella miljölagstiftningen
              att fungera fullt ut, för det gör den inte nu.
            </seg>
            <seg n="41780886">
              Jag skulle vilja lyfta fram en annan fråga som Helena Lindahl
              också tog upp. Hon nämnde själv stämmobeslutet – jag tror att
              det var 2012 – då Centerpartiets stämma beslutade att ni skulle
              driva ett förbud mot brytning av skiffer för gas- och oljeutvinning
              och mot prospektering av uranfyndigheter.
            </seg>
            <seg n="ef9daa10">
              Som jag uppfattade det, Helena Lindahl, tycker du att det här
              är någonting man jobbar med på lång sikt. Jag kan säga att det
              inte behöver ta så lång tid. Det är nog ganska enkelt att skapa
              en majoritet i riksdagen nu för förändring på det här området.
              Om ni är riktigt seriösa och vill göra en förändring på området
              är ni välkomna att föra diskussioner med bland annat Miljöpartiet.
              Det ska inte behöva ta ytterligare åtta år av alliansstyre för
              att frågan ska komma längre, och då inte längre än vad den har
              gjort nu. Det här är nog ett resonemang som ni har haft inom Centerpartiet
              ganska länge, men ni har definitivt inte haft något genomslag
              i den regering som ni ingår i – snarare tvärtom.
            </seg>
          </u>
          <note type="speaker" n="b87120d7">
            Anf. 202 HELENA LINDAHL (C) replik:
          </note>
          <u who="helena_lindahl_c5f81e" xml:id="i-ff416cf66ace6056-2" n="39c6254e">
            <seg n="e5038648">
              Fru talman! Det är sant att Centerpartiet i förlängningen vill
              ha ett förbud mot uranbrytning och utvinning av skiffergas. Vi
              har ett stämmobeslut på det.
            </seg>
            <seg n="55f48ce1">
              Vi ingår också i en regering. Där förhandlar vi. Ibland tar det
              längre tid att få igenom det man själv skulle önska. Centerpartiets
              stämma bestämmer inte ensam över hela regeringens politik, tyvärr.
              Så är det. Jonas Eriksson, om ditt parti mot förmodan kommer i
              regeringsställning kommer ni att få erfarenhet av hur det är att
              jobba i en regering. Det handlar om ett givande och ett tagande
              från alla parter.
            </seg>
          </u>
          <note type="speaker" n="bc62da76">
            Anf. 203 KENT PERSSON (V) replik:
          </note>
          <note n="53fa23f6">
            Fru talman! Tack, Helena Lindahl, för ditt anförande!
          </note>
          <u who="kent_persson_d7bdf7" xml:id="i-c7c5b08b9248b9e5-0" n="766eb87c">
            <seg n="d70c6a49">
              Jag blir väldigt glad när jag lyssnar till Helena Lindahl, som
              talar om att man i Centerpartiet nu är så klar och tydlig med
              att man vill ha ett förbud mot uranbrytning och att det också
              ska gälla uranprospektering. Det har inte alltid varit så tydligt
              i de debatter som vi har haft de senaste åren.
            </seg>
            <seg n="8c556864">
              Jag kan också konstatera att ni har misslyckats kapitalt med
              att påverka de övriga i regeringskonstellationen. Det är snarare
              tvärtom. Resultatet av förhandlingarna har ju lett till ett öppnande
              för eventuell ny kärnkraft. Det är verkligen att beklaga.
            </seg>
            <seg n="d8cc0a53">
              Nu finns det en reservation som det finns möjlighet att rösta
              för. Jag förstod i Helena Lindahls tidigare replikskifte att ni
              ingår i en regering och att det då gäller att prioritera. Jag
              noterar då att det inte är den här frågan som Centerpartiet har
              prioriterat, alltså uranbrytning och prospektering efter uran.
            </seg>
            <seg n="f11dd7bc">
              Våra mineraltillgångar är inte alltid givna. Det är en ändlig
              resurs. För Vänsterpartiet är det väldigt viktigt att vi tar hänsyn
              till och ansvar för våra barn och barnbarn, så att de också har
              tillgång till dessa resurser, som är så viktiga i vår vardag och
              kommer att vara det också framöver. Det är därför vi vill ha bland
              annat en starkare miljölagstiftning, så att vi inte kommer att
              belasta miljön så att våra barn och barnbarn får ta den stora
              smällen.
            </seg>
          </u>
          <note type="speaker" n="353b37e3">
            Anf. 204 HELENA LINDAHL (C) replik:
          </note>
          <u who="helena_lindahl_c5f81e" xml:id="i-ff416cf66ace6056-3" n="39c6254e">
            <seg n="51e86a52">
              Fru talman! Det var roligt att höra att Kent Persson är glad
              över Centerpartiets besked och att han intresserar sig för Centerpartiets
              stämma. Däremot kan jag inte hålla med Kent Persson när han säger
              att vi har misslyckats kapitalt och dessutom bjudit in för ny
              kärnkraft. Vad jag vet finns det ingen ny kärnkraft i dag, och
              vad jag vet minskar kärnkraftsandelen medan det förnybara växer.
              Det är också Centerpartiets ambition att öka det förnybara. Att
              vi skulle ha misslyckats kapitalt är alltså helt felaktigt.
            </seg>
            <seg n="a98ae660">
              Även om jag högaktar Kent Persson, som är en duktig debattör
              med stor kunskap i de här närings- och energifrågorna, har Vänsterpartiet
              ingen erfarenhet av och kanske heller ingen kunskap om att sitta
              i en regering. Det är skillnad mellan att agera som ett parti
              och att vara en del av en konstellation.
            </seg>
            <seg n="e61406cc">
              Jag säger på samma sätt som jag sade till Jonas Eriksson: Om
              olyckan skulle vara framme och ni skulle få möjligheten tror jag
              också att ni kommer att få den erfarenheten.
            </seg>
          </u>
          <note type="speaker" n="95ada919">
            Anf. 205 KENT PERSSON (V) replik:
          </note>
          <u who="kent_persson_d7bdf7" xml:id="i-d358077c493d2e7a-3" n="766eb87c">
            <seg n="1c438bb8">
              Fru talman! Politik är att prioritera, och jag har noterat era
              prioriteringar. Det är inte att förbjuda uranbrytning och prospektering
              efter uran, för då borde ni ha nått någon framgång.
            </seg>
            <seg n="d3812fa2">
              När det gäller kärnkraft undersöker Vattenfall möjligheterna
              att bygga ersättningsreaktorer. Det är tack vare det beslut som
              Centerpartiet har varit med och tagit. Det är faktiskt så det
              ser ut.
            </seg>
            <seg n="32555cce">
              Jag måste återkomma till frågan om rätten till våra mineraltillgångar.
              Det kan aldrig vara så att en generation ska göra av med och förbruka
              vad kommande generationer också har rätt till. Den miljöbelastning
              som uppstår vid gruvhantering – jag har själv sett i min hemkommun
              Norberg hur just gruvnäringen har påverkat miljön och vattendragen
              genom utsläpp av lakvatten – måste man ta hänsyn till. Det gör
              man inte i rimlig utsträckning.
            </seg>
            <seg n="4f0a23c3">
              Jag antar att Centerpartiet också har varit med och sagt ja till
              Norra Kärr utanför Gränna och den gruva som kommer att starta
              där trots att riskerna är stora för att lakvattnet kommer att
              rinna ut i vattentäkten Vättern. Det skulle vara en katastrof
              av stora mått. Jag noterade alldeles nyligen att regeringen har
              gett tillstånd till brytning där, vilket jag verkligen beklagar.
              Det tycker jag inte är att ta miljöhänsyn på allvar.
            </seg>
          </u>
          <note type="speaker" n="cc7acfb0">
            Anf. 206 HELENA LINDAHL (C) replik:
          </note>
          <u who="helena_lindahl_c5f81e" xml:id="i-ff416cf66ace6056-4" n="39c6254e">
            <seg n="229d2581">
              Fru talman! Vi har inte brutit uran i Sverige sedan 60-talet.
              Det finns ingen brytning i dag. Det finns inga subventioner till
              ny kärnkraft i dag. Det var Centerpartiet med och förhandlade
              om. I dag byggs inga nya kärnkraftverk någonstans i världen utan
              statliga subventioner. Att Vattenfall undersöker möjligheten att
              bygga ny kärnkraft innebär inte att man de facto kommer att göra
              det.
            </seg>
            <seg n="7035a691">
              Låt mig avsluta med att säga att jag håller med Kent Persson
              om att gruvverksamhet också är en miljöfarlig verksamhet. Det
              är en delvis nödvändig verksamhet för Sveriges ekonomi och för
              välståndet i landet och i världen, men samtidigt finns det en
              baksida, och jag har all respekt för det. Det jag kan säga till
              Kent Persson är att jag ändå hoppas att miljölagstiftningen räcker
              till. Skulle den inte göra det är i alla fall jag beredd att kämpa
              för att ytterligare dra åt svångremmen.
            </seg>
          </u>
          <note type="speaker" n="e22d2d73">
            Anf. 207 LISE NORDIN (MP):
          </note>
          <u who="lise_nordin_7a122f" xml:id="i-b98944ebf5dbf907-0" n="df663405">
            <seg n="70285a66">
              Fru talman! I de debatter om mineralpolitik som vi har haft den
              här mandatperioden har jag varje år frågat om allianspartierna
              kan ge ett enda exempel på uranbrytning i världen som inte har
              haft negativa konsekvenser för miljö och hälsa, men jag har aldrig
              fått ett svar. Vad jag vet är det ingenstans i världen som uran
              bryts utan att det har fått allvarliga konsekvenser för lokalbefolkningen.
              Uranbrytning skiljer sig från brytning av annat mineral därför
              att uran är ett radioaktivt ämne.
            </seg>
            <seg n="1d746567">
              Sverige har ganska mycket mark med uran, och det finns ett flertal
              bolag som i dag provborrar efter uran. Det enda tydliga beskedet
              om man inte vill tillåta uranbrytning är att införa ett lagstiftat
              förbud. Då kan de företag som i dag lägger miljontals kronor på
              att söka efter uran i svensk berggrund i stället lägga sina pengar
              på något mer framtidsinriktat, exempelvis förnybar energi. Med
              ett tydligt lagfäst förbud mot uranbrytning kan människor som
              bor i Jämtland, Skaraborg, Hälsingland och Västerbotten andas
              ut.
            </seg>
            <seg n="a89197e0">
              Vi minns rubrikerna från vintern förra året om den finska gruvan
              som läckte uran. Det har beskrivits som en av Finlands värsta
              miljökatastrofer genom tiderna. Gruvdammen i Talvivaara i östra
              Finland läckte hundratals miljoner liter vatten som innehöll både
              tungmetaller och uran. Ekosystemen i området beräknas vara påverkade
              för lång tid framöver, och vattendragen i närheten är obrukbara.
              Just risken för att uranbrytning förstör kringliggande vattendrag
              gör att det finns stor anledning att vara försiktig med det pågående
              projektet med uranbrytning runt Storsjön. Det svenska försöket
              med uranbrytning vid Ranstadverket utanför Skövde upphörde i slutet
              av 60-talet just för att förorenat vatten läckte ut. Nu söker
              bolaget Continental Precious Minerals efter uran runt Storsjön
              i Jämtland, som i dag ger dricksvatten åt ett flertal kommuner.
            </seg>
            <seg n="ebf20997">
              När det provborras eller bryts uran kan det vara fler människor
              som berörs än de som bor i den aktuella kommunen. Vetorätten mot
              uranbrytning gäller i dag enbart för den aktuella kommunen. Men
              exemplet med Storsjön visar behovet av att samtliga berörda kommuner
              får en demokratisk möjlighet att påverka beslutet. En ansökan
              om att bryta uran i Bergs kommun påverkar i allra högsta grad
              alla de människor som är beroende av Storsjön som dricksvattentäkt.
              Miljöpartiet lägger därför fram ett nytt förslag om att det kommunala
              vetot mot uranbrytning ska utvidgas till att gälla även närliggande
              berörda kommuner.
            </seg>
            <seg n="ef8e2bc9">
              På vissa håll i landet är uranbrytning en av de viktigaste politiska
              frågorna. I de flesta hotade orter i landet har kommunpolitiker
              från alla partier samlats kring att man inte vill ha uranbrytning.
              Många partier säger en sak lokalt men en annan i riksdagen.
            </seg>
            <seg n="de0d099d">
              Miljöpartiet, Socialdemokraterna och Vänsterpartiet är konsekventa
              och har ett enat förslag om att uranbrytning ska förbjudas. Vi
              tycker att det är dags för en tydlig politik som ger besked både
              till företagen som vill bryta uran och till människor i hotade
              orter om att det inte blir någon uranbrytning. Centerpartiet har
              i dag sagt att man vill arbeta inom Alliansen för ett förbud mot
              uranbrytning. Efter att de försökt med det i snart åtta år utan
              att lyckas tror jag att det är mer sannolikt att ett förbud mot
              uranbrytning kommer på plats med en ny regering i höst.
            </seg>
            <seg n="975f1b3e">
              Uranbrytning är ett moraliskt dilemma för alla partier som förespråkar
              kärnkraft. Sedan uranbrytningen upphörde i Sverige i slutet av
              60-talet importerar vi allt uran från länder som Namibia, Kazakstan
              och Australien. Nu under våren köper Vattenfall uran från det
              statliga ryska bolaget Rosatom.
            </seg>
            <seg n="46b38b51">
              Uranbrytning är en av kärnkraftens baksidor som man slipper med
              ett helt förnybart energisystem. Jag tycker att det vore logiskt
              om de partier som förespråkar fortsatt utbyggnad av kärnkraften
              också förordade att Sverige skulle bryta sitt eget uran. Men regeringspartierna
              ger inget besked om huruvida de kommer att säga ja eller nej till
              en ansökan om att öppna en urangruva i Sverige.
            </seg>
            <seg n="773fcdb0">
              Dessa oklarheter om regeringens åsikter gynnar ingen. Det är
              en dålig miljöpolitik, näringspolitik och landsbygdspolitik att
              inte ge besked. Att som regeringen säga att man kommer att ge
              besked först den dag det kommer en ansökan på bordet är ett slag
              i ansiktet på de kommuner som i dag säger att provborrningarna
              efter uran är förlorade år för kommunernas utveckling.
            </seg>
            <seg n="37b24d08">
              Jag har besökt de områden i Oviken, Ovanåker, Billingen och Nianfors
              där människor lever med hotet om uranbrytning och har fått se
              hur både markägare och företag avstår från mer framtidsinriktade
              investeringar i ekoturism eller förnybar energi på grund av hotet
              att marken riskerar att bli obrukbar. Miljöpartiet vill att kommunerna
              ska få rätt att säga nej även till provborrning av uran. På så
              sätt kan de slippa att leva med många års osäkerhet.
            </seg>
            <seg n="1e10ee85">
              I detta betänkande presenterar Miljöpartiet alltså tre förslag
              mot uranbrytning. Vi vill ha ett lagstiftat förbud. Till dess
              att det är på plats vill vi att kommunerna får rätt att säga nej
              även till prospekteringsfasen. Slutligen vill vi att det kommunala
              vetot utvidgas till att omfatta även närliggande berörda kommuner.
            </seg>
          </u>
          <note n="dbf2db0d">
            Fru talman! Jag yrkar bifall till reservation 10.
          </note>
          <note n="b3fc3f68">
            I detta anförande instämde Jonas Eriksson (MP).
          </note>
          <note n="9449b385">
            Överläggningen var härmed avslutad.
          </note>
          <note n="393b44aa">
            22 § Anmälan om interpellationer
          </note>
          <note n="4911c79f">
            Följande interpellationer hade framställts:
          </note>
          <note n="cf955bdb">
            den 19 mars
          </note>
          <note n="d8946125">
            Peter Hultqvist
          </note>
          <note n="fb2c71b5">
            Maria Stenberg
          </note>
          <note n="9555fc94">
            Johan Andersson
          </note>
          <note n="d8946125">
            Peter Hultqvist
          </note>
          <note n="00edd012">
            Hans Ekström
          </note>
          <note n="bb4d6c54">
            23 § Anmälan om frågor för skriftliga svar
          </note>
          <note n="ef097259">
            Följande frågor för skriftliga svar hade framställts:
          </note>
          <note n="cec18433">
            den 14 mars
          </note>
          <note n="d8946125">
            Peter Hultqvist
          </note>
          <note n="cf955bdb">
            den 19 mars
          </note>
          <note n="f43a171d">
            Peter Persson
          </note>
          <note n="48ef5a1b">
            Anders Karlsson
          </note>
          <note n="48ef5a1b">
            Anders Karlsson
          </note>
          <note n="8bb28aa6">
            Hans Linde
          </note>
          <note n="ab1d8e83">
            Amineh Kakabaveh
          </note>
          <note n="39b07515">
            24 § Anmälan om skriftliga svar på frågor
          </note>
          <note n="08d71fc8">
            Skriftliga svar på följande frågor hade kommit in:
          </note>
          <note n="cf955bdb">
            den 19 mars
          </note>
          <note n="8ec823bf">
            Carl B Hamilton
          </note>
          <note n="f9fe87e8">
            Hans Olsson
          </note>
          <note n="f9fe87e8">
            Hans Olsson
          </note>
          <note n="48ef5a1b">
            Anders Karlsson
          </note>
          <note n="48ef5a1b">
            Anders Karlsson
          </note>
          <note n="f43a171d">
            Peter Persson
          </note>
          <note n="48ef5a1b">
            Anders Karlsson
          </note>
          <note n="3d90592e">
            Kent Härstedt
          </note>
          <note n="48ef5a1b">
            Anders Karlsson
          </note>
          <note n="abb8605e">
            Mats Pertoft
          </note>
          <note n="4e4659d7">
            Désirée Pethrus
          </note>
          <note n="7a834a29">
            Cecilia Dalman Eek
          </note>
          <note n="32b6068d">
            Lars Mejern Larsson
          </note>
          <note n="7176ac2e">
            Christina Oskarsson
          </note>
          <note n="7176ac2e">
            Christina Oskarsson
          </note>
          <note n="ad23609e">
            Agneta Gille
          </note>
          <note n="e7a7ea52">
            Jörgen Hellman
          </note>
          <note n="6bb9b4db">
            Hannah Bergstedt
          </note>
          <note n="7cd8f53e">
            Tomas Eneroth
          </note>
          <note n="b6de4136">
            25 § Kammaren åtskildes kl. 21.54.
          </note>
          <note n="39ae1ccf">
            Förhandlingarna leddes
          </note>
          <note n="d56efbfa">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
