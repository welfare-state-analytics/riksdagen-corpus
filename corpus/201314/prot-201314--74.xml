<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--74</head>
          <docDate when="2013-02-26">2013-02-26</docDate>
        </div>
      </front>
      <body>
        <div>
          <note n="e7a4b47e">
            ﻿
          </note>
          <note n="43c0e20d">
            Riksdagens protokoll
          </note>
          <note n="cd71c596">
            2013/14:74
          </note>
          <note type="date" n="403d6fd3">
            Onsdagen den 26 februari
          </note>
          <note n="10f4c773">
            Kl. 09:00 - 16:46
          </note>
          <note n="bb005451">
            1 § Justering av protokoll
          </note>
          <note n="2a6a827b">
            Protokollet för den 20 februari justerades.
          </note>
          <note n="3cae8c5f">
            2 § Anmälan om ny riksdagsledamot
          </note>
          <note n="2dadef0b">
            Följande berättelse från Valprövningsnämnden upplästes och lades
            till handlingarna:
          </note>
          <note n="65440b7d">
            Berättelse om granskning av bevis för riksdagsledamot
          </note>
          <note n="ea26125e">
            Till Valprövningsnämnden har från Valmyndigheten inkommit bevis
            om att Roger Lamell (S) utsetts till ny ledamot av riksdagen fr.o.m.
            den 1 mars 2014 sedan Lena Sommestad (S) avsagt sig uppdraget.
          </note>
          <note n="f1d053aa">
            Valprövningsnämnden har denna dag granskat beviset för den nye
            ledamoten och därvid funnit att det blivit utfärdat i enlighet
            med 14 kap. 28 § vallagen (2005:837).
          </note>
          <note n="878c51b0">
            Marianne Eliason
          </note>
          <note n="68abbedc">
            /Mattias Andersson
          </note>
          <note n="03c4295c">
            sekreterare
          </note>
          <note n="30782e37">
            3 § Anmälan om fördröjda svar på interpellationer
          </note>
          <note n="41e20e9e">
            Följande skrivelser hade kommit in:
          </note>
          <note n="0a457c5c">
            Interpellation 2013/14:298
          </note>
          <note n="aabed48f">
            Interpellation 2013/14:298 Olika bedömning av våldtäktsanmälningar
          </note>
          <note n="bbbcafbd">
            Interpellationen kommer att besvaras tisdagen den 11 mars 2014.
          </note>
          <note n="534e80e5">
            Skälet till dröjsmålet är bl.a. tjänsteresa.
          </note>
          <note n="100ab4c4">
            Beatrice Ask
          </note>
          <note n="07785422">
            Interpellation 2013/14:299
          </note>
          <note n="9c4b44b1">
            Interpellation 2013/14:299 Haverikommission gällande den bristande
            upprättelsen för våldtäktsoffer
          </note>
          <note n="bbbcafbd">
            Interpellationen kommer att besvaras tisdagen den 11 mars 2014.
          </note>
          <note n="534e80e5">
            Skälet till dröjsmålet är bl.a. tjänsteresa.
          </note>
          <note n="100ab4c4">
            Beatrice Ask
          </note>
          <note n="6184447f">
            4 § Anmälan om faktapromemoria
          </note>
          <note n="e77ffeeb">
            Förste vice talmannen anmälde att följande faktapromemoria om
            förslag från Europeiska kommissionen hade kommit in och överlämnats
            till utskott:
          </note>
          <note n="0d3ea831">
            KOM(2014) 21
          </note>
          <note n="6af6ba78">
            5 § Ärenden för hänvisning till utskott
          </note>
          <note n="65210f80">
            Följande dokument hänvisades till utskott:
          </note>
          <note n="8e831b9d">
            6 § Ärenden för förnyad bordläggning
          </note>
          <note n="20c59b36">
            Följande dokument bordlades för andra gången:
          </note>
          <note n="e11b75c1">
            7 § Riksrevisionens rapport om bostadstillägg och äldreförsörjningsstöd
          </note>
          <note type="speaker" n="94d07a94">
            Anf. 1 DAVID LÅNG (SD):
          </note>
          <u who="david_lang_e2a9da" xml:id="i-d218701152e111b7-0" n="945474e4">
            <seg n="400263e1">
              Fru talman! Vi debatterar betänkande 7 från socialförsäkringsutskottet,
              som bygger på Riksrevisionens rapport Bostadstillägg och äldreförsörjningsstöd
              till pensionärer – når förmånerna fram? Så ställs frågan i rubriken.
            </seg>
            <seg n="5653da34">
              Riksrevisionens övergripande slutsats är att systemet för ålderspensionens
              tilläggsförmåner fungerar dåligt. Det är inte så att det finns
              smärre brister eller att det är lite smått otillräckligt, utan
              det står dåligt i klartext i Riksrevisionens rapport. Det måste
              även regeringen se som allvarlig kritik – ordet dåligt är ett
              starkt ord som nog ger oss alla anledning till viss eftertanke.
            </seg>
            <seg n="35478903">
              Det största problem som Riksrevisionen har konstaterat är att
              många pensionärer som i dag har det ekonomiskt svårt och har rätt
              till tilläggsförmåner helt enkelt inte vet att de är berättigade
              till dessa stöd. I rapporten nämns ett mörkertal på 37 procent
              vad gäller bostadstillägget, vilket är en kraftig ökning sedan
              den senaste undersökningen. Vad gäller äldreförsörjningsstöd antas
              siffran vara ännu högre.
            </seg>
            <seg n="7f38031c">
              Riksrevisionen gör uppskattningen att hela 140 000 pensionärer
              går miste om bostadstillägget och att hälften av dem går miste
              om så mycket som 930 kronor i månaden eller mer.
            </seg>
            <seg n="08d8ca25">
              Vad som också är anmärkningsvärt är att vi har en regering som
              uppmärksammade problemet med stora mörkertal redan 2005 men som
              sedan 2007 inte har gjort särskilt mycket för att minska det.
              Med tanke på det är det kanske inte så konstigt att Riksrevisionen
              uttrycker sig i klartext, att systemet fungerar dåligt.
            </seg>
            <seg n="0ecee0f9">
              Vi sverigedemokrater vill gärna betrakta vårt parti som hela
              Sveriges parti – hela svenska folkets parti, inte minst de svenska
              pensionärernas. Vi eftersträvar en trygg ålderdom för dem som
              har arbetat, betalat skatt och bidragit till det svenska samhället.
            </seg>
            <seg n="62be82d8">
              När man då läser rapporter som dessa från Riksrevisionen finns
              det anledning att reagera på att många pensionärer inte vet om
              att de kan få en bättre privatekonomi. Samtidigt blir det vanligare
              att äldre hamnar hos kronofogden. Förra våren kunde vi till exempel
              i Dagens Nyheter läsa att antalet personer över 70 år i kronofogdens
              register har ökat med 13 procent de senaste åren. År 2012 rörde
              det sig om hela 19 000 ålderspensionärer.
            </seg>
            <seg n="44d1178e">
              Riksrevisionens sammanfattande slutsats är att det är motiverat
              för regeringen att se över hela grundskyddet, garantipensionerna
              inkluderade. Det är en slutsats som går helt i linje med vad Sverigedemokraterna
              har påpekat tidigare. Tilläggsförmånerna är i grunden bra. De
              ger lite mer till dem som har det allra sämst. Men tilläggsförmånerna
              borde inte behövas i den utsträckning som de behövs i dag.
            </seg>
            <seg n="0fc9bf93">
              I Sverigedemokraternas senaste budgetförslag vill vi kraftigt
              höja nivån på garantipensionen samtidigt som vi vill sänka skatten
              på pension. Det gör vi eftersom Sveriges pensionärer förtjänar
              bättre.
            </seg>
            <seg n="dc93119b">
              Som svar på Riksrevisionens skrivelse låter regeringen meddela
              att de avser att ge Pensionsmyndigheten i uppdrag att noggrannare
              undersöka mörkertalet för förmånerna och bedöma vilka förbättringar
              i information som behöver göras.
            </seg>
            <seg n="a9faeda9">
              Det är positivt med en sådan utredning som regeringen föreslår,
              för det är viktigt att vi får noggrannare analyser av storleken
              på mörkertalet och på vilket sätt mörkertalet effektivast kan
              bli mindre. Men det påverkar inte det fundamentala fel som finns
              med dagens pensionssystem, nämligen att många inte klarar sig
              på sin pension.
            </seg>
            <seg n="41d8bccf">
              Mot bakgrund av det vill jag gärna se en översyn av nivån på
              garantipensionen. Jag har därför skrivit en motion om detta med
              anledning av den här rapporten och yrkar bifall till Sverigedemokraternas
              reservation, som är reservation 2 i betänkandet.
            </seg>
          </u>
          <note type="speaker" n="0826f53b">
            Anf. 2 LARS-ARNE STAXÄNG (M):
          </note>
          <u who="lars-arne_staxang_01a5d1" xml:id="i-2d9843b560db354f-0" n="f68031b1">
            <seg n="72467519">
              Fru talman! Jag vill först yrka bifall till socialförsäkringsutskottets
              förslag.
            </seg>
            <seg n="70387e37">
              Det är viktigt med ett grundskydd, och vi har ett grundskydd
              i Sverige. Vi har en garantipension och ett äldreförsörjningsstöd.
              Sedan kan man alltid önska att det grundskyddet kunde vara större.
              Men man kan också lura sig vid första anblicken av grundskyddet,
              att man bara tar upp garantipensionen eller äldreförsörjningsstödet.
              Jämte grundskyddet finns det ett bostadstillägg, men precis som
              Riksrevisionen säger är det många i Sverige som inte känner till
              bostadstillägget, som är en viktig komplettering av grundskyddet.
            </seg>
            <seg n="39d30f21">
              När man läser Riksrevisionens rapport visar det sig att till
              och med en majoritet av Sveriges pensionärer inte vet hur lagen
              är konstruerad, att bostadstillägget är en del av pensionstillägget.
              Man har gjort en undersökning, och det är framför allt de i gruppen
              som bor i villa som inte tror att de över huvud taget omfattas
              av bostadstillägget. Har man en förmögenhet av något slag tror
              man heller inte att man omfattas. Det äger delvis sin riktighet,
              men man kan ha en förmögenhet på ett par hundra tusen utan att
              tillägget blir mindre.
            </seg>
            <seg n="ecfe4c0f">
              Man har kanske tidigare fått avslag eller har bekanta som har
              fått avslag. Alla de orsakerna är saker som gör att folk inte
              söker bostadstillägg, och då kommer man under fattigdomsgränsen.
            </seg>
            <seg n="1882f1cc">
              En annan sak som Riksrevisionen tar upp är fattigdomsbegreppen.
              Precis som beträffande barnfattigdom finns det något som heter
              relativ fattigdom och absolut fattigdom. Relativ fattigdom är
              ett teoretiskt begrepp, där man tittar på medelinkomsten och tar
              60 procent av den. Under det är man fattig. Har befolkningen fått
              en kraftig förbättring, som med jobbskatteavdragen, höjs gränsen
              uppåt, inte därför att man har svårare att betala hyra eller mat
              utan därför att det är ett relativt begrepp.
            </seg>
            <seg n="cd2dfca7">
              Vi kan också konstatera att det i kronofogdens register, som
              David Lång berättade om, finns 19 000, och antalet har ökat något
              på senare år. Men jämfört med andra länder ligger Sverige mycket
              lågt. Vi har nästan två miljoner pensionärer. Av dem hamnar ungefär
              19 000 hos kronofogden. Det är en mycket låg siffra med internationella
              mått.
            </seg>
            <seg n="19229316">
              Man kan alltid önska att grundskyddet vore bättre och framför
              allt att informationen till pensionärerna om detta vore bättre.
            </seg>
            <seg n="9b27b399">
              Detta uppdrag har Pensionsmyndigheten fått i flera omgångar.
              Nu har man på ett riktigt bra sätt försökt och kommer framgent
              att komma med informationsinsatser som ligger på en betydligt
              högre nivå. Vi får hoppas att man på det sättet kan komma till
              rätta med det som Riksrevisionen har riktat kritik mot.
            </seg>
          </u>
          <note n="ea5eb271">
            I detta anförande instämde Gunilla Nordgren (M).
          </note>
          <note type="speaker" n="fca00b67">
            Anf. 3 KURT KVARNSTRÖM (S):
          </note>
          <u who="kurt_kvarnstrom_a3417a" xml:id="i-1a1112786c9c9e55-0" n="ec851afa">
            <seg n="9f8baf35">
              Fru talman! Vi debatterar bostadstilläggen, och jag vill till
              att börja med yrka bifall till vår reservation 1.
            </seg>
            <seg n="6e1f73d9">
              Det finns två utgångspunkter för att vi vill fortsätta utreda
              bostadstilläggen ordentligt. Den ena handlar om att det finns
              ett större mörkertal nu än tidigare, och vi är mycket bekymrade
              över denna utveckling. En orsak till det är den förändring av
              bostadstilläggen som har genomförts under senare år. Beräkningen
              och ett tillägg i bostadstilläggen gör det mycket mer komplicerat
              för den enskilda att förstå hur bostadstillägget fungerar. Det
              är en av grunderna. Men mörkertalet är en annan.
            </seg>
            <seg n="328dbc7a">
              Jag är förvånad över att en majoritet – Alliansen med stöd av
              Sverigedemokraterna – inte stöder en sådan fortsatt utredning
              trots att man står här och talar om de stora problemen med bostadstilläggen.
              Men man stöder alltså inte vårt förslag om att utreda detta ordentligt
              för att få en bättre tillämpning.
            </seg>
            <seg n="4321859e">
              Genom bostadstilläggen når man bäst dem som faktiskt har den
              svagaste ekonomin. Det har bevisats genom åren. Men då vore det
              på sin plats att verkligen analysera detta på ett bättre sätt.
              Därför är jag förvånad över att majoriteten inte vill det.
            </seg>
            <seg n="cb5ef8df">
              Sedan finns det en diskussion här om garantipensionen och pensionerna
              generellt. Att pensionerna inte har ökat i den takt som de borde
              ha gjort beror mest på att jobben inte finns. En stor arbetslöshet
              på 8 procent skapar naturligtvis inte heller den tillväxt på pensionsområdet
              som annars skulle vara möjlig. Det är kanske den största orsaken.
            </seg>
            <seg n="c6de93db">
              Sverigedemokraterna talar sig varma för att de har förslag om
              att sänka skatten på pensionerna. Men verkligheten är att de stödde
              det femte jobbskatteavdraget i stället för att stödja vårt förslag
              om att faktiskt göra en ordentlig justering på skattesidan för
              pensionärerna. Politiken hänger alltså ihop här för Sverigedemokraterna.
              De stöder de grupper som har det betydligt bättre än de grupper
              som vi i dag talar om och som har den allra sämsta ekonomin.
            </seg>
            <seg n="e2439ab2">
              Jobben är, som sagt, kanske den viktigaste orsaken till att dessa
              grupper har det svårt i dagsläget, precis som många andra som
              har behov av ett samhällsstöd. Och jag är alltså förvånad över
              att vi inte får ett stöd i utskottet för att denna fråga ska utredas
              ordentligt.
            </seg>
          </u>
          <note n="2a273fe1">
            Jag yrkar bifall till reservation 1.
          </note>
          <note n="c844e167">
            Överläggningen var härmed avslutad.
          </note>
          <note n="dc848575">
            8 § ILO:s rekommendation om nationellt socialt grundskydd
          </note>
          <note n="c8f750a7">
            Förste vice talmannen konstaterade att ingen talare var anmäld.
          </note>
          <note n="15eb80fd">
            9 § Integritetsskydd vid signalspaning i försvarsunderrättelseverksamhet
          </note>
          <note type="speaker" n="a8871ce9">
            Anf. 4 PETER RÅDBERG (MP):
          </note>
          <u who="peter_radberg_0f74c9" xml:id="i-51edf761259040b4-0" n="44ee21d7" next="i-3e50f78b03df9b97-0">
            <seg n="d98fe4be">
              Fru talman! Efter ett halvår av intensiv debatt om NSA:s avlyssning
              och spioneri mot allierade i Europa och miljontals privatpersoner
              runt om i världen samt avslöjandet om det nära samarbetet med
              Försvarets radioanstalt, FRA, lämnade regeringen i november förra
              året in skrivelsen Integritetsskydd vid signalspaning i försvarsunderrättelseverksamhet
              .
            </seg>
            <seg n="a1f6db28">
              Skrivelsen är på endast sex sidor och beskriver väldigt ytligt
              den granskande verksamheten 2012 för Statens inspektion för försvarsunderrättelseverksamheten,
              Siun.
            </seg>
            <seg n="d12e578e">
              Kontrollverksamheten har genomförts på ungefär samma sätt som
              under 2011.
            </seg>
          </u>
          <note n="5938f27c">
            Det handlar om totalt 22 granskningar, varav 15 av FRA. 10 av
            dessa granskningar genomfördes enligt signalspaningslagen.
          </note>
          <u who="peter_radberg_0f74c9" xml:id="i-3e50f78b03df9b97-0" n="44ee21d7" prev="i-51edf761259040b4-0">
            <seg n="6ce4ba7a">
              Ingen av dessa granskningar enligt signalspaningslagen har föranlett
              Siun att lämna några synpunkter eller förslag till FRA.
            </seg>
            <seg n="c2ea1270">
              Därutöver rapporteras det att Siun har utfört fyra kontroller
              på enskildas begäran och kontrollerat om hans eller hennes meddelande
              har inhämtats i samband med signalspaning och om inhämtandet av
              uppgifter har skett i enlighet med signalspaningslagen. Inte heller
              här har något otillbörligt framkommit vid dessa kontroller.
            </seg>
            <seg n="cd7457fd">
              Resultaten av 2012 års kontrollverksamhet har inte lett till
              att Siun framfört några synpunkter eller förslag till åtgärder
              till regeringen eller överlämnat några ärenden till någon annan
              myndighet.
            </seg>
            <seg n="2101a625">
              Inte heller Integritetsskyddsrådet har enligt regeringens skrivelse
              haft något att anmärka på och har under 2012 inte funnit något
              skäl att rapportera till Siun.
            </seg>
            <seg n="30e6f113">
              För att visa att regeringen tar uppdraget på allvar borde den
              årliga redovisningen vara mycket utförligare och innehålla fler
              detaljer. Med de avancerade sök- och analysverktyg som FRA har
              fått tillgång till av NSA öppnas oanade möjligheter till att övervaka
              enskilda människor.
            </seg>
            <seg n="00966363">
              Någon samlad utvärdering och uppföljning av vilken effekt samtliga
              hemliga tvångsmedel haft för effektiviteten inom signalspaningen
              har aldrig gjorts.
            </seg>
            <seg n="f33d9ec2">
              Det har inte heller gjorts någon analys om det har lett till
              att människors vardag och liv i Sverige blivit tryggare. Miljöpartiet
              efterlyser en redovisning av huruvida de hemliga tvångsmedlen
              varit effektiva i förhållande till uppsatta mål och avsett syfte
              och i förhållande till det integritetsintrång som har skett.
            </seg>
            <seg n="c08dbb36">
              Endast regeringen, Regeringskansliet, Försvarsmakten, Säkerhetspolisen
              och Rikskriminalpolisen får beställa signalspaning av FRA. På
              så sätt kan man säga att FRA ytterst är regeringens eget underrättelseverktyg.
            </seg>
            <seg n="f5eaa4ac">
              Regeringen tillsätter dessutom medlemmarna i Försvarsunderrättelsedomstolen,
              Försvarets underrättelsenämnd och Statens inspektion för försvarsunderrättelseverksamheten,
              Siun.
            </seg>
            <seg n="472908e6">
              Även Sveriges Advokatsamfund riktar mycket skarp kritik mot regeringen
              med innebörden att regeringen inte följer lagen om försvarsunderrättelsedomstol.
            </seg>
            <seg n="2bd18af7">
              Advokatsamfundet konstaterar att regeringen i strid med lagen
              har underlåtit att förordna det föreskrivna antalet integritetsskyddsombud.
              Tre ombud saknas sedan tidigare förordnanden löpte ut den 1 december
              2013. Trots nomineringar har inga nya ombud valts. Men jag måste,
              fru talman, säga att det kan ha skett efter detta, men när detta
              uppdagades var det inte så.
            </seg>
            <seg n="03e5e15c">
              Försvarsdepartementet har meddelat att det inte går att lämna
              besked om när regeringen kommer att fatta beslut.
            </seg>
            <seg n="89a0ba9f">
              Det är mycket allvarligt att Försvarsunderrättelsedomstolens
              ombud inte är fulltaliga, då deras uppgift är att ta till vara
              enskildas integritet när domstolen prövar de önskemål om signalspaning
              som Regeringskansliet framställer genom FRA.
            </seg>
            <seg n="3965a8a0">
              Advokatsamfundet påpekar vidare i sin skrivelse att allvarliga
              frågor kan resas om regeringens verkliga vilja att värna Försvarsunderrättelsedomstolens
              oberoende och att underkasta signalspaningen den extra kontroll
              som lagen syftar till. Det gäller det sätt man hanterar förordningsärenden
              på samt det faktum att Försvarsdepartementets två senaste statssekreterare
              har förordat Försvarsdepartementets rättschef att söka tjänsten
              som ordförande i Försvarsunderrättelsedomstolen. Advokatsamfundet
              påpekar att det enligt lag inte är möjligt att utse advokater
              som inte har nominerats av Advokatsamfundet.
            </seg>
            <seg n="2e4a4293">
              Miljöpartiet menar att det är olyckligt att regeringen har behandlat
              de så viktiga integritetsfrågorna på det sätt jag nyss angav.
              Vi anser att det av princip är fel att bygga upp specialdomstolar
              av den här karaktären och menar att Försvarsunderrättelsedomstolen
              inte fyller sin funktion och därför bör avskaffas. I stället bör
              den ersättas med tillståndsprövning av allmän domstol, så som
              med de hemliga tvångsmedlen i brottmål.
            </seg>
            <seg n="d1ba1394">
              Miljöpartiet anser att det även krävs en ökad parlamentarisk
              insyn i FRA:s signalspaning. Bara tre av åtta riksdagspartier
              har i dag insyn via den löpande granskningen. I dag sköts tillsynen
              av Statens inspektion för försvarsunderrättelseverksamheten, Siun,
              i vars nämnd partierna har fem platser. De innehas av Moderaterna,
              Socialdemokraterna och Folkpartiet. Två stolar står i dag tomma
              i väntan på att regeringen utser nya ledamöter. Vi i Miljöpartiet
              kräver att Statens inspektion för försvarsunderrättelseverksamheten
              ska utöka antalet representanter, så att alla partier får insyn
              i verksamheten genom att varje parti får minst en representant
              i Siun.
            </seg>
            <seg n="5ea96ad0">
              Fru talman! Efter uppgifterna från den amerikanske visselblåsaren
              Edward Snowden om FRA:s nära samarbete med amerikanska NSA om
              spaningen mot Ryssland kräver Miljöpartiet ökad insyn och skärpta
              regler kring övervakningen. Uppgifterna om övervakningen är mycket
              allvarliga. Sverige ska ha samarbete med andra underrättelseorganisationer,
              men Sverige ska inte gå andras ärenden. Det krävs klargöranden
              kring vem som gynnas av att spana på exempelvis Ryssland. Det
              finns anledning att tro att det inte är svenska intressen som
              är i fokus när man spanar. Det får inte vara beställningsjobb
              åt något annat lands underrättelsetjänst.
            </seg>
            <seg n="55cb5838">
              Därför menar vi att FRA-lagen ska rivas upp och göras om i grunden.
              En parlamentarisk utredning ska tillsättas som grundligt ska gå
              igenom hur signalspaningen och försvarsunderrättelseverksamheten
              ska fungera med hänsyn till integriteten, proportionaliteten och
              effektiviteten. Det handlar om att reglera all verksamhet oavsett
              om det gäller teknikutveckling, signalspaning, försvarssamarbete
              eller informationssäkerhet.
            </seg>
          </u>
          <note n="acf8ac84">
            Fru talman! Enligt Miljöpartiet lever denna knapphändiga redovisning
            inte upp till de förväntningar som riksdagen hade på en utförlig
            årlig redovisning när lagen om signalspaning i försvarsunderrättelseverksamhet
            antogs av riksdagen 2008.
          </note>
          <note n="1eab86da">
            Därmed, fru talman, yrkar jag bifall till reservationerna 1 och
            6.
          </note>
          <note type="speaker" n="d6d4edd3">
            Anf. 5 MIKAEL JANSSON (SD):
          </note>
          <note n="a888707c">
            Fru talman! Jag yrkar bifall till reservationerna 2 och 4.
          </note>
          <u who="mikael_jansson_9fa8c8" xml:id="i-6673e011ff58d66b-0" n="62d942ea">
            <seg n="63a68a40">
              Signalspaning är Sveriges första försvarslinje. I en värld med
              nya hotbilder i form av global terrorism, informationsteknologiska
              hot och icke-konventionell krigföring är signalspaning något vi
              inte kan avstå. Samtidigt innebär det att den personliga integriteten
              hotas på ett nytt sätt: När internet skapar frihet att söka och
              finna skapar det och annan ny teknik också en bakdörr som gör
              att man som individ inte vet om man är privat eller iakttagen.
            </seg>
            <seg n="0663a08c">
              Försvarets signalspaning, som söker information som inte går
              från en svensk adress till en annan svensk adress, är i och för
              sig inte den största källan till otrygghet. Det finns många missförstånd
              angående det svenska försvarets signalspaning. En större risk
              för svenska medborgares integritet är andra nationers signalspaning
              – internettrafiken mellan svenska adresser passerar ju regelmässigt
              andra länder när IP-paketet inte känner några gränser. Det är
              emellertid viktigt att även det svenska försvarets signalspaning
              granskas på ett sätt som skapar förtroende hos medborgarna.
            </seg>
            <seg n="153bb3cf">
              Statens inspektion för försvarsunderrättelseverksamhet, Siun,
              vakar över att signalspaningen följer lagens intentioner. Detta
              är en viktig parlamentarisk kontroll. Tyvärr är bara tre partier
              representerade i inspektionen. Detta bör ändras så att varje parti
              representeras av minst en ledamot. Först då kan förtroendet byggas
              så att vi inte får en ny missvisande debatt i stil med den förra
              FRA-debatten.
            </seg>
            <seg n="0d3f08ed">
              Det är viktigt att våra duktiga medarbetare vid FRA får känna
              vår tacksamhet gentemot deras förnämliga arbete. Försvarets signalspaning
              räddar liv.
            </seg>
          </u>
          <note type="speaker" n="25459b14">
            Anf. 6 TORBJÖRN BJÖRLUND (V):
          </note>
          <u who="torbjorn_bjorlund_e4a89e" xml:id="i-5d00bdcaafb41a9e-0" n="61bd8e98">
            <seg n="dfd2121b">
              Fru talman! Det betänkande vi nu debatterar bygger på en skrivelse
              från Siun. Det är en beskrivning av övervakningen av FRA:s verksamhet
              som på många sätt är viktig – och på många sätt även anmärkningsvärd.
            </seg>
            <seg n="f73d40e9">
              Jag vill börja med att yrka bifall till våra tre reservationer,
              nr 3, 5 och 6, som vi ska rösta om senare.
            </seg>
            <seg n="331fcff5">
              FRA-lagen har varit omdebatterad under rätt många år – ända sedan
              dess tillkomst – och vi vet att vi hade olika turer när vi skulle
              sätta den i sjön. Inte minst var det många borgerliga ledamöter
              som både hade gråten i halsen och på andra sätt försökte slingra
              sig ur den här varianten av övervakningslagar. Det förstår jag,
              för det är inte så lätt att vara stringent och samtidigt göra
              de rätt bra saker som ska göras med en sådan här lag. Jag tror
              att det är viktigt att vi tar de här sakerna på allvar.
            </seg>
            <seg n="40e00368">
              Skrivelsen och den beskrivning av verksamheten som ges är fullständigt
              otillräcklig. Det finns egentligen ingenting i skrivelsen från
              Siun som säger att det har begåtts några fel. Siuns övervakning
              kan därför ifrågasättas, eftersom vi som Peter Rådberg var inne
              på känner till alla skriverier om övervakning och samarbetet med
              framför allt USA. Det är klart att man blir något förvånad när
              det inte kommer fram någonting i skrivelsen om de problem som
              faktiskt finns när det gäller gränsdragning och sådana saker.
            </seg>
            <seg n="ded5cffe">
              Vi ser att lagen är otillräcklig. Det har vi sagt från början,
              och även när man förändrade den tyckte vi att den skulle förändras
              ännu mer. Den ger nämligen, i alla fall som vi ser det, inte ett
              tillräckligt skydd för den personliga integriteten, och den sätter
              kanske inte tillräckligt bra ramar för hur underrättelseverksamheten
              ska gå till. Det är en sådan sak som gör att vi hävdar att lagen
              helt enkelt behöver ses över för att man ska se hur den ska förändras
              och anpassas till verkligheten.
            </seg>
            <seg n="5862b65f">
              När det gäller att kritiken inte kommer fram trots mediernas
              skriverier om framför allt NSA och USA:s övervakning är det faktiskt
              anmärkningsvärt, för skrivelsen kommer precis när det är som hetast.
              Det är någonting man borde ta på allvar, och man kanske skulle
              ha haft några kommentarer om det. Att man i Siuns verksamhet inte
              har tillräckligt med verktyg för att faktiskt titta på det här
              gör att Siuns verksamhet och uppdrag, och kanske även sammansättning,
              måste ses över. Vi har inte föreslagit någon konkret förändring,
              utan vi vill att man helt enkelt ska göra en översyn för att få
              en bra sammansättning och för att Siuns verksamhet ska vara adekvat
              för en övervakningsenhet.
            </seg>
            <seg n="c35877b8">
              Vi har också varit tydliga med att det här måste göras samtidigt
              som man ändrar lagen om Siun ska verka på ett bra sätt: Man ser
              över lagen, och man ser över Siuns verksamhet för att få till
              någonting som verkligen fungerar.
            </seg>
            <seg n="4daa0927">
              Ytterligare en punkt vi vill lyfta fram är det jag gärna återkommer
              till, nämligen det kontroversiella samarbete med USA som Sverige
              har på många olika områden. Det gäller inte minst på det här området.
              Mot bakgrund av den verksamhet som har avslöjats och som USA genom
              NSA håller på med blir det naturligtvis ännu mer kontroversiellt
              om vi inte kan ta ställning till ett samarbete med USA som kanske
              inte är bra för Sverige.
            </seg>
            <seg n="25df9f02">
              Avslöjandena har visat hur USA fungerar när det gäller deras
              underrättelseverksamhet och deras övervakning, och det är ingenting
              jag tycker att Sverige ska hålla på med. Kontakterna mellan FRA,
              NSA och USA är kontroversiella ur flera perspektiv – framför allt
              för att vi vet att USA egentligen inte bryr sig. De gör sitt;
              de kör sitt race.
            </seg>
            <seg n="4decb616">
              Sverige, om vi medverkar där, medverkar också till att vi får
              en mer osäker värld, en värld som inte följer de regler som vi
              tycker att den ska göra, nämligen att man har ett skydd för personlig
              integritet och ett skydd för att människor inte ska utsättas för
              orättvis behandling.
            </seg>
            <seg n="62e941ef">
              Det här har varit kontexten till hur USA agerar i olika länder,
              i Afghanistan, i Kuba på Guantánamobasen och så vidare. Man försöker
              övervaka det som man kallar för terrorister, men de som drabbas
              är mycket mer vanliga människor. Därför måste även den delen av
              samarbetet med USA ses över och förändras. Annars kommer vi att
              hamna i samma soppa som amerikanerna har gjort med NSA-övervakningen,
              och det tror jag inte är bra för Sverige.
            </seg>
            <seg n="a8f0a125">
              Jag vill avsluta med att säga att vi måste komma ihåg att FRA
              har en viktig uppgift för Sverige. Det är en underrättelseverksamhet
              som är till för att försvara och skydda vårt land Sverige mot
              sådant som skulle kunna hota oss. Finns det då minsta misstanke
              om att man inte gör det på rätt sätt skadar man vår egen underrättelsetjänst.
              Av den anledningen finns det ännu mer anledning att se över både
              lagen och Siun och kanske också hur FRA faktiskt jobbar.
            </seg>
            <seg n="8d787438">
              Vi behöver ha en underrättelsetjänst som verkar på ett bra sätt
              för att skydda Sverige, men det kan aldrig vara bra att det finns
              misstankar om att man inte sköter sitt uppdrag på ett bra sätt
              och enligt lagen och att man dessutom smiter undan från den övervakning
              som behövs.
            </seg>
          </u>
          <note type="speaker" n="e0092a19">
            Anf. 7 CLAS-GÖRAN CARLSSON (S):
          </note>
          <u who="clas-goran_carlsson_10b2a1" xml:id="i-371f126a9bcfc254-0" n="746ebc0d">
            <seg n="b7675dca">
              Fru talman! Det finns mycket i vårt land som vi kan vara stolta
              över. Vi har stor öppenhet när det gäller det offentliga. Sveriges
              medborgare har god insyn in i maktens korridorer. Vi tror på ett
              öppet och jämställt samhälle. Vår kultur genomsyras av tanken
              om att kunna granska det offentliga och samtidigt värna om den
              personliga integriteten.
            </seg>
            <seg n="3f6c47d3">
              Detta är något som vi ska ta vara på och känna stolthet inför.
              Men för att kunna fortsätta vara ett starkt land som sticker ut
              internationellt med vår öppenhet och tillit kräver det att vi
              har en god underrättelseverksamhet. Det handlar inte bara om rikets
              säkerhet, utan det handlar naturligtvis även om att skydda våra
              medborgare och våra fri- och rättigheter.
            </seg>
            <seg n="91d6512b">
              I detta arbete där Sverige utmärker sig, inte trots utan på grund
              av att vi är ett litet och fritt land, är samarbeten med andra
              stater både önskvärda och nödvändiga, inte minst i en modern värld
              där konflikterna blir alltmer komplicerade, globala och teknologiska.
            </seg>
            <seg n="b0194775">
              Tiden då den internationella konflikten endast gällde två starka
              supermaktsblock är sedan länge förbi. Och det är just detta som
              är så viktigt, fru talman.
            </seg>
            <seg n="e4b0d488">
              År 2014 lever vi i en snabb och föränderlig värld. Vår styrka
              i omvärlden och medborgarnas säkerhet samt försvaret av våra demokratiska
              friheter har inte blivit viktigare än tidigare. De har alltid
              haft högsta prioritet, men det kräver en annan typ av försvar,
              en annan typ av ansvar.
            </seg>
            <seg n="e9402445">
              Att ha en smidig och stark underrättelsetjänst är inte ett hinder
              för demokratin. Det är en förutsättning både inom Sveriges gränser
              och i utlandet, i fredsbevarande insatser och så vidare.
            </seg>
            <seg n="837d4b6c">
              Att ha den utomordentliga nivå på signalspaning som Sverige har
              medför givetvis vissa förpliktelser. Vi måste göra allt vi kan
              för att skydda den personliga integriteten, och här blir lagstiftningen
              på området extra viktig.
            </seg>
            <seg n="71537cf1">
              Det handlar dock inte om att bevaka personliga sms eller jobbmejl.
              Det handlar om att se vilka personer och vilken typ av information
              som kan tänkas skada andra invånare eller för den delen har som
              avsikt att skada samhällsstrukturen.
            </seg>
            <seg n="c54df179">
              Genom signalspaningen kan vi bevaka dem som lämnar märkliga digitala
              spår, som kan misstänkas planera terrorattentat eller andra horribla
              gärningar.
            </seg>
            <seg n="f51fab30">
              Låt oss för all del heller inte glömma att varje enskild person
              har rätt att få veta om dennes aktivitet har korsat FRA:s vägar.
              På denna punkt måste vi vara benhårda.
            </seg>
            <seg n="e0083bca">
              Fru talman! Den personliga integriteten och den demokratiska
              granskningsverksamhet som ska skydda integriteten är oerhört viktig.
              Vi måste fortsätta att utveckla lagstiftningen så att signalspaningen
              fortsätter att i första hand vara till för dem vi vill skydda,
              inte användas mot dem. Därför ser jag gärna att denna debatt fortsätter
              framöver, inte bara i försvarsutskottet och i denna kammare utan
              även på andra arenor.
            </seg>
            <seg n="14d7f57a">
              Alltför många gånger har vi sett hur underrättelsetjänster världen
              över använt sina uppgifter i utpressningssyfte eller för att kartlägga
              politiska strömningar inom landet. Genom ett sådant beteende förödmjukar
              man inte bara demokratin och landets invånare. Man förödmjukar
              och förnedrar även sig själv i den kommande historieskrivningen.
              Vi får aldrig, aldrig känna att vi är på väg mot den vägen.
            </seg>
            <seg n="e4c788f9">
              Vi vill heller inte att historien ska döma oss för att vi inte
              gjorde tillräckligt, för att vi missade ett tydligt mönster, för
              att vi hade kunnat förhindra en katastrof, men misslyckades –
              misslyckades för att vi, om vi hade vetat mer, hade kunnat rädda
              liv antingen utomlands eller här i Sverige.
            </seg>
            <seg n="ff5bb881">
              Fru talman! För inte så värst länge sedan läckte visselblåsaren
              Edward Snowden uppgifter till den engelska tidningen The Guardian.
              Det var uppgifter som visade på den amerikanska underrättelsetjänsten
              NSA:s bekymmersamma inställning till personlig integritet och
              privatliv.
            </seg>
            <seg n="beb64d41">
              Vi kan ha alla möjliga åsikter om vad som pågår i USA och om
              Snowdens läcka. Vi kan tala om NSA, om Guantánamo, om drönarattacker
              och om ett valsystem som skiljer sig starkt från vårt, och vi
              får inte vara rädda för att kritisera vår granne i väst. Precis
              som Sverige är USA långt ifrån ett perfekt land. Deras underrättelsetjänst
              kanske inte alltid gör rätt.
            </seg>
            <seg n="2f523c64">
              Jag har inte, och ska inte ha, uppgift om vilka länder vi eventuellt
              samarbetar med på det här området. Men att låta ett politiskt
              beslut ta avstamp i en läcka och spridning av hemligstämplade
              dokument, för att sedan fullständigt och förhastat stänga ned
              ett viktigt samarbete mellan två demokratiska stater, är enligt
              min mening inte bara svårgenomfört utan även oklokt.
            </seg>
            <seg n="e983ec5d">
              Fru talman! Att Sverige kan utmärka sig genom högkvalitativ signalspaning
              med en demokratisk insyn, reglerad av lagar för att skapa så effektiva
              och integritetsskyddande metoder som möjligt, stärker vår ställning
              i omvärlden. Det gör oss starka, och det gör oss till ett föredöme.
            </seg>
          </u>
          <note n="b595c180">
            Jag yrkar bifall till utskottets förslag till beslut.
          </note>
          <note n="3811061f">
            I detta anförande instämde Annicka Engblom (M).
          </note>
          <note type="speaker" n="8e7bb8fc">
            Anf. 8 ANNICKA ENGBLOM (M):
          </note>
          <u who="annicka_engblom_cb9ca3" xml:id="i-31d4a4553c17fbe6-0" n="9092e808" next="i-c8c12af34031a0cc-0">
            <seg n="c45281ff">
              Fru talman! Det händer inte varje dag att jag trycker på den
              gröna instämmandeknappen när det är en talare från oppositionen,
              i det här fallet Socialdemokraterna i form av Clas-Göran Carlsson.
              Jag gjorde just detta av den anledningen att han i sitt anförande
              uttryckte precis min uppfattning i frågan om det ärende som vi
              just nu behandlar, nämligen regeringens årliga redogörelse för
              hur kontrollen av den svenska försvarsunderrättelseverksamheten
              har fungerat med hänsyn till den personliga integriteten. Jag
              vill säga det en gång till: Hur kontrollen av den svenska försvarsunderrättelseverksamheten
              har fungerat med hänsyn till den personliga integriteten.
            </seg>
            <seg n="46df34b8">
              Hur USA eller andra länder kontrollerar sina egna underrättelsetjänster
              med hänsyn till den personliga integriteten åligger dem själva
              att välja. Vi ska vara stolta över det sätt på vilket vi har riggat
              vårt system.
            </seg>
            <seg n="788c22e5">
              Fru talman! Sedan lagen om signalspaning i försvarsunderrättelseverksamheten,
              eller signalspaningslagen som vi kallar den kort och gott, antogs
              den 1 januari 2009 omfattas signalspaning av både tillståndsgivning
              och kontroll, allt reglerat i lag. För kunskaps skull går det
              i korthet till så att FRA hos Försvarsunderrättelsedomstolen söker
              tillstånd vad gäller det som inhämtningsuppdraget kommer att omfatta
              och vilka signalbärare det handlar om. Och signalbärare är det
              som vi använder i all vår kommunikation. Det kan vara satellittrafik,
              signaler mellan master och kabeltrafik. Till detta kommer vilka
              sökbegrepp som får användas och vilka villkor i övrigt som behövs
              för att begränsa intrånget i den personliga integriteten.
            </seg>
            <seg n="607e2455">
              Inhämtning, förstöring och rapportering kontrolleras löpande
              av Statens inspektion för försvarsunderrättelseverksamhet, Siun,
              som rapporterar det till regeringen, som i sin tur redogör för
              detta för riksdagen. Försvarsunderrättelsedomstolen står i sin
              tur under tillsyn av Justitieombudsmannen, Justitiekanslern och
              Datainspektionen. Dessutom finns det vid FRA ett integritetsskyddsråd
              som löpande bedriver internkontroll av underrättelseinhämtningen
              på myndigheten för att säkerställa integritetsskyddet.
            </seg>
          </u>
          <note n="86e50c0b">
            Siun i sin tur samverkar också med Datainspektionen och med Säkerhets-
            och integritetsskyddsnämnden, där bland annat fru talmannen ingår.
          </note>
          <u who="annicka_engblom_cb9ca3" xml:id="i-c8c12af34031a0cc-0" n="9092e808" prev="i-31d4a4553c17fbe6-0">
            <seg n="056b689f">
              Varför allt detta? Jo, signalspaning och underrättelseinhämtning
              måste per definition alltid avvägas mot den enskildes integritet.
              Underrättelseinhämtning kan ske antingen med öppna eller hemliga
              källor och kan egentligen bedrivas av vem som helst. Men om en
              stat bedriver underrättelseinhämtning är det i ett rättssamhälle
              viktigt att det regleras i lag och att den enskildes rätt beaktas.
            </seg>
            <seg n="dd81c268">
              Fru talman! Hur gick det till innan signalspaningslagen fanns?
              Var det fritt blås? Bestod FRA av nyfiket folk som kikade in på
              människors hemligheter? Nej, så har det aldrig varit. Vid myndigheten
              har det alltid funnits en internkontroll, och det har alltid funnits
              en spårbarhet i de sökningar som de anställda gjort. Långt före
              integritetsskyddsrådet fanns en integritetsfunktion inom myndigheten
              för att värna just den personliga integriteten. Därutöver genomsyras
              Försvarets radioanstalt av en mycket speciell kultur där hänsyn
              till det man jobbar med, syfte och hantering alltid tas.
            </seg>
            <seg n="53ba28b5">
              Fru talman! Vi befinner oss i kammaren för att debattera årets
              skrivelse. Vi kan konstatera att varken Siun eller integritetsskyddsrådet
              vid FRA har några synpunkter eller förslag till åtgärder mot den
              underrättelseinhämtningsverksamhet som bedrevs under 2012. Efter
              inledande intrimning av både tillståndsgivare och kontrollorgan
              kan vi konstatera att uppföljning och granskning av signalspaning
              fungerar väl.
            </seg>
            <seg n="426ddc76">
              Det finns dock inget som inte kan bli bättre. Regeringen bedömer
              att det framöver kan finnas behov av en fördjupad uppföljning
              av lagstiftningens konsekvenser, vilket torde svara på Miljöpartiet
              och Vänsterns önskan om fördjupad uppföljning. Det är något som
              också utskottet har bejakat i sitt betänkande. Man ser det som
              befogat att genomföra en sådan här fördjupning eller uppföljning
              inom några år.
            </seg>
            <seg n="e3280e1c">
              Fru talman! Utan spaning ingen aning, är uttrycket som vi hört
              många gånger och som kanske uppfattas som något slitet. Men utan
              det viktiga arbete som de anställda vid bland annat Försvarets
              radioanstalt bedriver hade den nationella säkerheten och situationen
              för svenska medborgare som av olika anledningar befinner sig utanför
              våra gränser varit mycket osäker.
            </seg>
            <seg n="0c424f54">
              Det är en nationell nödvändighet för Sverige att ha en väl fungerande
              underrättelsetjänst. Detta borde egentligen vara självklart för
              alla som tänker efter. I grunden handlar det nämligen om vår frihet,
              trygghet och självständighet som nation, för det är bara den egna
              informationen man kan lita på till hundra procent.
            </seg>
            <seg n="2e1cd582">
              Trots den allmänna och positiva uppfattningen och känslan att
              vi lever i ett relativt lugnt hörn av världen lever vi i själva
              verket i en mycket osäker värld som många gånger är mer osäker
              än för 20 år sedan. Det händer mycket i vårt land, i vårt lands
              närhet och längre bort där svenskar har företag och anställda
              och deltar i volontära räddnings- eller fredsinsatser. Jag behöver
              bara säga Afghanistan, Somalia, Georgien, Libyen, Egypten, Syrien
              och Ukraina. Jag kan också nämna London, Madrid och Helsingfors.
            </seg>
            <seg n="535913d4">
              Omfattningen av spionage och säkerhetshotande verksamhet är större
              i dag än under kalla kriget. Hotbilden har vidgats och därmed
              också behovet av olika typer av information. Bland annat cybersäkerhet
              och internetsäkerhet har nämnts i kammaren och är en växande problematik.
            </seg>
            <seg n="86795069">
              I den moderna tiden är det fortsatt betydelsefullt att kunna
              följa olika militära utvecklingar också i vår egen del av världen.
              Svenska politiska och militära beslutsfattare kunde tack vare
              FRA sova lugnare även under kalla krigets kallaste nätter.
            </seg>
            <seg n="87451636">
              Fru talman! Vi ska vara stolta över det regelverk som vi riggat
              sedan 2009 för att värna integriteten. Många länder i världen
              har betydligt mindre eller till och med obefintlig kontroll av
              sin underrättelseverksamhet. Genom att ha en nationell underrättelsetjänst
              som tydligt och klart lyder under den av riksdagen stiftade lagen
              skyddar vi vår frihet.
            </seg>
            <seg n="19217efa">
              Fru talman! Så några ord om de reservationer och motioner som
              har rests i ärendet av främst Vänsterpartiet och Miljöpartiet.
              Båda partierna lyfter fram att skrivelsen är för tunn och vill
              ha ytterligare beskrivning av skeendena. Jag vet inte hur man
              ska kunna skriva mer om något som det inte finns något att anmärka
              på. Kontrollen och granskningen av underrättelseverksamheten fungerar
              uppenbarligen bra. Visst kan man utöka skrivelsen med några sidor
              till som säger samma sak, men faktum är att man inte har något
              att anmärka på vad gäller kontroll, uppföljning eller förstöring
              av den signalspaningsverksamhet som FRA bedriver.
            </seg>
            <seg n="b869c086">
              Fru talman! Vänsterpartiets beröringsångest med USA känner vi
              igen. Det är riktigt att den underrättelseinhämtning som NSA bedriver
              har kritiserats av omvärlden och Sverige. Det är dock upp till
              USA att bättre kontrollera sin underrättelseverksamhet, och de
              kan ju titta på Sverige som ett bra exempel.
            </seg>
            <seg n="7db67597">
              Jag upprörs över den misstänksamhet och nästan oförskämdhet som
              Miljöpartiet riktar mot myndighet, regering, tjänstemän och nuvarande
              och avgående riksdagsledamöter i alla de kontrollorgan som är
              satta att granska FRA:s verksamhet. Jag känner mig djupt kränkt
              och upprörd å deras vägnar över att deras trovärdighet, kompetens
              och kunskap ifrågasatts. Miljöpartiet och Peter Rådberg är skyldiga
              dem en ursäkt.
            </seg>
          </u>
          <note n="ff86fbd3">
            Fru talman! Jag yrkar bifall till utskottets förslag i betänkandet
            och avslag på reservationerna.
          </note>
          <note n="ddc0b106">
            I detta anförande instämde Stefan Caplan (M) och Allan Widman
            (FP).
          </note>
          <note type="speaker" n="3017342d">
            Anf. 9 PETER RÅDBERG (MP) replik:
          </note>
          <u who="peter_radberg_0f74c9" xml:id="i-5e04f342ca7632fb-0" n="44ee21d7">
            <seg n="36bed73d">
              Fru talman! Annicka Engblom lovsjunger det arbete som görs. Miljöpartiet
              var noga med att säga att vi ska ha en underrättelseverksamhet.
              Jag klargjorde detta tydligt.
            </seg>
            <seg n="cab0bb64">
              Miljöpartiet är inte ensamt i sin kritik. I ett par program förra
              året visade Uppdrag granskning tydligt hur granskningen går till
              och vilket samband man har med USA. Advokatsamfundet riktar också
              skarp kritik. Docent Mark Klamberg med flera pekar på att något
              måste göras. Det är alltså inte bara Miljöpartiet som riktar kritik
              mot detta utan ett antal i professioner utanför detta hus gör
              detsamma.
            </seg>
            <seg n="9bbcad5d">
              Problemet med lagen är att den är full av undantag. Tittar man
              på en lagparagraf finns det, enligt Klamberg, ett antal undantag
              som gör att lagen blir meningslös. Det finns undantag efter undantag.
              Det är inte jag som säger det utan Mark Klamberg och Advokatsamfundet.
              Något måste göras åt detta, och det är det vi skriver om i vår
              reservation.
            </seg>
            <seg n="82313818">
              När det gäller den demokratiska aspekten är det tre partier av
              åtta som får den löpande granskningen. Fem partier står alltså
              utanför. Du nämner inte detta med ett ord, Annicka Engblom. Det
              är djupt kränkande att inte alla åtta partier som är invalda i
              Sveriges riksdag får tillgång till detta. Men du nämner det inte
              över huvud taget. Betyder det ingenting?
            </seg>
            <seg n="76aaac93">
              Advokatsamfundet, Klamberg och ett antal andra människor riktar
              kritik mot detta, och det är den kritiken vi framför. Vi vill
              ha en förbättring. Vi ska ha en underrättelseverksamhet, men den
              ska förbättras. Därför lägger vi fram vårt förslag.
            </seg>
          </u>
          <note type="speaker" n="ca479d58">
            Anf. 10 ANNICKA ENGBLOM (M) replik:
          </note>
          <u who="annicka_engblom_cb9ca3" xml:id="i-06bfc169e58bb6d5-0" n="9092e808">
            <seg n="1e7a9c50">
              Fru talman! Vad gäller Siun är sju platser avsatta för parlamentariker.
              Det har ålagts oppositionen och majoriteten eller regeringspartierna
              att förhandla om vilka som ska sitta där. Det råder full frihet
              bland oppositionspartierna att förhandla om det. Om Peter Rådberg
              känner sig manad tycker jag att han ska räcka upp handen och säga
              att han är intresserad.
            </seg>
            <seg n="6743fcac">
              När det gäller Advokatsamfundet kommer tillsättningen att ske
              i närtid. Den behandlas just nu av regeringen, så det kan vi stryka.
              Och de namn som domareförbundet fört fram har redan tillsats,
              så jag förstår inte varför Peter Rådberg står här i kammaren och
              advokerar för Advokatsamfundet.
            </seg>
            <seg n="cbb0f4ff">
              Sedan måste jag säga en sak vad gäller att allting ska göras
              bättre och att det finns undantag. Jag har följt med vid de besök
              vi har gjort och tagit del av den information vi fått från FRA.
              Det har stått Peter Rådberg fritt att vid varje tillfälle få ytterligare
              och fördjupad information om sådant som inte ska finnas öppet
              just för att det är hemligt.
            </seg>
            <seg n="f1ccc665">
              Ute på Lovön hörde jag med egna öron Peter Rådberg ställa frågor
              om undantagen och få ordentliga svar. Men så fort man kommer utanför
              grindarna händer något. Då har man ingenting förstått, ingenting
              sett och ingenting hört. Jag tycker att det är lite ohederligt
              av Peter Rådberg att stå här och säga att man inte får reda på
              någonting.
            </seg>
          </u>
          <note type="speaker" n="e4088847">
            Anf. 11 PETER RÅDBERG (MP) replik:
          </note>
          <u who="peter_radberg_0f74c9" xml:id="i-5e04f342ca7632fb-1" n="44ee21d7">
            <seg n="e9ff4344">
              Fru talman! Jag sade inte att jag inte får reda på någonting.
              Du får väga dina ord lite försiktigt, Annicka Engblom. Jag sade
              att jag inte får tillräckligt mycket information när jag ställer
              frågor eftersom informationen är hemlig.
            </seg>
            <seg n="c9028a8c">
              Vi var med på samma möte, men vi behöver inte ta det nu. Av dem
              som sitter här nu var det bara vi där. Vi får inte tillräcklig
              information, Annicka Engblom.
            </seg>
            <seg n="5c841388">
              När det gäller de platser du pratar om kan vi inte bara räcka
              upp handen och be att få en plats. Det fungerar inte så. Det är
              tre platser som är tillsatta, men två platser står tomma. Det
              är regeringen som sitter på det ärendet. Jag som oppositionspolitiker
              kan inte bara räcka upp handen och tro att jag får komma in. Det
              är regeringen som måste tillsätta platserna. Det krävs att ni
              tar initiativ.
            </seg>
            <seg n="9ffd14a0">
              Jag vill återigen säga att det finns otroligt skarp kritik. Du
              kommenterade inte att lagen är full av undantag i dag. Det är
              själva huvudkärnan. De enskilda lagtexterna kan vara helt okej
              och till och med väldigt bra. Men det finns tre fyra undantag
              som gör att lagen i sig blir som en schweizerost, som vi skämtsamt
              brukar säga.
            </seg>
            <seg n="5471e881">
              Det är inte bara jag som säger detta utan även Advokatsamfundet,
              Mark Klamberg med flera. Jag försöker hänvisa till dem så att
              du inte tror att jag ensam kritiserar. Det finns en massiv kritik
              mot lagen, och därför ska man se över den.
            </seg>
            <seg n="fc063772">
              Jag tycker ändå att Socialdemokraterna öppnade för att det ytterst
              är integriteten det handlar om. Om vi tittar på vad FN:s kommission
              för mänskliga rättigheter säger är vårt nära samarbete med USA
              och de möjligheter vi har tveksamma. Men det är för vagt för att
              gå in på här.
            </seg>
            <seg n="10739db5">
              De två saker som jag tycker är allra viktigast att diskutera
              just nu är den lag som inte är heltäckande utan har olika undantag
              och att alla partier inte får bli representerade i Siun. Det är
              ett faktum. Jag kan inte komma in där genom att knacka på dörren,
              utan det är regeringen som äger den bollen. Därför förväntar jag
              mig att ni tar tag i detta.
            </seg>
          </u>
          <note type="speaker" n="f79c9942">
            Anf. 12 ANNICKA ENGBLOM (M) replik:
          </note>
          <u who="annicka_engblom_cb9ca3" xml:id="i-06bfc169e58bb6d5-1" n="9092e808">
            <seg n="599cda00">
              Fru talman! Med en dåres envishet får jag klargöra att de platser
              som vigs åt parlamentariker eller riksdagens ledamöter i Siun
              föreslås av de egna partierna. De förhandlas inom oppositionen
              och respektive regeringspartier.
            </seg>
            <seg n="333a8905">
              Det är upp till Peter Rådberg att, om han känner sig manad, gå
              till Åsa Romson eller Gustav Fridolin och säga att han är intresserad.
              Regeringen tillsätter platser på förslag av partierna. Om Miljöpartiet
              inte har föreslagit någon eller inte har förhandlat med Socialdemokraterna
              ser det kanske ut på det här sättet. Jag tycker att man ska gå
              till botten med detta innan man kommer hit och insinuerar.
            </seg>
            <seg n="578cd068">
              Fru talman! Det är väldigt mycket tyckande hit och dit om undantag
              och hål i en lagstiftning utan en enda precision om var och varför.
              Denna lag har granskats, kontrollerats och följts upp av domstolar,
              Justitiekanslern och sakkunniga inom underrättelseverksamhet.
              Vad är det för undantag och hål Peter Rådberg ser som dessa personer
              med sin tydliga kunskap inte förstår? Med hög och tydlig stämma
              kan man övervinna oceaner av okunskap, och i det här fallet verkar
              det vara Peter Rådbergs egen.
            </seg>
            <seg n="817238e5">
              Som en randanmärkning kan jag för övrigt säga att Försvarets
              underrättelsenämnd avskaffades den 1 januari 2009 och ersattes
              av Siun, som det uppenbarligen finns ett stort intresse för hos
              Miljöpartiet. Man kan förhandla med de andra oppositionspartierna
              om en plats där.
            </seg>
          </u>
          <note type="speaker" n="850b5728">
            Anf. 13 ALLAN WIDMAN (FP):
          </note>
          <u who="allan_widman_28f0df" xml:id="i-adc1487e499d4cec-0" n="e4506f2e">
            <seg n="6e2b7a50">
              Fru talman! Nu har en hel del hunnit sägas i denna och andra
              debatter i kammaren om signalspaning de senaste sju och ett halvt
              åren.
            </seg>
            <seg n="43b5eb21">
              Låt mig inleda med ett slitet säkerhetspolitiskt uttryck och
              säga att jag tror att signalspaningen och den svenska militära
              underrättelsetjänsten har tjänat Sverige väl under hela det kalla
              krigets fimbulvinter.
            </seg>
            <seg n="199eca04">
              Men i slutet av 1990-talet och början av 2000-talet ändrades
              de tekniska förutsättningarna för signalspaning. Den utrikes trafik
              som i huvudsak gick genom etern började alltmer gå genom kabel.
              Det var bara enstaka procent av underrättelsematerialet som vi
              kunde tillägna oss – det som gick i etern. Därför blev FRA-lagstiftningen
              nödvändig.
            </seg>
            <seg n="33403e3f">
              Nu kan vi några år senare konstatera att vår omvärld blir alltmer
              oförutsägbar och otrygg och att agerandet från svensk regering
              och riksdag varit alltigenom klokt.
            </seg>
            <seg n="be1987a2">
              Det finns skäl att kort erinra om de olika kontrollmekanismer
              och garantier som omger signalspaningsunderrättelsetjänsten. Vi
              har en oberoende försvarsunderrättelsedomstol som består av ordinarie
              domare som antingen är domare i dag eller har varit det. Domstolen
              prövar inte bara inom vilka trafikstråk signalspaning får ske
              utan också enskilda sökbegrepp som används.
            </seg>
            <seg n="3ff8bff7">
              Vi har en fristående tillsynsmyndighet, Siun, som har nämnts
              vid flera tillfällen här i dag. Vi har ett integritetsskyddsråd
              som arbetar inom FRA men som rapporterar sina iakttagelser till
              Siun.
            </seg>
            <seg n="f9fc8a08">
              Vi har integritetsskyddsombud i Försvarsunderrättelsedomstolen.
              Dessa verkar för den personliga integriteten vid varje enskild
              prövning. Vi har årliga skrivelser om denna verksamhet, fru talman,
              till denna kammare. Vi har kontrollstationer.
            </seg>
            <seg n="8e59696d">
              Låt mig påminna om en viktig sak i sammanhanget. All svensk signalspaning
              avser utrikes förhållanden. Det är ett viktigt konstaterande,
              och det gäller inte bara när FRA på egen hand ägnar sig åt signalspaning
              utan också om och när FRA samarbetar med andra länder och deras
              underrättelsetjänster.
            </seg>
            <seg n="6b0d0890">
              Det är ingenting mer som blir tillåtet inom ramen för ett internationellt
              samarbete. Svenska myndigheter måste alltid följa svensk lag,
              och därför måste det avse utrikes förhållanden och vara till gagn
              för svensk nationell säkerhet.
            </seg>
            <seg n="b5dcbbdd">
              Fru talman! Peter Rådberg menar att det faktum att Siun under
              föregående år, 2012, inte hade några synpunkter på FRA och signalspaningen
              tyder på en dåligt fungerande tillsyn. Jag kan inte förstå honom
              på något annat sätt.
            </seg>
            <seg n="5f2eb03f">
              Jag vill erinra om att det var ett annat ljud i skällan från
              Peter Rådberg under de första åren, då Siun hade synpunkter på
              FRA:s verksamhet. Då var slutsatsen: Men herregud, de har synpunkter
              på FRA; det är uppenbart att den här verksamheten inte sköts på
              det sätt som den ska. Nu när kritiken från Siun har minskat vänder
              Peter Rådberg helt på resonemanget.
            </seg>
            <seg n="3fa3470d">
              Peter Rådberg efterlyser en sammanställning över hur samtliga
              hemliga tvångsmedel används. Vad vi kan konstatera är att signalspaningen
              redogörs för i en årlig skrivelse till riksdagen. Där redogör
              man så långt det är möjligt för vad som har förevarit. Men när
              det gäller de hemliga tvångsmedlen i rättegångsbalken – hemlig
              telefonavlyssning, hemlig kameraövervakning, elektronisk övervakning
              med mera – går det också en skrivelse till riksdagen varje år.
              Det är en sammanställd redovisning av hur de här tvångsmedlen
              används och vilka fördelar de har givit rättsväsendet på olika
              sätt. Den här redovisningen, Peter Rådberg, finns alltså redan.
            </seg>
            <seg n="a76d5845">
              Peter Rådberg frågar sig också: I vems intresse ligger det att
              samla underrättelser om Ryssland? Eftersom Peter Rådberg ingår
              i Försvarsberedningen och tillsammans med mig och många andra
              i den här kammaren har skrivit under på att osäkerheten om utvecklingen
              i Ryssland ökar och att vi har att i än högre grad förhålla oss
              till att vi bor granne med ett land med stormaktsambitioner är
              hans frågeställning, fru talman, mycket förvånande.
            </seg>
            <seg n="c437e4bd">
              Peter Rådberg återkommer också hela tiden till de olika brister
              som finns, som han sade, på punkt efter punkt i den lag som reglerar
              signalspaningen. Det vore mycket välgörande om Peter Rådberg efter
              sju och ett halvt år och efter att ha arbetat ingående både med
              signalspaningsfrågorna och med de regleringar som finns av dem
              kunde precisera dessa luckor. Jag har hört ett försök till det
              av en av de personer som Peter Rådberg nämnde i sitt anförande
              och som han menar stöder hans syn på signalspaningen. Då handlade
              det om att det kan vara svårt att rensa bort inrikestrafik. När
              det gäller detta, fru talman, kan jag bara säga att lagen är mycket
              tydlig. Den tillåter inte signalspaning av trafik där avsändare
              och mottagare finns inom svenskt territorium. Om det skulle finnas
              några svårigheter rent tekniskt att urskilja och sålla bort den
              trafiken är det inget juridiskt eller legalt problem, utan det
              är i så fall en teknisk brist i en verksamhet som myndigheten
              bedriver och som jag utgår från att myndigheten också ser till
              att reparera.
            </seg>
          </u>
          <note n="aea058ef">
            Jag vill yrka bifall till utskottets förslag i betänkandet.
          </note>
          <note type="speaker" n="fe8714fe">
            Anf. 14 TORBJÖRN BJÖRLUND (V) replik:
          </note>
          <u who="torbjorn_bjorlund_e4a89e" xml:id="i-5d00bdcaafb41a9e-1" n="61bd8e98">
            <seg n="bea40499">
              Fru talman! Allan Widman, du brukar alltid vara vältalig, och
              du är duktig på att lyfta fram vissa saker. Men du är också rätt
              duktig på att undvika att säga vissa saker. Inte ett ord nämns
              om de skriverier som har varit när det gäller samarbetet med USA.
              Det är faktiskt det som jag tycker skapar misstanken om att allt
              inte har gått rätt till. Man kan prata om att lagen har en massa
              hål och att det finns en massa undantag, för det går faktiskt
              att hitta gråzoner där man måste vara försiktig med vad man gör.
              Det är en sak att konstatera. En annan är att Siun, sammansättningen
              och möjligheten att övervaka, också kan ifrågasättas utifrån den
              här skrivelsen. Det kan vara så att det inte är tillräckligt.
              Bara misstanken om att det faktiskt inte kommer fram någonting
              kan vara just det. Det kanske finns saker som vi riksdagsledamöter
              inte heller får reda på. Jag har varit på besök på FRA ett par
              gånger, och det har varit hemligstämplat hit och dit och väldigt
              svårt att få hela bilden klar för sig. Man utgår från att lagen
              följs till punkt och pricka, men när frågorna kommer blir det
              svårt, därför att det är mycket som är hemligt. Jag ifrågasätter
              inte FRA:s personal, för jag tror verkligen att de vill göra ett
              bra jobb, men det finns frågetecken och glidningar.
            </seg>
            <seg n="37d26b31">
              Problematiken ligger i om man har ett samarbete med andra länder
              som är svårt att hantera därför att det landet, i det här fallet
              USA, bevisligen bryter mot både mänskliga rättigheter och folkrätt
              på olika sätt och i det här fallet också har gjort det. Och så
              kommer det fram i olika tv-program att FRA från Sverige har ett
              samarbete med det här landet när det gäller underrättelser. Då
              väcks misstanke om att det kanske finns både gråzoner och situationer
              där det faktiskt inte riktigt går att veta om man har följt lagen
              till punkt och pricka. Det måste kommenteras, det måste granskas
              och det måste ifrågasättas om det som FRA gör tillsammans med
              USA är rätt utifrån att USA i dag troligtvis är det land som bevakar
              flest individer över hela världen.
            </seg>
          </u>
          <note type="speaker" n="6e56d2b1">
            Anf. 15 ALLAN WIDMAN (FP) replik:
          </note>
          <u who="allan_widman_28f0df" xml:id="i-adc1487e499d4cec-1" n="e4506f2e">
            <seg n="f519e6d5">
              Fru talman! På den sista punkten som Torbjörn Björlund nu nämner
              är det nog svårt att ge några alldeles exakta besked om vem det
              är som signalspanar mest i vår värld. Jag tror mig kunna konstatera
              att länder med auktoritärt styre, som Kina och Ryssland, bedriver
              en mycket omfattande signalspaningsverksamhet, och den omges inte
              på något sätt av de kontroller och den tillsyn som jag tror sker
              i västvärlden. Dessutom tror jag mig också kunna gissa att antalet
              medarbetare både på avdelningen för Sorm i Moskva och på tredje
              avdelningen i Peking är något större än antalet på FRA och till
              och med på NSA.
            </seg>
            <seg n="d7eff0ac">
              Jag tror att jag i mitt anförande berörde just samarbetet med
              olika länder. Nu tar Torbjörn Björlund upp samarbetet med USA.
              Det blir ett problem när man samtidigt som man pratar om signalspaning
              också sorterar in Guantánamo, övergrepp mot mänskliga rättigheter
              och UAV:er och annat. Men om vi håller oss till frågan om signalspaning
              och underrättelsetjänst har jag lite svårt att se vilken folkrätt
              det är som länder som ägnar sig åt signalspaning överträder. Jag
              kan bara försäkra Torbjörn Björlund om att oavsett var FRA arbetar
              och med vem de arbetar gäller den svenska signalspaningslagstiftningen.
              Det har funnits några i debatten som har trott att Sverige kan
              – det här är bara ett exempel av pedagogisk natur som jag anför,
              fru talman – spionera på brittiska medborgare och brittiska medborgare
              kan spionera på svenska medborgare, och så byter man. Men det
              gäller att hela tiden komma ihåg att det bara är utrikes förhållanden
              som det här gäller.
            </seg>
          </u>
          <note type="speaker" n="4e582bda">
            Anf. 16 TORBJÖRN BJÖRLUND (V) replik:
          </note>
          <u who="torbjorn_bjorlund_e4a89e" xml:id="i-5d00bdcaafb41a9e-2" n="61bd8e98">
            <seg n="46db857b">
              Fru talman! Allan Widman undviker, tycker jag, fortfarande grundproblematiken.
              Jag förstår självklart att lagen gäller, men om man inte klarar
              av att följa lagen och det faktiskt förekommer övertramp ska vi
              ta reda på det. Det är ju det som den här granskningen är till
              för. Förekommer övertramp och det är svårt att få reda på det
              måste man sätta in mer resurser så att man verkligen kan ta reda
              på vad det är som har hänt.
            </seg>
            <seg n="a8a46e91">
              Jag har inget som helst förtroende för Kina eller Ryssland när
              det gäller sådana här saker, men Sverige har valt att samarbeta
              med USA väldigt mycket, och USA är i dag den enda supermakt som
              faktiskt har kraft att sätta bakom sina ord, och det gäller även
              övervakning. När det gäller NSA finns det uppgifter om 200 miljoner
              och så vidare – man har en massa sms och en massa olika saker
              som övervakar vanliga människor och statschefer. Det är klart
              att det görs av andra länder också. Men när Sverige går in hamnar
              vi kanske i en gråzon där man samarbetar om sådana saker. Det
              skulle man aldrig kunna göra med Kina eller Ryssland. Det skulle
              bli ett oerhört ramaskri från den borgerliga sidan, är jag övertygad
              om, men när det gäller USA är man märkligt tyst.
            </seg>
            <seg n="c35d28ec">
              Det här är den springande punkten, för det gäller inte bara övervakning,
              signalspaning som faktiskt är olaglig, utan det gäller också de
              andra saker som USA ägnar sig åt i sin maktsträvan. Det handlar
              om att fängsla oskyldiga människor i Guantánamo och om att övervaka.
              Det handlar om att hantera utomrättsliga avrättningar som det
              inte finns något stöd för. Det är det som är kontexten, den breda
              bilden, av det land som i dag dominerar världen, nämligen USA.
              Det är därför som det är så stötande att man inte ens får en kommentar
              om att de bryter mot mänskliga rättigheter och folkrätt och i
              det här fallet, som handlar om övervakning, också gör det. Man
              är avslöjad, och det borde gå att få en kommentar om det också.
            </seg>
            <seg n="8314f0fc">
              Ska Sverige och vi kunna stå upp för att FRA gör ett bra jobb
              ska vi se till att vi har en övervakning och kontroll som gör
              att vi kan bevisa det. Det är det viktiga.
            </seg>
          </u>
          <note type="speaker" n="97fe87ea">
            Anf. 17 ALLAN WIDMAN (FP) replik:
          </note>
          <u who="allan_widman_28f0df" xml:id="i-adc1487e499d4cec-2" n="e4506f2e">
            <seg n="5e992635">
              Fru talman! Det är min bestämda övertygelse att det inte finns
              något land i världen som i vår tid har gjort mer för frihet, demokrati
              och mänskliga rättigheter än USA. Det är viktigt att komma ihåg.
              Emellertid tycker jag att Torbjörn Björlund trots allt är skyldig
              att, precis som vi andra, inte diskutera saker som inte har att
              göra med den lagstiftning och den skrivelse till riksdagen som
              nu är föremål för behandling.
            </seg>
            <seg n="904b8734">
              Jag kan konstatera att samarbetet med USA på olika områden som
              gäller försvars- och säkerhetspolitik varit mycket omfattande
              oavsett vilken regering vi haft och dessutom oavsett vilka partier
              som stött den regeringen och dess försvars- och säkerhetspolitik.
            </seg>
            <seg n="891e9a3d">
              Det finns naturligtvis inga som helst garantier för att det aldrig
              kommer att begås några misstag inom ramen för det här regelverket
              och den här verksamheten. Det, fru talman, har varit skälet till
              att knappast någon annan verksamhet från den svenska statens sida
              fått ett så rigoröst skydd, en sådan rigorös kontroll, så många
              olika garantier. Vi säger att i de olika organen sitter ordinarie
              domare eller tidigare domare, där sitter parlamentariker och där
              sitter experter.
            </seg>
            <seg n="e0a2cfd8">
              Jag är alltid öppen för nya förslag om hur man kan förbättra
              regelsystemet. Det är även den svenska regeringen, som i sin skrivelse
              skriver att man inte utesluter att det kommer att finnas ett behov
              av djupare uppföljning avseende just personlig integritet. Jag
              är övertygad, fru talman, i kraft av de senaste sju årens erfarenhet
              att det här inte är sista gången vi diskuterar FRA.
            </seg>
          </u>
          <note type="speaker" n="4fbf915a">
            Anf. 18 PETER RÅDBERG (MP) replik:
          </note>
          <u who="peter_radberg_0f74c9" xml:id="i-5e04f342ca7632fb-2" n="44ee21d7">
            <seg n="e9439e4c">
              Fru talman! Allan Widman lägger mer än 50 procent av sin talartid
              på att tala om mig. Jag tycker att det säger en del om det problem
              som Folkpartiet kanske har, att de inte kan koncentrera sig på
              sakfrågan. Jag är lite förvånad, Allan Widman.
            </seg>
            <seg n="39d96749">
              Jag tycker att Allan Widman slår undan det faktum att vi har
              Advokatsamfundet och en del docenter som i det här ärendet riktar
              mycket skarp kritik mot FRA. Jag vet inte riktigt hur advokaten
              Allan Widman kan gå förbi det. Advokatsamfundet påpekar i sin
              skrivelse också att allvarliga frågor kan resas om regeringens
              verkliga vilja att värna Försvarsunderrättelsedomstolens oberoende
              och att underkasta signalspaningen den externa kontroll som lagen
              syftar till. Bland annat det säger Advokatsamfundet. De har varit
              ute ett antal gånger och kritiserat regeringens skrivelse, men
              det kommenterar inte Allan Widman utan tar den i försvar. Jag
              är oerhört förvånad.
            </seg>
            <seg n="c8897393">
              Jag vill att Allan Widman kommenterar denna lag som faktiskt
              har ett antal undantag. Är det okej för Folkpartiet och Allan
              Widman att det fungerar så?
            </seg>
            <seg n="ae7738a3">
              Min andra fråga handlar om besättningarna. Allan Widman har åtminstone
              vid ett tillfälle sagt att alla partier borde få tillgång till
              nämnden, alltså förutom de tre partier som jag nämnde. Står Allan
              Widman kvar vid det eller tycker han att det är okej att fem partier
              inte får tillgång?
            </seg>
          </u>
          <note type="speaker" n="743f80bc">
            Anf. 19 ALLAN WIDMAN (FP) replik:
          </note>
          <u who="allan_widman_28f0df" xml:id="i-adc1487e499d4cec-3" n="e4506f2e">
            <seg n="a83282d5">
              Fru talman! Nej, jag tror inte att jag ägnat 50 procent av min
              talartid till att tala om Peter Rådberg. Däremot har jag under
              kanske 50 procent av min talartid uppehållit mig vid hans argument.
              Det är stor skillnad.
            </seg>
            <seg n="53a78159">
              Jag återkommer hela tiden till frågan vilka brister, vilka luckor
              i lagen, Peter Rådberg avser. Om man upprepat framför den sortens
              kritik både i kammaren och i medierna är man svaret skyldig genom
              att åtminstone ge något enstaka exempel ur lagen. Det hade varit
              mycket klädsamt, vill jag säga.
            </seg>
            <seg n="ec7953a2">
              Sedan är jag den förste att beklaga att det har funnits och fortfarande
              finns enstaka vakanser när det gäller ledamöterna i Siun och i
              Försvarsunderrättelsedomstolen. Jag kan dock konstatera, fru talman,
              att det inte är första gången i världshistorien som vakanser uppstår.
              Det sker ofta i samband med årsskiften när vissa ska gå och andra
              ska tillsättas. Det viktiga i sammanhanget är att komma ihåg att
              alla de funktioner som vi i riksdagen krävt ska finnas hela tiden
              har kunnat upprätthållas, detta oaktat vakanserna. Det är inte
              så att alla ledamöter, varken i Siun eller i Försvarsunderrättelsedomstolen,
              tjänstgör på en och samma gång. Det finns rullande system för
              det, och systemet har fungerat.
            </seg>
            <seg n="58828add">
              När det gäller frågan om antalet ledamöter i Siun har jag inte
              sagt att alla partier ska sitta där. Däremot har jag sagt att
              jag är öppen för att titta på hur den parlamentariska insynen
              kan bli större. Jag antar att också regeringen är det när den
              på ett ganska öppet sätt redovisar att det kommer att finnas fortsatta
              behov att följa upp lagstiftningen.
            </seg>
            <seg n="f064f059">
              I dag, fru talman, är emellertid det problem som Miljöpartiet
              påpekar något som i första hand kan lösas inom de rödgrönas samarbete.
            </seg>
          </u>
          <note type="speaker" n="55a8b894">
            Anf. 20 PETER RÅDBERG (MP) replik:
          </note>
          <u who="peter_radberg_0f74c9" xml:id="i-5e04f342ca7632fb-3" n="44ee21d7">
            <seg n="b2df26e4">
              Fru talman! Jag är glad att Allan Widman säger att regeringen
              ska se över frågan om att fler kan sitta i Siun. Det visar att
              regeringen har makten att tillsätta fler. Sedan delar jag inte
              åsikten att man bara ska se över frågan. Om svenska folket har
              röstat in åtta partier i Sveriges riksdag är det självklart att
              åtta partier också ska vara med. Allt annat innebär en mycket
              märklig hållning i en sådan demokratisk fråga. Det är klart att
              alla ska vara med.
            </seg>
            <seg n="ec4d54f5">
              Jag var tydlig från Miljöpartiets sida och sade att det måste
              göras om. Det är helt meningslöst att peka på enskilda delar och
              säga att det och det borde förbättras. Vi vill se över lagen.
              Det har vi sagt sedan jag tror 2009, alltså under ganska lång
              tid. Vi vill göra om det hela från grunden. Vi vill ha en parlamentarisk
              utredning där alla partier finns med. Ytterst handlar det naturligtvis
              om integriteten.
            </seg>
            <seg n="4a2413fa">
              Allan Widman är svaret skyldig med tanke på den massiva kritik
              som förts fram om att lagen har så pass många undantag. Som jag
              sade till Annicka Engblom är jag mycket noga med att säga att
              det inte bara är Miljöpartiet som står för den åsikten, utan det
              finns en profession utanför det här huset som säger exakt samma
              sak. Då vore det klädsamt om Sveriges regering tog till sig det
              och sade att det är ett problem och att vi ska se över det. Om
              man kan öppna den dörren tror jag att vi kan få en bra diskussion
              för att försöka hitta en väg framåt. Om man däremot säger att
              allt är rätt okej blir det ganska svårt, och då uppstår den här
              diskussionen. Jag vill att Allan Widman utvecklar det lite mer.
            </seg>
          </u>
          <note type="speaker" n="e023f2de">
            Anf. 21 ALLAN WIDMAN (FP) replik:
          </note>
          <u who="allan_widman_28f0df" xml:id="i-adc1487e499d4cec-4" n="e4506f2e">
            <seg n="07179c17">
              Fru talman! Det är känt för en och annan i den här kammaren att
              jag och mitt parti under många år har kämpat för ett svenskt medlemskap
              i Nato. Det har emellertid aldrig hindrat vare sig mitt parti
              eller mig från att inom ramen för den militära alliansfriheten
              föreslå olika saker som leder till ett starkare svenskt försvar
              både nationellt och internationellt.
            </seg>
            <seg n="70a5399c">
              På samma sätt tror jag att Peter Rådberg så småningom måste förhålla
              sig till signalspaningen, trots att vi kanske inte här och nu,
              eller ens i närtid, får en stor och bred parlamentarisk församling,
              för att använda ett uttryck som Miljöpartiet brukar använda. Dessutom
              vill han riva upp FRA-lagstiftningen. Även om han inte uppnår
              det, är han ändå skyldig att berätta på vilka punkter den nu gällande
              lagen kan bli bättre.
            </seg>
            <seg n="925709c9">
              Jag vet inte hur många debatter jag har haft med Peter Rådberg
              om detta, men jag har fortfarande inte hört ett enda konkret exempel
              på vilken paragraf det gäller, vilken lucka i lagen man vill täppa
              till. När den dagen kommer – om den kommer, fru talman – är jag
              naturligtvis beredd att mycket konstruktivt lyssna på Peter Rådberg.
              Jag tror verkligen inte att ens det rigorösa regelverk som vi
              i dag har runt signalspaningen är hundraprocentigt vattentätt.
              Jag erkänner att det förmodligen aldrig kommer att bli optimalt.
              Det kommer ständigt att behöva göras förbättringar. Det jag efterlyser,
              Peter Rådberg, är att du kommer ut på banan och hjälper oss i
              det arbetet genom att berätta vilka brister du anser vara mest
              allvarliga.
            </seg>
          </u>
          <note type="speaker" n="983ce5e2">
            Anf. 22 STAFFAN DANIELSSON (C):
          </note>
          <u who="staffan_danielsson_40fac6" xml:id="i-dee10f2618271ee0-0" n="4c3caff9">
            <seg n="b9fde62f">
              Fru talman! Det svenska försvaret har en mycket viktig roll när
              det gäller att försvara vår demokrati. Vårt land behöver ha ett
              tillräckligt starkt försvar. Hur starkt, och om vi ligger optimalt,
              för dåligt eller för bra till, ska vi inte diskutera i dag.
            </seg>
            <seg n="4de975ee">
              Ett bra försvar måste ha tillgång till en god försvarsunderrättelseverksamhet.
              Den kan ske på olika sätt – genom offentliga källor, genom personella
              resurser och genom till exempel signalspaning. Signalspaning har
              skett sedan mycket länge vad gäller teletrafik i luften, men i
              dag går den allra största mängden elektronisk kommunikation i
              tråd, kabel, mellan länder.
            </seg>
            <seg n="91888c7d">
              Signalspaning får endast ske mot allvarliga militära hot och
              mot grov brottslighet, till exempel terrorverksamhet. Detta preciseras
              noga i Sveriges signalspaningslag. De myndigheter som får beställa
              uppdrag hos signalspaningsmyndigheten, det vill säga Försvarets
              radioanstalt, måste erhålla tillstånd av Försvarsunderrättelsedomstolen.
            </seg>
            <seg n="bafd9f76">
              Statens inspektion för försvarsunderrättelseverksamheten, Siun,
              är en myndighet under regeringen som har till uppgift att kontrollera
              att försvarsunderrättelseverksamheten och signalspaningen bedrivs
              korrekt enligt de stränga uppsatta regelverken och med största
              möjliga respekt för människors integritet. Även integritetsskyddsrådet
              vid FRA, Datainspektionen med flera arbetar för detta.
            </seg>
            <seg n="e3f9732b">
              När signalspaningsmyndigheten under förra mandatperioden efter
              många års utredningar och genom flera riksdagsbeslut fick tillgång
              till teletrafiken även i tråd mellan landgränserna var den politiska
              debatten med all rätt intensiv, och integritetsfrågorna stod i
              centrum. Regelverken skärptes i flera steg under den öppna debatten.
              Sverige har i dag en av världens mest öppna och transparenta redovisningar
              av att signalspaning sker och hur den får bedrivas under sträng
              kontroll. Så är inte fallet i många andra länder.
            </seg>
            <seg n="8770776d">
              Jag vill uppmärksamma att Torbjörn Björlund markerade behovet
              av underrättelseinhämtning även genom signalspaning och att Clas-Göran
              Carlsson uttryckte sig väl om både vikten av underrättelseinhämtning
              och om, och där är vi helt överens, vikten av att skydda människors
              integritet och att bygga in stränga regelverk för detta.
            </seg>
            <seg n="7401695f">
              En viktig punkt vid riksdagens beslut om den nya signalspaningslagen
              var den kontrollstation som på Centerpartiets förslag byggdes
              in i beslutet. En sådan uppföljande kontrollstation har redan
              genomförts. Men regeringen framhåller i sin skrivelse att det
              finns behov av fortsatt uppföljning av lagstiftningens konsekvenser
              för enskildas integritet. Det är bra att försvarsutskottet i sitt
              betänkande uttalar att arbetet med att värna den personliga integriteten
              vid signalspaning är en ständigt pågående process och att utskottet
              därför välkomnar den fördjupade uppföljning av lagstiftningens
              konsekvenser som regeringen aviserar samt därtill markerar att
              denna uppföljning bör göras inom några år.
            </seg>
            <seg n="77e982d4">
              Sverigedemokraterna och Miljöpartiet har synpunkter på vilka
              som ska ingå i Statens inspektion för försvarsunderrättelseverksamheten,
              Siun, det vill säga kontrollmyndigheten. Den har sju ledamöter
              varav två är domare. Övriga fem har i nuläget politisk bakgrund
              i tre olika partier.
            </seg>
            <seg n="2be2a006">
              Reservanterna menar att inspektionen borde ha tio ledamöter eller
              mer med alla partier representerade. Inspektionen hanterar mycket
              känsliga frågor, vilket talar för en mindre inspektion. Uppdragen
              bör dock kunna rotera mellan olika partier. Utskottet avstyrker
              därför förslagen om en större inspektion. Däremot är det naturligt
              att denna fråga kan genomlysas vid den kommande kontrollstationen
              när erfarenheten från arbetet inom de nya lagarna ska utvärderas.
            </seg>
            <seg n="fdb2d061">
              Fru talman! Miljöpartiet och Vänsterpartiet har inte i regeringsställning
              tagit ansvar för landets säkerhet och för till exempel underrättelseinhämtningen
              när det gäller allvarliga säkerhetshot. Det märks av de mycket
              radikala förslag som man nu i sina reservationer vill få genomförda.
              Vänsterpartiet vill att signalspaningslagen rivs upp och görs
              om, vilket vad jag förstår innebär att Sverige under ett antal
              år inte skulle bedriva någon som helst underrättelseinhämtning
              genom signalspaning. Miljöpartiet går ännu längre och vill att
              signalspaningslagen tas bort helt och hållet. Bara eventuellt
              kan man tänka sig en fortsättning, om jag läser rätt i er reservation.
            </seg>
            <seg n="28674b91">
              Det var bra att Torbjörn Björlund markerade att han inte har
              ett förtroende för Kinas och Rysslands signalspaning. Det var
              skönt att höra. Peter Rådberg sade i debatten med Annicka Engblom
              eller Allan Widman att det är några undantagsregler i lagen som
              kritiken handlar om. Men han sade glädjande nog också att lagen
              i sig är rätt okej och kanske väldigt bra. Det får vi ta med oss
              i debatten framöver.
            </seg>
            <seg n="628d8fc3">
              De två partierna spelar, som jag ser det, rysk roulett med Sveriges
              säkerhet. Sverige har i dag soldater vid internationella fredsinsatser
              i laddade områden. Det pågår en utveckling i Ukraina där Rysslands
              agerande oroar. Det råder ett fruktansvärt inbördeskrig i Syrien.
              Det förekommer grov terrorverksamhet i Europa som kan beröra Sverige,
              för att ta några mycket dagsaktuella exempel på mycket allvarliga
              säkerhetshot i vår omvärld.
            </seg>
            <seg n="2cb95584">
              Då säger Vänsterpartiet och Miljöpartiet i Sveriges riksdag att
              Sverige till skillnad från, vad jag vet, alla andra länder i vårt
              närområde ska upphöra med all underrättelseinhämtning genom signalspaning.
              Detta skulle allvarligt försämra vårt lands och våra soldaters
              säkerhet. Jag vill uttrycka stark kritik mot den brist på ansvar
              som jag menar att reservationerna från Miljöpartiet och Vänsterpartiet
              här uppvisar. Vad jag förstår gör båda partierna anspråk på att
              ingå i en eventuell S-ledd regering. Det oroar.
            </seg>
          </u>
          <note n="82fe8001">
            Med detta, fru talman, yrkar jag bifall till utskottets förslag
            i betänkandet och avslag på samtliga reservationer.
          </note>
          <note n="3811061f">
            I detta anförande instämde Annicka Engblom (M).
          </note>
          <note type="speaker" n="0885d289">
            Anf. 23 PETER RÅDBERG (MP) replik:
          </note>
          <u who="peter_radberg_0f74c9" xml:id="i-5e04f342ca7632fb-4" n="44ee21d7">
            <seg n="ff829b8e">
              Fru talman! Jag tror att du får vara lite försiktig när du läser
              våra reservationer, Staffan Danielsson. Det är som om det jag
              kritiserade Allan Widman för och nästan hela ditt tal handlar
              om andra partier. Vad tycker du själv? Du refererar framför allt
              vad Miljöpartiet och Vänsterpartiet tycker i 80 procent av ditt
              tal. Hela debatten går ut på att ni hamnar i opposition.
            </seg>
            <seg n="eafe9cde">
              Ni sitter i regeringen, och det är väl ni som ska regera landet.
              Men ni hamnar inte där. I många frågor kritiserar ni oppositionen
              och står och läser innantill i våra reservationer. Vad vi säger
              är att vi har kritik mot den signalspaning som råder just nu.
            </seg>
            <seg n="d6e7aed3">
              Det finns en debatt i USA efter att amerikanerna har avlyssnat
              Angela Merkel och några till, och det händer rätt mycket i kongressen.
              Det var i varje fall inledningsvis en ganska bra diskussion där
              om att man måste göra någonting åt det. Barack Obama tillsatte
              en massa människor som skulle titta över detta. De tänker till
              och säger: Vi kanske har gått lite för långt.
            </seg>
            <seg n="dca78739">
              Vad vi säger i vår reservation är att med stöd från professionen
              borde man se över detta. Det är inte bara Miljöpartiet som tycker
              det, Staffan Danielsson. Vi har Advokatsamfundet och några till
              som egentligen har samma kritik som vi har. Men du nämner inte
              det vid namn, det kastas i det här fallet över på Miljöpartiet.
            </seg>
            <seg n="9833e505">
              Jag har samma fråga till Staffan Danielsson. Det finns i dag
              en hel del undantag i lagen som gör att den bör ses över. Delar
              du uppfattningen att det finns för mycket undantag och att man
              egentligen borde kunna se över detta?
            </seg>
            <seg n="bc1650ef">
              När det gäller de tre partierna borde Sveriges åtta partier vara
              representerade i Siun. Tycker Staffan Danielsson det, eller tycker
              han att det är okej som det är?
            </seg>
          </u>
          <note type="speaker" n="7d591847">
            Anf. 24 STAFFAN DANIELSSON (C) replik:
          </note>
          <u who="staffan_danielsson_40fac6" xml:id="i-dee10f2618271ee0-1" n="4c3caff9">
            <seg n="4a55ef13">
              Fru talman! Centerpartiet står bakom dagens lagstiftning, där
              vi har varit mycket aktiva med att bygga in så mycket skydd som
              möjligt för integriteten. Peter Rådberg och jag är överens om
              att lagstiftningen har integritetspåverkande aspekter som är viktiga
              att genomlysa. Man bör sätta upp bestämda skyddsvallar för människors
              integritet.
            </seg>
            <seg n="4a4b85d7">
              Jag redovisade lagstiftningen tydligt i mitt inlägg. Sedan diskuterade
              vi Miljöpartiets reservation en hel del, vilket jag kan tycka
              borde glädja Peter Rådberg även om han nu var besvärad av detta.
            </seg>
            <seg n="8f461417">
              Jag får ställa en motfråga. Som jag tolkar reservationen vill
              Miljöpartiet att regeringen ska återkomma med förslag om att upphäva
              lagen om signalspaning i försvarsunderrättelseverksamhet. Man
              säger att signalspaning eventuellt skulle kunna vara en del av
              Sveriges underrättelsearbete, men att det är något som behöver
              bli föremål för en utredning.
            </seg>
            <seg n="f6d9b515">
              Jag har därför en konkret fråga. Jag tolkar detta som att Miljöpartiet
              entydigt vill upphäva all signalspaning som bedrivs av FRA. Man
              vill utreda det hela och eventuellt återkomma med något annat.
              Menar Miljöpartiet att lagstiftningen ska ligga fast medan man
              analyserar och utvärderar? Det är en helt annan sak. Så står det
              inte här. Om Peter Rådberg kunde klargöra detta skulle det vara
              intressant och bra.
            </seg>
            <seg n="9cb7f64f">
              Finns det för många undantag? Vi har byggt in många skyddsåtgärder
              för integriteten. Vi ska vid nästa kontrollstation genomlysa detta.
              Även där kan man analysera hur Siuns granskning funkar, hur den
              parlamentariska representationen ska vara och så vidare.
            </seg>
          </u>
          <note type="speaker" n="9574299e">
            Anf. 25 PETER RÅDBERG (MP) replik:
          </note>
          <u who="peter_radberg_0f74c9" xml:id="i-5e04f342ca7632fb-5" n="44ee21d7">
            <seg n="6c9de5c0">
              Fru talman! Staffan Danielsson vet att om man har en parlamentarisk
              utredning upphör inte lagen. Den ligger kvar tills en ny lag stiftas
              eller en justering görs. Det blir inte ett vakuum samtidigt som
              en utredning pågår; så har det väl aldrig varit med någon utredning
              vad jag kan förstå.
            </seg>
            <seg n="d605aae2">
              Jag försöker redogöra för de brister som finns med hänvisning
              också till vad andra säger. Men jag fick inget riktigt svar på
              om Staffan Danielsson tycker att det ska vara åtta partier representerade,
              även om du säger att man ska titta över detta lite senare. Vad
              tycker Centerpartiet? Är det okej att man har tre partier även
              i fortsättningen, eller driver du linjen att Sveriges åtta partier
              borde vara representerade i en sådan här nämnd? Kan man få den
              informationen? Vad är Staffan Danielssons åsikter om detta?
            </seg>
          </u>
          <note type="speaker" n="3d306c68">
            Anf. 26 STAFFAN DANIELSSON (C) replik:
          </note>
          <u who="staffan_danielsson_40fac6" xml:id="i-dee10f2618271ee0-2" n="4c3caff9">
            <seg n="bf9b7fe7">
              Fru talman! Jag ska svara på vad mitt, Staffan Danielssons, tänk
              är om detta. Det är bra att vi har Siun. Det är bra att det finns
              domare med. Det är bra att det finns politiker med. Självfallet
              tycker jag att det ska vara en förankring i riksdagens partier
              när det gäller vilka som ingår i Siun. Just nu är det tre partier.
              Om några år kan det vara några andra partier. Det bör rotera.
              Jag är däremot tveksam till att man ska gå upp till en betydligt
              större krets i dessa känsliga frågor. Men låt oss diskutera detta
              i samband med den kontrollstation som kommer.
            </seg>
            <seg n="05317056">
              Vad gäller om lagstiftningen ska rivas upp eller inte är Vänsterpartiet
              helt entydigt. Man säger: Riv upp och gör om! Då gäller inte lagen.
              Miljöpartiet säger i sin reservation: Därför bör regeringen återkomma
              med förslag om att upphäva lagen om signalspaning i försvarsunderrättelseverksamhet.
              Det är svårt att tolka som att lagen ska vara kvar, Peter Rådberg.
              Det är lättare att tolka det som att lagen ska upphävas. Frågan
              går nog tillbaka till dig.
            </seg>
          </u>
          <note n="c844e167">
            Överläggningen var härmed avslutad.
          </note>
          <note n="fa2a4953">
            10 § Dammsäkerhet
          </note>
          <note n="c8f750a7">
            Förste vice talmannen konstaterade att ingen talare var anmäld.
          </note>
          <note n="3704c280">
            11 § Funktionshindersfrågor
          </note>
          <note type="speaker" n="c5c7456c">
            Anf. 27 CATHARINA BRÅKENHIELM (S):
          </note>
          <u who="catharina_brakenhielm_105a14" xml:id="i-c2a9d9231d3dc5dc-0" n="a274362e">
            <seg n="f9d0cac2">
              Fru talman! Den grundläggande principen för funktionshinderspolitiken
              är att alla människor, oavsett vilken förmåga vi har, ska ha samma
              möjligheter att vara med och delta i samhället.
            </seg>
            <seg n="73e5f8d6">
              I de nationella målen står det bland annat att samhället ska
              utformas så att människor med funktionsnedsättning blir fullt
              delaktiga i samhällslivet. Riksdagen beslutade för hela 14 år
              sedan att Sverige skulle vara tillgängligt för människor med funktionsnedsättning
              år 2010. Facit har vi: Det blev inte ens en tummetott. Handlingsplanen
              var tydlig och klargjorde vilket ansvar varje sektor hade, hur
              uppdraget såg ut och att verksamheten skulle vara tillgänglig
              för alla. Det handlar om övergripande fysisk planering eller anpassningar
              av lokaler, möjligheten att tillgodogöra sig information eller
              att kunna åka kollektivt.
            </seg>
            <seg n="bbafb53f">
              Regeringen har inte varit särskilt upprörd över att målen inte
              nåddes, och frågan har uppenbarligen varit lågt prioriterad. Vi
              hade förväntat oss, eller i alla fall hoppats på, att regeringen
              skulle återkomma med en tydlig plan för hur man tänkte gå vidare
              och vilka nya mål och medel som skulle användas i det viktiga
              tillgänglighetsarbetet. Någon sådan plan har regeringen inte presenterat.
              Här finns ett stort ansvar som brustit.
            </seg>
            <seg n="e462d880">
              Fru talman! Den svenska funktionshinderspolitiken är i dag alldeles
              för passiv. Trots kvarstående problem och orättvisor för personer
              med funktionsnedsättning kommer inga konkreta förslag från regeringen.
              Andra frågor prioriteras betydligt högre i regeringens arbete.
              Det finns en rad frågor som regeringen borde ta itu med snarast
              och där flera departement och utskott måste involveras. Man måste
              exempelvis ändra lagstiftningen så att bristande tillgänglighet
              blir en diskrimineringsgrund. Detta har utretts flera gånger,
              och ett färdigt utredningsförslag finns. Arbetet måste nu få fart.
            </seg>
            <seg n="f10945dd">
              Den 15 augusti 2013 var det 1 000 dagar sedan remisstiden gick
              ut för den senaste utredningen, Bortom fagert tal . Sedan dess
              har regeringen kontinuerligt sagt att de bereder frågan. Arbetet
              har gått i snigelfart, och man har inte alls nått uppsatta mål.
              Vill man inte, kan man inte eller kommer man inte överens?
            </seg>
            <seg n="c4358d4d">
              Aktiva åtgärder måste sättas in för att öka sysselsättningsgraden
              för personer med funktionsnedsättning. Andelen personer som arbetar
              är otroligt liten, och den har inte ökat under de borgerliga regeringsåren.
              Regeringens politik har misslyckats trots allt tal om arbete.
              I dag tvingar man i stället ut svårt sjuka människor i arbete,
              och friska personer med en viss funktionsnedsättning får inte
              hjälp att komma ut till en anpassad arbetsplats. Det känns som
              bakvända världen. Rätten till ett jobb och en egen försörjning
              är ett grundläggande krav för alla människor.
            </seg>
            <seg n="e1ea009b">
              En annan viktig fråga är tillgången till hjälpmedel. Regelverket,
              och inte minst avgifterna, varierar alldeles för mycket över landet.
              Att få tillgång till hjälpmedel är otroligt viktigt för personer
              med funktionsnedsättning och för att de ska kunna vara med i vardagen
              på samma sätt som alla andra människor. Men tillgången till hjälpmedel
              varierar alldeles för mycket, precis som reglerna och avgifterna.
              Därför måste det formuleras en nationell strategi för hur vi resursmässigt
              och organisatoriskt ska klara detta växande hjälpmedelsbehov.
              Här måste också något hända.
            </seg>
            <seg n="31fb19ea">
              Vi anser att LSS-reformen måste skyddas. Många som har LSS känner
              en rädsla för att reformen ska försämras på samma sätt som har
              skett med sjukförsäkringen. Lagen om stöd och service har inneburit
              en jättestor förbättring av levnadsvillkoren för många funktionshindrade.
              Verksamheten har ökat år för år. Vi socialdemokrater slår vakt
              om LSS och tycker att det är riktigt att prövning av LSS-behov
              sker på samma sätt i hela landet. LSS berör folks vardag. Under
              de senaste åren har ett antal personer i samband med Försäkringskassans
              omprövning fått sin assistans kraftigt minskad.
            </seg>
            <seg n="dc856159">
              Riksdagen gav i ett tillkännagivande 2012 regeringen i uppdrag
              att ta reda på hur många som hade drabbats av neddragningarna
              och vad som har hänt med dem som hade fått minskad assistans.
              Någon sådan redovisning har regeringen inte levererat.
            </seg>
            <seg n="49d811db">
              Det betyder att frågan inte alls kommer att redovisas före valet
              2014. Det är mycket beklagligt, men ganska typiskt för hanteringen
              av LSS-frågorna. Om domstolar i sina domar på ett avgörande sätt
              ändrar hittillsvarande praxis för LSS-bedömningen måste det till
              ett förtydligande från den politiska sidan.
            </seg>
            <seg n="8cc710e9">
              Samhället som helhet måste samordna sina insatser kring människor
              med olika former av funktionsnedsättning.
            </seg>
            <seg n="e715fbc3">
              En undersökning från Riksförbundet för rörelsehindrade barn och
              ungdomar visar att föräldrar till barn med funktionsnedsättning
              i genomsnitt har ungefär 17 kontakter för sina barns stödinsatser.
              Det är ju alldeles vansinnigt tokigt. Hur ska man orka med det
              också för att kunna få det stöd och den hjälp som man har rätt
              till för sitt funktionsnedsatta barn?
            </seg>
            <seg n="e815feb3">
              Det borde vara lätt att inse att detta är en helt orimlig situation.
              Informationen från främst Försäkringskassan och kommunerna, som
              administrerar stödet till dessa familjer, är också bristande,
              visar samma utredning.
            </seg>
            <seg n="05d57902">
              Efter ett förslag från oss socialdemokrater tillkännagav riksdagen
              under riksdagsåret 2011/12 att regeringen skulle starta en försöksverksamhet
              med samordnare för barn och unga med funktionsnedsättning. Socialstyrelsen
              fick uppdraget av regeringen, och uppdraget skulle redovisas i
              januari 2013. Vi förutsatte att en försöksverksamhet skulle komma
              i gång, men så blev det inte.
            </seg>
            <seg n="adabb325">
              Än en gång saknar regeringen förmåga att leverera. Hela hanteringen
              av denna fråga vittnar om ointresse och dålig styrning. Varför
              är det så här?
            </seg>
            <seg n="3524754d">
              Fru talman! Majblommans lokalföreningar noterar sedan i mitten
              av 2000-talet en kraftig ökning av antalet bidrag till glasögon.
              Ansvaret för glasögonstöd ligger ute hos våra landsting, men det
              är alldeles för stora skillnader på regelverket mellan landstingen.
            </seg>
            <seg n="93d77478">
              Regeringen har efter att vi drivit frågan i riksdagen gett Socialstyrelsen
              i uppdrag att utreda vad som betraktas som hjälpmedel när det
              gäller glasögon och hur landstingens bidrag ser ut. En ordentlig
              översyn av dagens hantering måste genomföras. Landstingen behöver
              tydliga riktlinjer.
            </seg>
            <seg n="c282e472">
              I Tolktjänstutredningens betänkande från 2011 föreslås bland
              annat att en ny statlig tolktjänstmyndighet ska inrättas med ett
              nationellt ansvar för tolkverksamheten. Utredningen föreslår en
              ny lag om tolktjänst till barndomsdöva, vuxendöva, hörselskadade
              och personer med dövblindhet. Lagen är utformad som en skyldighetslag
              och innehåller bestämmelser om Tolktjänstmyndighetens skyldigheter
              och att huvudansvaret för att erbjuda tolktjänst överförs från
              landstingen till staten.
            </seg>
            <seg n="9821cea1">
              Men betänkandet skickades aldrig ut på remiss. Vi är oroade över
              att frågan får ligga i långbänk.
            </seg>
            <seg n="d45e3718">
              Det viktigaste i denna fråga är nu att få ett samlat förslag
              om likvärdig och god tolkning på statlig nivå under lämplig myndighet.
              Regeringen måste ta tag i detta och återkomma till riksdagen med
              ett förslag på en tolktjänstreform.
            </seg>
            <seg n="c78fda22">
              Fru talman! Sammanfattningsvis: Åren går men otillgängligheten
              består.
            </seg>
          </u>
          <note n="333b9b4e">
            Jag yrkar bifall till reservationerna nr 2 och nr 11.
          </note>
          <note type="speaker" n="251c4399">
            Anf. 28 AGNETA LUTTROPP (MP):
          </note>
          <u who="agneta_luttropp_1e8337" xml:id="i-fbdbf9865760f900-0" n="2f1ed40a">
            <seg n="611e7fe8">
              Fru talman! Jag stöder naturligtvis alla Miljöpartiets reservationer,
              men för tids vinnande lyfter jag fram reservationerna 1, 9 och
              11 och yrkar bifall till dem.
            </seg>
            <seg n="bcd401ee">
              Det är åtta år sedan Sverige ratificerade konventionen om mänskliga
              rättigheter för personer med funktionsnedsättning, och ännu är
              det mycket som inte är uppfyllt och mycket som Sverige bryter
              mot.
            </seg>
            <seg n="b84b731d">
              Några exempel är att brist på tillgänglighet ännu inte anses
              som diskriminerande i Sverige, att bara hälften av landets grund-
              och gymnasieskolor är tillgängliga för personer som är rullstolsburna,
              att hälften av alla personer med funktionsnedsättning är utan
              arbete, att tolktjänsten inte fungerar och att LSS snaras åt för
              varje år.
            </seg>
            <seg n="281e1d28">
              En av de mer aktuella åtstramningarna görs i utredningen om schablonbelopp
              inom assistans, och ett av de mer horribla förslagen är att personer
              över 65 år inte ska ha rätt till annat än grundschablon, det vill
              säga att man får ha funktionsnedsättning bara under kontorstid.
              Det är dubbel diskriminering, enligt min åsikt.
            </seg>
            <seg n="d2451464">
              Och så kan vi se hur Sverige i dag klarar sina åtaganden. Nyligen
              har Kommittén för mänskliga rättigheter för personer med funktionsnedsättning
              utrett hur Sverige uppfyller kraven i konventionen. I regeringens
              rapport, det vill säga svar på frågor från kommittén, hänvisar
              regeringen själv till att det återstår en hel del arbete kring
              vissa artiklar. Man nämner speciellt 8, 9 och 27. Det är inte
              överraskande att dessa artiklar handlar om diskriminering och
              om den brist som finns när det gäller tillgänglighet.
            </seg>
            <seg n="26b7ffe2">
              Vi väntar nu med spänning, men tyvärr med låga förväntningar,
              på regeringens lagförslag om bristande tillgänglighet ska ses
              som diskriminering. Det är nästan två år sedan beslutet togs i
              riksdagen med tillägget att det inte skulle behövas mer utredning.
              Det utreds igen!
            </seg>
            <seg n="df9a6135">
              Samtidigt som man säger att man ska komma med ett lagförslag
              pågår det en debatt, och det finns ett förslag om att bygga mindre
              bostäder som inte är tillgängliga. Det är oroande, och det ger
              oss också låga förväntningar. Man ställer människors behov och
              rättigheter mot varandra. Man ställer ekonomi mot mänskliga rättigheter.
            </seg>
            <seg n="f338df41">
              Jag håller med regeringen om att det återstår mycket att göra.
              Om det kan vi vara överens.
            </seg>
            <seg n="972a0e5b">
              Fru talman! Detta är ett stort problem. Vi vet alla att personer
              som har assistans får avslag när det görs tvåårsomprövningar eller
              får mycket färre timmar. Det här är sådant som man kan överklaga.
              Man överklagar till förvaltningsrätten, och man kan överklaga
              till kammarrätten och också till Högsta förvaltningsdomstolen.
            </seg>
            <seg n="a8ac5241">
              Många ärenden om assistans som överklagas till förvaltningsrätten
              har en handläggningsperiod på 12–l8 månader. Under tiden står
              brukaren antingen helt utan assistans eller med betydligt färre
              timmar. Denna förändring gäller nämligen med omedelbar verkan.
            </seg>
            <seg n="fcc38efd">
              Det finns möjligheter att komma undan detta och göra något annat,
              och det heter inhibition. Det innebär att domstolen får besluta
              att det överklagade beslutet tills vidare inte ska gälla. Syftet
              med inhibition är att domstolen ska ha möjlighet att förhindra
              verkställighet av ett beslut som får stora och svåra konsekvenser
              för den enskilde. Indragning av assistansersättning bör vara ett
              typexempel på ett sådant beslut.
            </seg>
            <seg n="b38f6f8c">
              Domstolarna är av tradition mycket restriktiva med att meddela
              inhibition. Det är ytterst sällsynt att se inhibitionsyrkanden
              som bifalls när det gäller mål som handlar om sociala stöd- och
              serviceinsatser, som till exempel personlig assistans.
            </seg>
            <seg n="9e3df505">
              När kommuner vid omprövning beslutar om färre timmar är huvudregeln
              att beslutet gäller omedelbart. Kommuner har möjlighet att låta
              insatsen vara kvar i avvaktan på domstolens prövning, men det
              är tyvärr bara ett fåtal kommuner som använder den.
            </seg>
            <seg n="93cd5d25">
              Ett alternativ till att göra inhibitionsreglerna mer generösa
              skulle kunna vara att införa en lagregel som garanterar en viss
              omställningsperiod för den person som fått sin assistansersättning
              minskad eller borttagen. Det är egentligen orimligt att kräva
              att en människa över en natt i värsta fall ska vara helt utan
              en assistans som man har haft under flera år, men tyvärr är det
              möjligt i dag.
            </seg>
            <seg n="8aa43674">
              Till sist, fru talman, ska jag säga något om tolktjänst.
            </seg>
            <seg n="2bce46f5">
              I Sverige finns det 8 000–10 000 barndomsdöva och 30 000 döva
              och hörselskadade som kommunicerar med svenskt teckenspråk. Språket
              är en grundläggande rättighet för varje människa. Sverige var
              först i Europa – det ska vi vara väldigt stolta över – att ha
              teckenspråk som förstaspråk på specialskolor för döva, och över
              huvud taget för dem som har en dövhet, och talad svenska som andraspråk.
              År 2009 kom en språklag som säger att det allmänna har ansvar
              för att den enskilde har tillgång till språk och språkanvändning
              i all offentlig verksamhet.
            </seg>
            <seg n="6fd53a7b">
              För ungefär tre år sedan överlämnades betänkandet En samlad tolktjänst
              . Utredningen lades i byrålådan med motiveringen att den inte
              var finansierad. Men det finansieringsförslag som finns i utredningen
              följer direktiven. Det finns ekonomiska beräkningar i utredningen,
              och förslagen är fullt finansierade. Alla parter som deltog i
              utredningen – SKL, Arbetsförmedlingen, Post- och telestyrelsen
              med flera – accepterade beräkningarna i slutbetänkandet.
            </seg>
            <seg n="e732412b">
              Delaktiga i framtagandet av utredningen var naturligtvis också
              berörda intresseorganisationer. Absolut alla – det är ovanligt,
              och alla är experter på sina olika områden – var enhetligt nöjda
              med utredningen. Vi träffade i förra veckan flera av de här intresseorganisationerna,
              och de är förtvivlade och förvånade över att ingenting händer.
            </seg>
            <seg n="86dde450">
              Regeringen var inte nöjd, men med tanke på att de som berörs
              av utredningen både på samhällsnivå, på organisationsnivå och
              på individnivå är nöjda med och vill göra verklighet av utredningen
              blir regeringens långdragenhet enbart beklaglig.
            </seg>
            <seg n="8f37e588">
              Förslaget gick aldrig ut på remiss då regeringen ansåg att förslagets
              finansiering inte var redogjord. Sommaren 2013 skulle i stället
              en departementspromemoria remitteras, vilket inte heller blev
              av. Därefter var budet att departementet skulle lämna förslag
              under hösten 2013, men kring jul kom departementet slutligen fram
              till att man lägger betänkandet på hyllan, börjar om och lägger
              fram en promemoria före 2015. Tyvärr säger man på Socialdepartementet
              att det inte är aktuellt att remittera promemorian.
            </seg>
            <seg n="4768c018">
              Med tanke på att det har gått runt tre år sedan utredningen och
              tolktjänsten enligt användarna fungerar så illa som den i många
              fall gör är det sorgligt att regeringen inte är mån om en snar
              lösning. Statsrådet Maria Larsson svarade på en interpellation
              från augusti förra året: Vi har för avsikt att komma till skott
              i frågan om tolktjänst redan före 2015. Redan? Det håller nog
              inte tolkanvändarna med om. Detta kunde och borde redan vara löst.
            </seg>
          </u>
          <note type="speaker" n="4eab7539">
            Anf. 29 PER RAMHORN (SD):
          </note>
          <u who="per_ramhorn_ce43b3" xml:id="i-77f70571098dbb79-0" n="02d98c59">
            <seg n="4acddbc1">
              Fru talman! I dag ska vi debattera funktionshindersfrågor. Det
              är naturligtvis ett stort och viktigt område.
            </seg>
            <seg n="1e1ee69f">
              När människor hindras från att göra sina egna val och leva ett
              självständigt liv skapas ohälsa. En stor del av den ohälsan uppstår
              på grund av hinder i omgivningen som begränsar aktivitet och delaktighet.
            </seg>
            <seg n="4d8aaf2f">
              För att funktionshindrade ska kunna ta del av samhällets tjänster
              krävs ett aktivt arbete med att anpassa lokaler, byggnader och
              utemiljöer för att göra dem tillgängliga oavsett personers funktionsförmåga.
              Här menar vi att tillgänglighetsskapande åtgärder bör stärkas
              och prioriteras i betydligt större utsträckning än vad som görs
              nu.
            </seg>
            <seg n="0bb558e6">
              Tryggheten för personer med hörselnedsättning kan förbättras
              märkbart med olika satsningar. Brand- och utrymningslarm ska inte
              bara höras. Vi anser att de också ska synas genom ljussignaler
              och kännas genom vibrationer. I dag lever personer med hörselnedsättning
              många gånger farligt eftersom de inte kan nås av ljudlarm på hotell
              eller på allmänna inrättningar. Vi anser att det är mycket angeläget
              att lagstiftningen ses över inom detta område så att tryggheten
              och säkerheten för personer med hörselnedsättning kan öka betydligt
              mer än i dag.
            </seg>
            <seg n="9720b675">
              Fru talman! Jag kommer att prata om två motioner som vi har väckt
              inom det här området. Bägge dessa motioner handlar om barn och
              ungdomar, grupper som är särskilt utsatta när det gäller funktionshinder.
            </seg>
            <seg n="3287e62d">
              I en undersökning från Riksförbundet för rörelsehindrade barn
              och ungdomar framkommer det att familjer som har barn med funktionshinder
              har kontakt med i genomsnitt 17 olika handläggare eller kontaktpersoner.
              Att ständigt, om och om igen, vara tvungen att redovisa sitt barns
              situation för nya människor är ansträngande av flera anledningar.
              Dels river det upp svåra och jobbiga känslor och minnen, dels
              upplevs det i många fall som integritetskränkande. Alla dessa
              kontakter är både tidskrävande och känslomässigt påfrestande.
              Många familjer känner att detta är en oändlig uppgift som aldrig
              tar slut.
            </seg>
            <seg n="064fd6ec">
              Här menar vi att beslut angående koordinator är en process som
              måste påskyndas. Det har redan dragits i långbänk något enormt,
              och ytterst lite har hänt under tiden.
            </seg>
            <seg n="32009b69">
              Det finns en enorm frustration bland dessa föräldrar och barn.
              Många föräldrar går redan på knäna och mår mycket dåligt av situationen
              de befinner sig i. De här familjerna ska inte behöva ha det på
              det viset – det är inte acceptabelt.
            </seg>
            <seg n="b217e8be">
              Fru talman! Den andra motionen som jag ska ta upp handlar också
              om barn och ungdomar.
            </seg>
            <seg n="30a65fae">
              Många familjer som har barn med synfel får själva bekosta glasögon
              för att barnen ska kunna följa med i undervisningen. I dag anses
              det självklart att hörselskadade barn ska få fria hjälpmedel,
              men det är inte lika självklart att barn som ser suddigt ska få
              glasögon.
            </seg>
            <seg n="e540ede3">
              Enligt Majblommans beräkningar har över 10 000 barn med synfel
              fått avstå glasögon, och ännu fler får vänta på glasögon i många
              månader för att deras föräldrar inte har råd.
            </seg>
            <seg n="96d4f8bb">
              I dag är det upp till varje landsting att besluta om det vill
              ge bidrag till familjer med barn som har behov av glasögon. Bidragens
              storlek och utformning varierar därför beroende på var man är
              bosatt.
            </seg>
            <seg n="2a383f9c">
              Rätten till glasögon ska vara lika för alla barn oavsett föräldrarnas
              inkomst eller var man bor i landet. Allt annat är inte värdigt
              ett välfärdsland som Sverige.
            </seg>
            <seg n="d9f06c42">
              Fru talman! Socialstyrelsen har konstaterat att det finns stora
              skillnader i landstingens bidragsgivning när det gäller glasögon
              till barn och ungdomar, vilket naturligtvis inte är tillfredsställande
              och ingen kan vara nöjd med.
            </seg>
            <seg n="81fa7806">
              De åtgärder som man nu tänker vidta är enligt oss inte tillräckliga
              för att komma till rätta med problemet med de stora skillnader
              som finns mellan landstingen. Vi menar att man måste ta ett helhetsgrepp
              om detta viktiga område och göra en översyn av systemet så att
              det blir likvärdigt över hela landet när det gäller rätten till
              glasögon för barn och unga.
            </seg>
          </u>
          <note n="1ffa0e5a">
            Till sist yrkar jag bifall till reservationerna 3, 4 och 13.
          </note>
          <note type="speaker" n="7d61edd5">
            Anf. 30 EVA OLOFSSON (V):
          </note>
          <note n="48f1d5f8">
            Fru talman! Jag vill börja med att yrka bifall till reservationerna
            5 om personlig assistans, 6 om ledsagarservice och 11 om tolktjänstreformen.
          </note>
          <u who="eva_olofsson_7c489a" xml:id="i-852d5429244ce525-0" n="3c79e29d">
            <seg n="f9349c21">
              Apropå tidigare talare kan jag bara konstatera att glasögon är
              en fråga som Vänsterpartiet har avsatt pengar till i sin budget
              under flera år. När det gäller frågan om hur det ser ut för människor
              med nedsatt hörsel fanns det möjlighet att stödja S, V:s och MP:s
              reservation och yrkande på en tolktjänstreform, men det gjordes
              inte.
            </seg>
            <seg n="57753393">
              Rätten att leva som andra, fru talman, för människor med funktionsnedsättning
              får inte bara bli vackra ord. Det handlar om tusentals människors
              möjlighet att vara delaktiga som medborgare, att själva bestämma
              över sina liv och sin vardag och att vara jämställda föräldrar.
              Barn med funktionsnedsättningar ska kunna växa upp och utvecklas
              i sin egen familj i stället för på institution. Det handlar om
              möjligheter att plugga, att få ett jobb, att välja var man vill
              bo, att bo i egen lägenhet eller eget hus och att ha en vardag
              där man själv bestämmer vad man vill göra på fritiden och vilka
              människor man vill umgås med.
            </seg>
            <seg n="01e7a1d8">
              Just nu träffar jag många människor med en funktionsnedsättning
              som är oerhört trötta på att bli betraktade som kostnader. LSS
              kostar för mycket. Personlig assistans är alldeles för dyr. En
              tolktjänstreform har vi inte råd med.
            </seg>
            <seg n="4c78b832">
              Regeringsförslag som handlar om begränsningar och att dämpa kostnader
              genomförs oerhört fort. Ett sådant exempel är den så kallade fuskutredningen.
              Jag hoppas verkligen att den alldeles färska Ersättningsutredningen,
              som pekar på att man tycker att timersättningen till personlig
              assistans är alldeles för hög, inte drivs igenom i någon form
              av ilfart.
            </seg>
            <seg n="95465fbf">
              Däremot blir väntan väldigt lång på reformer och förslag som
              stärker människors möjligheter till ett självständigt liv. I november
              2010 gick remisstiden ut för Bortom fagert tal . Det ska nu komma
              ett förslag den 18 mars. Det är väl bara att hoppas att det är
              tillräckligt bra, så att Torsdagsaktionen kan sluta att stå utanför
              Rosenbad och så att den inte behöver fortsätta att stå där för
              att man har fått en lagstiftning som inte kommer att betyda mycket
              i praktiken.
            </seg>
            <seg n="c2f9124d">
              Arbetslösheten bland kvinnor och män med funktionsnedsättning
              är väldigt hög. Den är hög i såväl låg- som högkonjunktur, och
              den fortsätter att öka. Därför är det viktigt att Funkautredningens
              förslag blir verklighet och att människor får ökade möjligheter
              att få ett arbete.
            </seg>
            <seg n="a9dbda07">
              De som är beroende av tolkning för att kunna leva som andra väntar
              på en tolktjänstreform sedan många år. I många kommuner upplever
              människor som är beroende av LSS att det blir en allt tuffare
              bedömning av ekonomiska skäl. I FUB:s kommunenkät uppgav fyra
              av tio kommuner att de saknade ekonomi för att leva upp till LSS
              krav.
            </seg>
            <seg n="45595311">
              Sällan tas det ett helhetsgrepp, där det påpekas att personlig
              assistans ger människor möjligheter att till exempel plugga. En
              del får möjligheter att arbeta och betala skatt. Inom den sektorn
              skapas 100 000 jobb, och människor arbetar och betalar skatt som
              personliga assistenter. Människor utan personlig assistans skulle
              i stället ha andra insatser som kostar. Det kan vara plats i gruppboenden
              och hemtjänst. Anhöriga skulle få göra mycket större insatser.
              Ett samhälle som inte tar vara på alla människor missar viktiga
              resurser, kompetenser och erfarenheter. Det är ett samhälle som
              blir enfaldigt och fattigt.
            </seg>
            <seg n="6320ed7a">
              Jag kan ana att det finns några invändningar: Ja, men är allt
              så här svart och negativt? Finns det inget positivt? Jo, det finns
              saker som jag tycker är positiva.
            </seg>
            <seg n="11d776fa">
              Hjärnkolls attitydambassadörer har gjort ett jättebra jobb för
              att ändra attityder till människor med psykisk sjukdom. Själv
              var jag häromveckan i Eskilstuna, en rödgrönt styrd stad, där
              man satt ned fötterna och sagt att 150 jobb i kommunen ska finnas
              för människor med funktionsnedsättning. Man har speciellt lyft
              fram människor med psykisk och intellektuell funktionsnedsättning.
              Och man har byggt upp en struktur för att jobba med att också
              hitta arbeten inom den privata sektorn, i förhållande till hur
              många i Eskilstuna som arbetar där. Det var en fröjd att träffa
              de tre personer – två kvinnor och en man – som höll på med att
              utbilda i jämställdhet i projektet Vi andas samma luft. De gjorde
              det i dagverksamhet, i gruppboenden och i annan funktionshindersverksamhet,
              och de såg fram emot att kunna få det här som ett jobb med lön
              i stället för en mycket meningsfull sysselsättning, som det var
              i dag.
            </seg>
            <seg n="e1711171">
              Om man pratar med människor med personlig assistans hör man att
              de inte ser förbättringarna. Man hör talas om den stora oro som
              varje omprövning innebär. Ska jag kunna fortsätta att leva ett
              självständigt liv, eller ska mitt liv drastiskt förändras? Det
              är förnedrande minuträkningar med klockning ända in i duschen.
              Människor som under flera år haft assistans förlorar den utan
              att de har förändrade behov. Och det är flera nyansökningar som
              avslås.
            </seg>
            <seg n="083f9c99">
              Den här utvecklingen började 2008 med restriktivare bedömningar
              från Försäkringskassan, som sedan slogs fast i högsta rättsinstans.
              Vi fick redan 2009 besök i socialutskottet av en lång rad funktionshindersorganisationer
              som sade: Så här får det inte fortsätta. Vi slår larm.
            </seg>
            <seg n="a7d039c7">
              Nu sitter vi här många år senare och väntar på en utredning som
              ska komma en månad efter valet.
            </seg>
            <seg n="326b1df5">
              I Vänsterpartiet anser vi att det behövs ett förtydligande av
              lagstiftningen när det gäller rätten till personlig assistans
              och hur man nu börjar tolka grundläggande behov. Det behövs en
              helt annan helhetssyn, och man ska kunna leva upp till de ursprungliga
              intentionerna.
            </seg>
            <seg n="c514a700">
              I fredags kom Ersättningsutredningen. Där anser man att grundschablonen
              till personlig assistans är ca 20 kronor för hög i timmen. En
              samlad funktionshindersrörelse protesterade i en artikel i Svenska
              Dagbladet. En sådan sänkning, påpekade de, riskerar kvaliteten
              i assistansen. Den riskerar att försämra arbetsvillkoren för personliga
              assistenter och göra att det här blir ett genomgångsjobb. Den
              riskerar också att slå ut seriösa företag som jobbar med bra anställningsvillkor,
              fortbildning och kvalitet. Det gäller speciellt mindre företag,
              egenanordnare och kooperativ. I stället kan det som blir kvar
              bli de stora riskkapitalbolagen.
            </seg>
            <seg n="32fb84fd">
              Vi i Vänsterpartiet kommer inte att gå med på en sådan sänkning
              oavsett om den görs direkt eller om man åstadkommer den genom
              att låta bli att höja timersättningen under ett antal år.
            </seg>
            <seg n="379c5221">
              Vi säger också självklart nej till den åldersdiskriminering som
              föreslås i utredningen, att människor över 65 år bara skulle ha
              rätt till grundschablonen. Det skulle slå mot dem över 65 år med
              de största behoven.
            </seg>
            <seg n="9f9cf56f">
              Skulle du betala 250 kronor för att gå ut på en promenad? Det
              är vad som kan drabba människor som är blinda eller som ser dåligt
              eller är gravt synskadade. I dag får färre i den här gruppen ledsagning
              enligt LSS. Man får den mer och mer enligt socialtjänstlagen,
              där man får betala. Hur mycket man får betala beror på i vilken
              kommun man bor. Det beror också på i vilken kommun man bor vad
              man får ledsagning för och i vilken omfattning.
            </seg>
            <seg n="746e1f88">
              Jag tycker att det är ett framsteg att ansvarig minister Maria
              Larsson nu, efter att det har diskuterats i flera år, gett Socialstyrelsen
              i uppdrag att kartlägga ledsagning enligt LSS. Men vi i Vänsterpartiet
              tycker inte att det är tillräckligt, utan vi vill ha ett förtydligande
              av lagstiftningen, så att gravt synskadade och blinda inte ställs
              utanför LSS.
            </seg>
            <seg n="3fe83ae6">
              Tolktjänstutredningen nämndes förut av Agneta Luttropp. Om man
              har ett kommunikationshandikapp, som det innebär att vara dövblind
              eller gravt hörselskadad, är det en förutsättning att man får
              tolkning för att man ska kunna vara delaktig, ha yttrandefrihet,
              fungera i jobb och vardagsliv, få utbildning och ha en aktiv fritid.
            </seg>
            <seg n="58903916">
              Det handlar om att kunna gå den utbildning man vill gå och att
              få det jobb man vill ha. Men det kan också handla om att ha en
              tolk som man har förtroende för när man ska gå på ett allvarligt
              sjukbesök. Man kanske har fått bröstcancer, eller man kanske är
              ett brottsoffer i en rättegång.
            </seg>
            <seg n="3aac97c2">
              Det här ser väldigt olika ut beroende på i vilket landsting man
              bor. En del landsting prioriterar i stort sett bort all fritid,
              till exempel, av ekonomiska skäl. Det var bakgrunden till Tolktjänstutredningen
              2010. Man lämnade betänkandet 2011. Som sades tidigare här har
              den hamnat i byrålådan. Nu tycker jag att det verkar väldigt oklart
              vad ambitionsnivån är. Detta skulle jag gärna vilja ha ett svar
              på från regeringspartikollegerna här. Jag tycker att det verkar
              som att ambitionsnivån blir lägre och lägre, från interpellationssvar
              till vad som står i betänkandet.
            </seg>
            <seg n="d5b1ae46">
              Tiden räcker inte för alla viktiga frågor, herr talman. Funktionshindersområdet
              är väldigt stort. Jag kan säga att det oroar mig när jag läser
              i Socialstyrelsens färska lägesrapport att man pekar på att kommunernas
              uppsökande verksamhet och inventering av vilka behov människor
              med psykisk funktionsnedsättning har går bakåt. Det är inte det
              vi vill. Behoven där är stora; det vet vi.
            </seg>
            <seg n="233cb853">
              Jag kan också säga att det är tydligt att det behövs ökad kompetens
              när det gäller hjälpmedel för barn. Det är något som RBU tydligt
              har lyft fram. Det saknas på många håll. Hjälpmedel är väldigt
              viktiga. Vi skulle behöva ha en ingång till hjälpmedel och inte
              den uppdelning som finns i dag.
            </seg>
            <seg n="021353b3">
              Till sist, herr talman! Det är ett hårdnande klimat i den allmänna
              debatten i dag när det gäller människor med funktionsnedsättning.
              Det är ett klimat som jag tror att i stort sett alla människor
              i den situationen och människorna runt omkring dem känner av.
            </seg>
            <seg n="2f518388">
              Alldeles nyligen gjordes det i medierna en jämförelse. Det handlade
              om att en gravt synskadad person blev avsläppt av färdtjänsten
              på fel ställe. Det jämfördes med vad en seende kan begära av en
              taxichaufför och en taxiresa. Man var helt oförstående inför vad
              det innebär att bli avsläppt på fel plats för en person som inte
              kan orientera sig och klara sig vidare själv.
            </seg>
            <seg n="310dfba4">
              Det har blivit väldigt tydligt att tillgänglighet inte ska gälla
              tvärs över. Som sades tidigare här ska mindre lägenheter och studentlägenheter
              inte behöva vara tillgängliga. Där ser man inte att bostadspolitiken
              behöver ändras till en social bostadspolitik, utan där minskar
              man tillgängligheten och utestänger människor.
            </seg>
            <seg n="8282b385">
              Särlösningar och återgående till institution lyfts på allvar
              fram som lösningar när man tycker att människors rättigheter har
              blivit för dyra.
            </seg>
            <seg n="f2b452c9">
              För Vänsterpartiet handlar det om medborgerliga och mänskliga
              rättigheter. I år fyller LSS 20 år. Det är bara att konstatera
              att de rättigheterna inte kan tas för givna. Det har kämpats i
              åratal för att få dem. Vi kan se att de på vissa områden nu trängs
              tillbaka. Den handlingsplan som hette Från patient till medborgare
              – en nationell handlingsplan för handikappolitiken var oerhört
              viktig och framåtsyftande när den kom. I dag kan vi tyvärr se
              både i debatten och i verkligheten en tillbakagång, från medborgare
              till patient. Det är en utveckling som Vänsterpartiet kommer att
              vilja bryta på alla sätt. Vi kommer att stå upp för att medborgerliga
              fri- och rättigheter ska gälla människor med funktionsnedsättning.
            </seg>
          </u>
          <note type="speaker" n="0fa0a9d4">
            Anf. 31 MARGARETA B KJELLIN (M):
          </note>
          <u who="margareta_b_kjellin_8fefe8" xml:id="i-fb37606718b5a477-0" n="e0ea4c46">
            <seg n="2b7e5874">
              Herr talman! Jag tycker att det är viktigt att i debatten sätta
              perspektiv på tillvaron och det vi diskuterar. Därför vill jag
              börja med att berätta att jag hösten 2011 deltog i en panel vid
              FN som handlade om FN:s konvention om mänskliga rättigheter för
              personer med funktionsnedsättning. Den pågick en hel vecka, och
              under hela veckan var det många så kallade side events där man
              deltog i olika workshops och diskuterade förutsättningarna för
              olika verksamheter. Det var allt från ekonomiska förutsättningar
              till tillgänglighet, arbete och boende. Det fanns deltagare från
              all världens länder.
            </seg>
            <seg n="e7f71820">
              Visst kan vi hitta goda exempel från andra länder, men framför
              allt kan Sverige vara ett gott exempel för andra. Vi kan vara
              stolta över den funktionshinderspolitik som bedrivs i Sverige,
              i motsats till hur debatten har låtit hittills.
            </seg>
            <seg n="0e6321ed">
              När jag lyssnade på andra länders deltagare blev jag väldigt
              medveten om hur olika det ser ut i världen till exempel när det
              gäller rätten att rösta i allmänna val, att inte omyndighetsförklaras
              utan att kunna bestämma själv. Nyligen hade möjligheten att rösta
              tagits bort från en kvinna som hade Downs syndrom genom att man
              hade strukit bort några bokstäver på identitetskortet. Det är
              långt ifrån hur tillvaron är i Sverige.
            </seg>
            <seg n="9dea04c1">
              Ett annat exempel var hur de i Brasilien var stolta över att
              de byggde stora institutioner för människor med nedsatt kognitiv
              förmåga. Jag förstod inte alls varför de var stolta. Vi har ju
              avvecklat sådant. De tyckte att det var fantastiskt att alla kunde
              bo på samma ställe. Rätten till vård och insatser skulle bli mycket
              bättre. Då fick man tänka tillbaka på hur det såg ut i Sverige
              för 50 år sedan. Vi var också stolta då när vi byggde våra institutioner.
            </seg>
            <seg n="17e0cbdf">
              Jag tror att det är viktigt att ha det perspektivet. Det ser
              så annorlunda ut i vårt land jämfört med många andra länder i
              världen, men för den skull ska vi inte vara nöjda även om vi kommit
              otroligt långt på väg när det gäller att låta alla människor ha
              samma värde och vara inbegripna i vårt samhälle på lika villkor.
              Tack och lov tillhör det som man gör i Brasilien och i andra länder
              en svunnen tid. Man kan inte kritisera dem, för de tycker att
              de gör gott. Det är ingen kritik. De är på väg, och jag hoppas
              att de tar kortare tid på sig att nå dit där vi är nu än vad vi
              gjorde. Fortfarande arbetar vi intensivt för att göra Sverige
              till ett bättre land att leva i. Det återstår en del.
            </seg>
            <seg n="a2f90588">
              Att Sverige undertecknade FN:s konvention om mänskliga rättigheter,
              att myndigheten Handisam har fått ett extra starkt uppdrag att
              förändra attityder i samhället och att alliansregeringen har lagt
              fast en strategi för att genomföra funktionshinderspolitiken har
              stor betydelse för att underlätta för människor med funktionsnedsättning.
            </seg>
            <seg n="a0eb306b">
              Herr talman! Catharina Bråkenhielm sade tidigare att ingenting
              hade hänt. Låt oss se på verkligheten. År 2000 införde man en
              strategi för att på tio år göra Sverige tillgängligt. När vi kom
              till makten 2006 hade inte mycket hänt, måste jag säga. Därför
              tillsattes olika utredningar på olika departement. Jag säger att
              det fortfarande går för sakta. Av den anledningen har vi en ny
              strategi som avser en kortare tid, fem år, för att det ska vara
              lättare att följa upp. Jag tror att vi måste fortsätta med att
              sätta upp kortsiktiga mål och verkligen sätta press på samhället
              för att vi ska nå dit vi vill.
            </seg>
            <seg n="fb9e2ab9">
              Barn och ungdomar med funktionsnedsättning är ofta beroende av
              många olika samhällstjänster. Det är viktigt att insatserna samordnas
              så att man inte hamnar mellan stolarna när det är många inblandade.
              Socialstyrelsen har i uppdrag att genomföra en förstudie och titta
              på olika metoder som rör samordning av insatser för att sedan
              kunna rekommendera de insatser som har bästa effekten för barn
              och ungdomar.
            </seg>
            <seg n="387f6176">
              Herr talman! Vi har alla att ta hänsyn till regeringens mål för
              funktionshinderspolitiken. Det grundläggande i de nationella målen
              är att de ska leda till en samhällsgemenskap med mångfald som
              grund, till att samhället utformas så att alla kan bli delaktiga
              och till att alla oavsett kön eller ålder har jämlika levnadsvillkor.
              För att nå dessa mål ska vi identifiera och undanröja hinder,
              och vi ska förebygga och bekämpa diskriminering.
            </seg>
            <seg n="d9e25f83">
              Syftet är att alla människor med funktionsnedsättning ska ha
              förutsättningar för ett självständigt liv med självbestämmande.
              Grunden för politiken är alla människors lika värde, rätten att
              styra över sitt liv och kunna känna välbefinnande. Precis som
              Eva Olofsson nämnde kommer det en proposition i mitten av mars
              om diskrimineringslagen, men det ligger inte i vårt utskott.
            </seg>
            <seg n="2dc9b874">
              År 1994 genomfördes en lagändring som drevs igenom av den dåvarande
              borgerliga regeringen, lagen om stöd och service. Det var revolutionerande
              för människors möjligheter att leva ett självständigt liv, trots
              funktionsnedsättning. Det var också syftet med lagen.
            </seg>
            <seg n="2754ba60">
              Vi vet alla att vi har haft många och långa diskussioner med
              Försäkringskassan och har ifrågasatt de domar som förvaltningsdomstolarna
              har fällt och som betytt att det har blivit förändringar i insatsen
              för många. Det har blivit färre insatser för en del vid tvåårsprövningen,
              och det har blivit fler timmar för andra.
            </seg>
            <seg n="b6834121">
              Därför togs det fram ett behovsbedömningsinstrument som skulle
              vara ett rättssäkert instrument för att se till att människor
              över hela landet får likvärdiga insatser. Vi vet att alla inte
              är nöjda med det, men vi vet också, efter att vi haft Försäkringskassans
              generaldirektör i utskottet, att man jobbar med utbildning för
              att göra det här på ett bättre sätt. Vi har gett Inspektionen
              för socialförsäkringen i uppdrag att klarlägga på vilket sätt
              människors vardag har förändrats.
            </seg>
            <seg n="df6def53">
              I debatten har det låtit som att om man inte får insatser från
              Försäkringskassan får man ingenting alls. Vi vet alla att det
              inte är sant. Jag tycker att det är viktigt att vi håller oss
              till en trovärdig diskussion i de här frågorna. Alla kanske inte
              tycker att insatserna från kommunerna är lika bra som assistansinsatserna
              genom Försäkringskassan, men det är otroligt viktigt att LSS-reformens
              intentioner följs, och det ska vara rättssäkert och tryggt.
            </seg>
            <seg n="fc281849">
              Det finns andra saker som lyfts fram här, till exempel ledsagarservice.
              Där har Socialstyrelsen i uppgift att kartlägga vilka förändringar
              som kan behövas för att säkerställa en likvärdig och rättssäker
              ledsagarservice.
            </seg>
            <seg n="84d8540f">
              Ett annat viktigt område är arbetet för personer med nedsatt
              arbetsförmåga. Antalet subventionerade anställningar, så kallade
              lönebidragsanställningar, har ökat, och högsta bidraget för arbetshjälpmedel
              och personligt biträde har höjts – allt detta för att slippa ett
              utanförskap. Jag ser fram emot att det uppdrag genomförs som getts
              till alla myndigheter att i högre grad anställa människor med
              funktionsnedsättning. I ett läge där Sverige behöver fler arbetade
              timmar är det viktigt att alla får möjligheten att arbeta utifrån
              sin förmåga. Alla jobb behövs, och alla människor behövs.
            </seg>
            <seg n="797e5feb">
              Det har också förts en diskussion om hjälpmedel. Vi vet att vi
              har problem med att hjälpmedelstilldelningen i Sverige ser olika
              ut, eftersom det är ett landstingsansvar. Det är inte så säkert
              att det vore bättre med ett statligt ansvar. Däremot kommer det
              en proposition om fritt val av hjälpmedel senare i vår. Sveriges
              Kommuner och Landsting har ett uppdrag att se över hur man ska
              jobba vidare för att få en god och säker tilldelning av hjälpmedel.
            </seg>
            <seg n="c827ee71">
              Många motioner i betänkandet kan tillgodoses därför att det redan
              är på gång. Oavsett hur det har låtit här i talarstolen, att allt
              är för långt och för sent, görs det otroligt mycket. Jag tror
              att alla vi som sitter här egentligen vet att allting tar tid
              för att det ska bli rättssäkert och bra.
            </seg>
            <seg n="1e47865a">
              Det är känt att det brukar komma från Socialdemokraterna att
              om vi gör någonting fort är det fel, gör vi någonting saktare
              är det också fel. Jag undrar när det egentligen är bra.
            </seg>
            <seg n="9ab0628a">
              Jag tror att vi är överens om att alla människor har lika värde.
              Människor med funktionsnedsättningar behövs i vårt samhälle. Vi
              ska ta vara på deras kompetens, och de ska ha möjlighet att leva
              på ett bra sätt.
            </seg>
          </u>
          <note n="9696c77a">
            Med detta yrkar jag bifall till utskottets förslag i socialutskottets
            betänkande nr 7.
          </note>
          <note type="speaker" n="557998a2">
            Anf. 32 AGNETA LUTTROPP (MP) replik:
          </note>
          <u who="agneta_luttropp_1e8337" xml:id="i-fbdbf9865760f900-1" n="2f1ed40a">
            <seg n="147aa29f">
              Herr talman! Hej och hå, så bra det låter. Det är nuet vi pratar
              om. Man har frågat brukarna om till exempel detta med intentionerna
              i LSS. Du säger att de är väldigt viktiga, och det tycker vi alla.
              Men om man frågar brukarna om de tycker att detta kvarstår, tror
              jag inte att någon skulle svara ja på det. Det finns inga som
              vet det så bra som de som är användare.
            </seg>
            <seg n="dd6547c8">
              Vad man gör eller inte gör i andra länder är ju ingenting som
              leder till att det blir bättre i Sverige. Visst är det viktigt
              att ha ett perspektiv, men det är vårt eget perspektiv som är
              viktigast, det som gäller i nuet i Sverige. Här har det blivit
              kallare för personer med funktionsnedsättning. Det finns ingen
              i handikappvärlden som anser något annat.
            </seg>
            <seg n="3333edc8">
              Vi har alldeles nyligen tagit del av förslaget att det ska bli
              lättare att bygga utan att behöva göra bostäderna tillgängliga.
              Det är 50 procent i den här gruppen som inte har jobb. De förändringar
              som du pratar om innebär nästan alltid försämringar.
            </seg>
            <seg n="c95f2e40">
              Du har nog goda intentioner när det gäller behovsprövningen.
              Men det är väldigt många i brukarorganisationerna som är kritiska.
              Så det är ju härligt att regeringen är nöjd, men de som ska behovsprövas
              är inte nöjda. Tänk att det är dem som jag lyssnar och tror på.
            </seg>
          </u>
          <note type="speaker" n="e4447686">
            Anf. 33 MARGARETA B KJELLIN (M) replik:
          </note>
          <u who="margareta_b_kjellin_8fefe8" xml:id="i-fb37606718b5a477-1" n="e0ea4c46">
            <seg n="d9c6ccb2">
              Herr talman! Jag vet inte vad jag ska säga. Jag skulle aldrig
              våga uttala mig för samtliga människor i en grupp, oavsett vilka
              det är. Men det kan tydligen Agneta Luttropp.
            </seg>
            <seg n="de966318">
              Jag har också pratat med många människor med funktionshinder.
              När det gäller LSS-reformen är det en del som vid tvåårsomprövningen
              har fått färre timmar, så de får då insatser av kommunen. Men
              det är en del i det uppdrag som vi har gett till Inspektionen
              för socialförsäkringar, att se hur det går för dessa personer.
              Samtidigt är det väldigt många som har fått fler timmar. Faktum
              är att det är fler timmar och fler personer som i dag har insatser
              enligt LSS. Om Agneta Luttropp påstår att de är missnöjda vet
              jag inte var vi ska lägga ribban någonstans. Man kan inte vara
              mer än nöjd när man får vad man behöver.
            </seg>
            <seg n="75c7df30">
              Civilutskottet har att hantera förslaget om att bygga nya studentbostäder,
              men jag vet inte om den frågan hör hemma här. Man kan fundera
              över om man ska bygga billigare för unga människor medan de studerar
              eller om det ska vara tillgängligt att bo överallt. Jag vet inte,
              och jag tycker inte riktigt att frågan hör hemma här.
            </seg>
            <seg n="2402f688">
              Det görs ju många insatser för att skapa jobb. Det är fler i
              dag som får möjlighet att komma ut på arbetsmarknaden, och varje
              steg som tas är viktigt. Att göra revolution kan sägas vara bra,
              men jag tror inte att Agneta Luttropp och den eventuella regering
              som hon skulle sitta i skulle kunna göra större revolution på
              kortare tid. Vi har gjort mer för den här gruppen än vad som har
              gjorts tidigare. Så jag är ganska nöjd med dessa insatser. Även
              om jag vet att alla inte är nöjda så jobbar vi vidare. Detta är
              inte någon gömd och glömd grupp. Den finns i högsta grad på agendan
              med alla de insatser som vi hela tiden jobbar med.
            </seg>
            <seg n="81512c82">
              Men tror verkligen Agneta Luttropp att hon kan åstadkomma alla
              dessa förändringar på kortare tid?
            </seg>
          </u>
          <note type="speaker" n="cfe19e2e">
            Anf. 34 AGNETA LUTTROPP (MP) replik:
          </note>
          <u who="agneta_luttropp_1e8337" xml:id="i-fbdbf9865760f900-2" n="2f1ed40a">
            <seg n="2ad18c7a">
              Herr talman! Jag tänker på detta med tillgänglighet. Därför tycker
              jag ärendet i civilutskottet hör hemma här, eftersom tillgänglighet
              är i hög grad viktigt när det gäller funktionshinderspolitik.
              Man ska nu komma med ett lagförslag om tillgänglighet, samtidigt
              som man ändrar i en bygglag som medför försämringar, bland annat
              i studentbostäder. Är man student kan man alltså inte räkna med
              att få en bostad som är tillgänglig om man har en funktionsnedsättning.
              Det rimmar inte väl med att det blir bättre och bättre.
            </seg>
            <seg n="c8a57770">
              I fråga om arbete har vi tydligen helt olika siffror. De siffror
              som jag har visar att det har blivit svårare för personer med
              funktionsnedsättning att få ett jobb. Det fanns fler jobb tidigare.
              När man har tittat på hur Sverige sköter sig enligt konventionen
              fick Sverige ett långt pekfinger från kommissionen. När det gäller
              brist på arbete är skillnaden mellan arbete och inte arbete för
              personer med funktionsnedsättning oförklarligt stor. Det är kommissionen
              som har påpekat det och som Sverige får försvara sig emot. Detta
              är ändå ett belägg för att det inte fungerar som det ska. Det
              gäller speciellt unga med funktionsnedsättningar.
            </seg>
            <seg n="3de21be2">
              Men, som sagt, kommissionen var inte nöjd med hur Sverige hanterar
              den här frågan.
            </seg>
          </u>
          <note type="speaker" n="4e2643a4">
            Anf. 35 MARGARETA B KJELLIN (M) replik:
          </note>
          <u who="margareta_b_kjellin_8fefe8" xml:id="i-fb37606718b5a477-2" n="e0ea4c46">
            <seg n="99053443">
              Herr talman! Tidigare fick de flesta unga alltid gå till daglig
              verksamhet. Det var det som stod till buds om man hade en funktionsnedsättning
              av kognitiv art. I dag har det öppnats en möjlighet så att det
              är fler som kan komma ut på en arbetsmarknad. Det kan man skratta
              åt, men det gör inte jag. Jag tycker att det är ganska viktigt.
            </seg>
            <seg n="f7a4811c">
              Sedan vet vi att det är en stor grupp som står långt ifrån arbetsmarknaden.
              Vi har en stor verktygslåda för att jobba vidare med dem.
            </seg>
            <seg n="999a6115">
              Varken Agneta Luttropp, Miljöpartiet eller något annat parti
              kan förändra attityderna snabbare än vad vi har försökt att göra
              via Handisam och andra sätt för att få människor att anställa
              personer med funktionsnedsättning. Det är otroligt viktigt. Vi
              är på god väg att se att dessa personer kan fylla en stor funktion
              på arbetsmarknaden.
            </seg>
            <seg n="424b517f">
              Jag återkommer till detta med bostad. Det är ett stort problem
              att det inte finns några bostäder för någon student på många orter.
              Jag tror inte att de tillgängliga bostäderna blir otillgängliga
              för att det kommer till några ytterligare som kanske inte är det.
              Men det är arbetsmarknadsutskottet och civilutskottet som behandlar
              den frågan.
            </seg>
          </u>
          <note type="speaker" n="b75e5152">
            Anf. 36 CATHARINA BRÅKENHIELM (S) replik:
          </note>
          <u who="catharina_brakenhielm_105a14" xml:id="i-c2a9d9231d3dc5dc-1" n="a274362e">
            <seg n="81440daf">
              Herr talman! Margareta B Kjellin inledde sitt anförande med att
              berätta om FN och hur det såg ut i USA jämfört med hur bra vi
              är i Sverige, vilket ju är helt riktigt. I nästa stund talade
              hon om att ingenting hade hänt i Sverige och att det var så dåligt
              när regeringen tillträdde 2006. Då undrar jag vem det är som har
              ordnat allt det som Margareta B Kjellin relaterade till vid FN-besöket
              i Sverige. Det måste väl ändå vara den socialdemokratiska regeringen
              som har ordnat detta under alla sina år vid makten, och inte den
              borgerliga regeringen.
            </seg>
            <seg n="309066e0">
              Det är bra med politiken i dag – vi är ett bra land, och det
              är bra att leva som funktionsnedsatt i Sverige. Men det behövs
              förbättringar, och samtidigt ser vi att man går tillbaka i det
              ena efter det andra, och det är inte okej.
            </seg>
            <seg n="43de9608">
              I en lägesrapport från Handisam, myndigheten för funktionshinderspolitisk
              samordning, ger man två dystra bilder av läget för människor med
              funktionsnedsättning i Sverige. Man noterar att personer med funktionsnedsättning
              inom alla de prioriterade politikområdena har sämre förutsättningar
              och lägre delaktighet än övrig befolkning. Sedan skriver man också
              att politiken inte är tillräckligt offensiv. Uppföljningen som
              de har gjort visar också att utvecklingen mot de beslutade målen
              går alldeles för långsamt.
            </seg>
            <seg n="9ae54cf5">
              Då är min fråga till Margareta B Kjellin: Vilka delar av den
              nu förda politiken anser Margareta B Kjellin kommer att skynda
              på utvecklingen i positivare riktning?
            </seg>
          </u>
          <note type="speaker" n="3fcfd3c5">
            Anf. 37 MARGARETA B KJELLIN (M) replik:
          </note>
          <u who="margareta_b_kjellin_8fefe8" xml:id="i-fb37606718b5a477-3" n="e0ea4c46">
            <seg n="903644ae">
              Herr talman! Jag måste börja med det jag sade om FN. Det gällde
              inte hur det såg ut i USA utan hur det såg ut i världen, för att
              få ett perspektiv. Det jag sade om vad som hade hänt till 2010
              berodde på vad Catharina Bråkenhielm sade i sitt anförande om
              att inget hade hänt sedan 2010. Sex år av den tidsperioden var
              Socialdemokraterna ansvariga för. Det var det jag relaterade till
              – inget annat än det Catharina Bråkenhielm själv lyfte fram.
            </seg>
            <seg n="f36eb193">
              Man kan säga att det går för långsamt i jämförelse med andra.
              Ja, men i jämförelse med hur det har sett ut tidigare för människor
              med funktionsnedsättning går det ständigt framåt.
            </seg>
            <seg n="091379b2">
              Det jag sade i slutet av mitt anförande var att vi egentligen
              är överens om väldigt mycket, för vi tycker att de här människorna
              behövs i vårt samhälle och ska komma till sin rätt och ha möjligheter
              att styra över sitt eget liv. Vi kan båda anklaga varandra för
              att inte ha gjort vissa saker under vissa tidsperioder. Men jag
              tror att det syfte som vi alla står för är att vi vill framåt
              i den här frågan.
            </seg>
            <seg n="13be9d34">
              Den strategi vi har fram till 2015 är satt med ett kortare mål
              för att man ska jobba mer intensivt och att det ska vara tidigare
              mätbart att det går framåt för de personer som har de här bekymren
              och behöver hjälp av samhället.
            </seg>
            <seg n="3b7f0b3b">
              Jag tror uppriktigt sagt att om man ska välja var man ska bo
              någonstans tror jag att Sverige är ett bra land att bo i om man
              har en funktionsnedsättning, oavsett vad som sägs här i dag. Jag
              är väldigt stolt över det vi gemensamt har kommit fram till. LSS-reformen,
              som från början är en borgerlig reform, var vi alla överens om.
              Det var en enig riksdag som beslutade, oavsett vem som initierade
              den. Det var faktiskt Folkpartiets företrädare som gjorde det
              och drev den frågan. LSS är vi stolta över och tar åt oss allihop.
            </seg>
          </u>
          <note type="speaker" n="a58c6255">
            Anf. 38 CATHARINA BRÅKENHIELM (S) replik:
          </note>
          <u who="catharina_brakenhielm_105a14" xml:id="i-c2a9d9231d3dc5dc-2" n="a274362e">
            <seg n="fbd636ff">
              Herr talman! Jag fick just inte något svar i det här replikskiftet
              på min fråga om vilka delar av den förda politiken som Margareta
              B Kjellin anser skulle skynda på utvecklingen.
            </seg>
            <seg n="10e7ee70">
              Självklart förstår jag att om man jämför med övriga världen,
              som Uganda eller liknande, är Sverige långt framme. Men vi behöver
              ändå gå framåt med våra mått och våra mål, så att alla människor
              blir precis lika delaktiga i samhället. Där har vi en bit kvar
              att gå.
            </seg>
            <seg n="00f740fa">
              Tolktjänstutredningen lämnade sitt betänkande för över två år
              sedan, i december 2011, med förslag som skulle underlätta för
              många hörselskadade som är i behov av teckentolk. Men i stället
              för att skicka ut utredningen på remiss hamnade den i regeringens
              skrivbordslåda. I en interpellationsdebatt i höstas uttryckte
              sig Maria Larsson så här:
            </seg>
            <seg n="d26f47d0">
              Vi har för avsikt att komma till skott i frågan om tolktjänst
              redan före 2015. Vi försöker att vara så snabbfotade som det bara
              går. Jag har ingen anledning att dra angelägna frågor i långbänk.
              Frågan har hög angelägenhetsgrad för min del. Jag vet att det
              finns många tolktjänstanvändare som är i behov av ett mer lättöverskådligt
              system. Därför arbetar vi med stor frenesi och hög aktivitet.
            </seg>
            <seg n="6ad22a04">
              Då är min fråga till Margareta B Kjellin: Anser Margareta B Kjellin
              att regeringen verkligen är så snabbfotad som det bara går?
            </seg>
          </u>
          <note type="speaker" n="d4a82db8">
            Anf. 39 MARGARETA B KJELLIN (M) replik:
          </note>
          <u who="margareta_b_kjellin_8fefe8" xml:id="i-fb37606718b5a477-4" n="e0ea4c46">
            <seg n="012b20fc">
              Herr talman! Den strategi som vi har lagt fram för 2015 anser
              vi kommer att föra en bit på väg till att vi har ett tillgängligt
              samhälle och ett bra sätt att leva för människor med funktionsnedsättning,
              så det tycker jag nog att jag har svarat på.
            </seg>
            <seg n="0c8c1f6d">
              När det gäller Tolktjänstutredningen jobbas det vidare. Men precis
              som det står är det inte så enkelt. Det gäller i grunden om verksamheten
              ska vara statlig, landstingskommunal eller kommunal. Det gäller
              inte om det ska finns tolktjänster eller inte – det måste man
              göra skillnad på – utan de anser vi alla ska finnas. Men på vilket
              sätt ska vi göra tolktjänsten bättre, och hur ska vi göra den
              mer tillgänglig? Det är den frågan som man måste titta vidare
              på.
            </seg>
            <seg n="c1a51ac1">
              Socialdemokraterna var en gång mycket pigga på att kommunalisera
              skolan för att den skulle bli bättre. Men ibland blir det bättre
              när man förstatligar saker och ting. Ibland måste man titta på
              vad som är bäst för människor.
            </seg>
            <seg n="0458c3f7">
              Det som är bra för människor som behöver tolktjänst är att de
              får en riktig och tillgänglig tolktjänst. Men om den ska vara
              statlig eller kommunal tror jag inte att de som har behov av tolktjänst
              anser vara den viktigaste insatsen, utan det är att de ska få
              insatsen. Där måste vi jobba vidare med både landsting och kommuner,
              för att de ska ge rätt insatser.
            </seg>
            <seg n="a7b9b3bd">
              Att ha en insats som ligger långt från människor brukar sällan
              vara bra för den som behöver något nära och nu.
            </seg>
          </u>
          <note type="speaker" n="3a8a64d8">
            Anf. 40 EVA OLOFSSON (V) replik:
          </note>
          <u who="eva_olofsson_7c489a" xml:id="i-37ebcebe0602b480-0" n="3c79e29d">
            <seg n="a2a60ad0">
              Herr talman! Vi har skrivit under FN-konventionen, och en viktig
              del i den när det gäller människor med funktionsnedsättning är
              att man ska jämföra med hur andra människor lever i samma land
              som den med funktionsnedsättning lever i. Då tycker jag att det
              är en bra utgångspunkt att vi kollar hur andra i Sverige lever
              och hur människor med funktionsnedsättning lever i Sverige.
            </seg>
            <seg n="c67bae94">
              Jag skulle vilja fråga Margareta B Kjellin om personlig assistans.
              Jag skulle egentligen vilja veta om du är nöjd med den personliga
              assistansen, som det har utvecklats nu. Jag skulle vilja komma
              lite längre än till svaret att några får fler timmar och andra
              får färre, för det handlar om att man gör en annan bedömning av
              integritetsnära, grundläggande behov. Det kan vara att behöva
              hjälp med mer intim och nära tvättning i duschen eller de närmaste
              kläderna eller mat till munnen. Den preciseringen hade man inte
              förut, och det utestänger en lång rad människor.
            </seg>
            <seg n="617b35b7">
              Det är den skillnaden – att det nu är tuffare att få statlig
              assistans för den grupp människor som är inom den ramen – som
              jag skulle vilja veta om du tycker är okej eller inte.
            </seg>
            <seg n="ea7fd87b">
              Det är så att människor får annan hjälp, men det är inte samma
              hjälp. Jag känner till ett mycket konkret ärende här i Helsingfors,
              där personen tappade sin statliga assistans och skulle få kommunal.
              Då tyckte Helsingforss stad att man inte behöver någon personlig
              assistans till fritid. Det är en enorm skillnad för människor.
            </seg>
            <seg n="36dce6c8">
              Jag skulle vilja veta om du är nöjd med den personliga assistansen
              eller om det är något som du vill ändra. Är det bra med bedömningsinstrumentet,
              den här timräkningen, så att det är rättssäkert? Jag tycker att
              det har blivit fyrkantigt och fel – inte den helhetsbedömning
              som behövs för att människor ska kunna leva ett liv som andra.
            </seg>
            <seg n="eda89e35">
              Jag vill gärna ha svar beträffande striktare bedömning av grundläggande
              behov. Ställer du upp bakom den? Tycker du att bedömningsinstrumentet
              är bra?
            </seg>
          </u>
          <note type="speaker" n="16dd8ba3">
            Anf. 41 MARGARETA B KJELLIN (M) replik:
          </note>
          <u who="margareta_b_kjellin_8fefe8" xml:id="i-fb37606718b5a477-5" n="e0ea4c46">
            <seg n="f176aad3">
              Herr talman! Vi kan börja med bedömningsinstrumentet. Den intention
              som vi hade tillsammans var att det ska vara rättssäkert och bra.
              Vi vet ju hur det såg ut i Sverige. Det var väldigt olika och
              berodde mycket på enskilda handläggare hur många timmar en person
              fick. Det såg mycket olika ut över Sverige.
            </seg>
            <seg n="c0d2b8a7">
              Försäkringskassan började se att det såg mycket olika ut. Vad
              som sedan hände var att Högsta förvaltningsdomstolen gjorde sin
              bedömning. Jag har många gånger sagt att jag inte är särskilt
              förtjust i den förändring som Högsta förvaltningsdomstolen gjorde.
              Jag tycker att man inte alltid ser hela människan. Jag är orolig
              för den delen, och det har jag stått upp för ganska tydligt. Jag
              har haft många diskussioner med Försäkringskassan kring de delarna.
            </seg>
            <seg n="4e52d521">
              Generaldirektören har också varit i socialutskottet ett antal
              gånger och beskrivit hur de jobbar med detta. Utifrån att man
              genom utbildning ska förändra hur bedömningsinstrumentet ska användas
              handlar det egentligen inte om att man ska göra minutberäkningar,
              utan man ska ha en helhetssyn och en helhetsblick på människans
              behov i de delarna.
            </seg>
            <seg n="4036dc65">
              Det är precis det uppdrag som vi har gett till Inspektionen för
              socialförsäkringen. Jag kan inte föregripa vad de kommer att göra.
              Eva Olofsson vet ju, herr talman, att man alltid måste göra utredningar
              innan man gör lagförändringar, och hur det ser ut är ju en del
              av detta. Det tycker jag är otroligt viktigt att man jobbare vidare
              med.
            </seg>
            <seg n="2f921ce2">
              Det är också mycket viktigt att man kommer till rätta med att
              en del har fått för mycket. Det innebär nämligen att en del människor
              som får insatser tar pengar från dem som faktiskt behöver insatser.
              Eva Olofsson kan väl inte ställa upp på att människor som på ett
              otillbörligt sätt har tillskansat sig assistansersättning ska
              ha rätt till det?
            </seg>
          </u>
          <note type="speaker" n="c0b469e8">
            Anf. 42 EVA OLOFSSON (V) replik:
          </note>
          <u who="eva_olofsson_7c489a" xml:id="i-37ebcebe0602b480-1" n="3c79e29d">
            <seg n="dcdfbd6e">
              Herr talman! Nej, jag tycker att vi ska vara tydliga och skilja
              på de människor som på något sätt har fuskat och i vissa fall
              har begått kriminella handlingar. De ska naturligtvis inte ha
              assistanspengarna. Det är de som behöver dessa pengar som ska
              ha dem. Det är mycket tydligt.
            </seg>
            <seg n="f585ecca">
              Men jag tror inte att alla som mister sin assistans och blir
              hänvisade till kommunal assistans eller hemtjänst har fått för
              mycket. Det handlar om att de har samma behov som förut men att
              de integritetsnära och grundläggande behoven bedöms på ett annat
              sätt. Då åker de ur detta. Då är det stor skillnad beroende på
              vilken stad eller kommun man råkar bo i när det gäller vilken
              hjälp man får sedan.
            </seg>
            <seg n="9c7b3b22">
              Jag tycker att det är mycket bra att du, Margareta B Kjellin,
              också är kritisk till denna förändring. Men det är lite lustigt
              att man då inte tar ställning för en förändring av lagstiftningen.
              Det är faktiskt det som behövs när den högsta rättsinstansen har
              ställt sig bakom detta synsätt.
            </seg>
            <seg n="a62dd98f">
              Generaldirektören sade när han var hos oss i utskottet att han
              tyckte att man i nuvarande läge följde intentionerna i LSS. Det
              tycker inte jag.
            </seg>
            <seg n="5f317d43">
              När det gäller behovsbedömningsinstrumentet vet jag att till
              exempel SSR har talat med sina LSS-handläggare i det nätverk som
              de har. De har ungefär hälften. Resten har Vision. Dessa LSS-handläggare
              känner att de inte kan göra en helhetsbedömning längre. De blir
              mycket uppstyrda. Frågan är om det är vettigt.
            </seg>
            <seg n="becefd1a">
              Sedan vill jag fråga dig om Assistansersättningsutredningen.
              Det har visat sig att det där finns ett förslag om att människor
              över 65 år ska få bara grundbeloppet, alltså inte det extra som
              man kan få för att man har mycket OB och omfattande behov av hjälp
              på kvällar, nätter och så vidare. Det skulle begränsa deras möjligheter
              oerhört mycket. Är det någonting som Moderaterna ställer sig bakom,
              eller säger ni nej till en sådan tanke?
            </seg>
          </u>
          <note type="speaker" n="18268069">
            Anf. 43 MARGARETA B KJELLIN (M) replik:
          </note>
          <u who="margareta_b_kjellin_8fefe8" xml:id="i-fb37606718b5a477-6" n="e0ea4c46">
            <seg n="f299426e">
              Herr talman! När det gäller utredningen som kom på bordet i fredags
              är detta ingenting som vi över huvud taget har hunnit diskutera
              i den delen.
            </seg>
            <seg n="b2bc5919">
              För mig verkar detta rätt konstigt. Har man rätt till assistans
              så har man det. Men vi får titta på vad det innebär. Man har ju
              fortsatt stora behov även när man har fyllt 65 år. Vi får se på
              detta. Men låt oss inte uttala oss om detta förrän vi har sett
              vad som egentligen händer.
            </seg>
            <seg n="5bf05d16">
              Vi kan diskutera behovsbedömningsinstrumentet fram och tillbaka.
              Jag som riksdagsledamot kan inte mer än lyssna på den myndighet
              som har att göra detta när de säger att de ska se till helheten
              och se hela människan och att en bedömning som är rättssäker och
              bra ska göras. Jag kan inte säga emot generaldirektören när han
              säger att de utbildar människor för att de ska se helheten. Då
              måste jag faktiskt tro på det, och det hoppas jag verkligen att
              de gör. Jag ser nämligen fram emot att detta ska vara rättssäkert
              och bra och att människor ska få tillgång till den assistans som
              var avsikten och intentionen när den borgerliga regeringen lade
              fram detta förslag 1994. Och inget av partierna har ändrat sitt
              synsätt när det gäller detta.
            </seg>
          </u>
          <note type="speaker" n="1a134fef">
            Anf. 44 MARIA LUNDQVIST-BRÖMSTER (FP):
          </note>
          <u who="maria_lundqvist-bromster_828c82" xml:id="i-69158b94c6f4c8b1-0" n="3ef8cc9b">
            <seg n="f9f3001f">
              Herr talman! Det pågår en hel del inom funktionshindersområdet
              som är positivt. Det finns mycket som vi borde vara stolta över.
              Jag tänker närmast på den rättighetslagstiftning som röstades
              igenom 1994 och som flera av er har nämnt – lagen om stöd och
              service till vissa funktionshindrade, LSS, och lagen om assistansersättning,
              LASS. I år är det 20-årsjubileum för dessa viktiga frihetsreformer.
              Lagarna har gett människor makt över sina liv, gett dem delaktighet
              och ett ökat självbestämmande.
            </seg>
            <seg n="547b9ead">
              Herr talman! I dag kan vi tycka att det är en självklarhet att
              funktionshinderspolitiken ska bygga på full delaktighet, jämlikhet
              och alla människors lika värde. Det handlar ju faktiskt om mänskliga
              rättigheter, inget annat. Så säger vi alla.
            </seg>
            <seg n="2dc21799">
              Det kan ändå finnas anledning att uppehålla sig lite just kring
              den personliga assistansen. Regeringen har gett uppdrag till Inspektionen
              för socialförsäkringen som ska titta på vad som har hänt med assistansen
              efter de omtalade domarna i Högsta förvaltningsdomstolen. Vi måste
              ändå medge att genom förändring av rättspraxis har också bedömningarna
              i vissa fall blivit tuffare.
            </seg>
            <seg n="e4378d12">
              Herr talman! Jag och Folkpartiet ser fram emot att få ta del
              av slutrapporten från ISF. Vi ska naturligtvis inte gå handlingarna
              i förväg. Men det vi kan konstatera är att Högsta förvaltningsdomstolens
              domar om personlig assistans i flera fall inte är i linje med
              hur vi i Folkpartiet vill att lagen ska fungera. Vi måste fortsätta
              värna en reform för ökad delaktighet, tillgänglighet och möjligheter
              till jobb.
            </seg>
            <seg n="d3d5de6a">
              Herr talman! Fuskdebatten måste balanseras. Alla system kan missbrukas,
              och alla system behöver kontrollfunktioner. Men dagens jakt på
              fuskare saknar i vissa fall proportioner. Det har förekommit att
              kriminella nätverk tvättat pengar genom att framstå som assistansföretag,
              samtidigt som de grovt vanvårdat människor med omfattande funktionsnedsättningar.
              Det ska bekämpas med kraft. Men man hittar inte de kriminella
              nätverken genom att följa människor med funktionsnedsättningar
              in i duschen och räkna minuter.
            </seg>
            <seg n="6e782697">
              Jag hade förmånen att få prya på ett brukarkooperativ i Umeå
              för några veckor sedan. Där träffade jag brukare som kunde berätta
              hur det i praktiken går till vid tvåårsomprövningar. Det finns
              en del i övrigt att önska. Det är inte lika överallt. Men det
              jag fick ta del av var att det fanns en del i övrigt att önska.
            </seg>
            <seg n="e3a752ba">
              När vi behandlade behovsbedömningsfrågan i utskottet för något
              år sedan var vi noga med att poängtera att detta instrument ska
              vara ett redskap för personen med funktionsnedsättning för att
              han eller hon ska kunna ge uttryck för och kunna beskriva sina
              behov. Tyvärr var det inte den bilden som jag fick när jag träffade
              dessa brukare.
            </seg>
            <seg n="b10e7c2e">
              I utskottet fick vi för inte så länge sedan värdefull information
              från brukarorganisationerna IfA och JAG vad gäller behovsbedömningsinstrumentet.
              Denna information har även getts från Försäkringskassan.
            </seg>
            <seg n="4f2385e6">
              Herr talman! Förutom detta uppdrag som ligger på Inspektionen
              för socialförsäkringen har även Socialstyrelsen ett uppdrag att
              upphandla en utbildning för handläggare som arbetar med LSS-insatser.
              Det är mycket välkommet. Sedan ska Socialstyrelsen även kartlägga
              andra insatser inom LSS – ledsagarservice, avlösarservice, korttidsvistelse,
              boende med särskild service och så vidare. Det är oerhört viktigt
              att vi får denna kartläggning eftersom det skiljer mycket mellan
              kommunerna, och det är bra att mycket är på gång eftersom det
              finns en del att göra. Men utifrån det som jag har beskrivit görs
              också en hel del från regeringen.
            </seg>
            <seg n="9961bcd0">
              Herr talman! Trots detta finns det många utmaningar inom funktionshindersområdet.
              Vi vet att hälsan hos personer med funktionsnedsättningar är sämre
              än för befolkningen generellt. Personer med psykiska funktionsnedsättningar
              har visat sig få sämre vård än andra. Utbildningsnivån och sysselsättningsnivån
              är också lägre.
            </seg>
            <seg n="bcc7ba49">
              Vi måste bli bättre på att ta till vara alla individers kraft
              och potential. Det är viktigt för den enskilde men också utifrån
              ett samhällsekonomiskt perspektiv att göra det. Regeringen har
              gjort en hel del insatser för att förbättra situationen på arbetsmarknaden
              för personer med funktionsnedsättning. Antalet subventionerade
              anställningar har ökat, stödet för arbetshjälpmedel och personligt
              biträde har också ökat. Det pågår ett aktivt arbete med att öka
              kunskapen om psykisk sjukdom och psykisk funktionsnedsättning
              och att förändra negativa attityder. Det har slagit väl ut, och
              man har funnit att i de åtta län som har haft omfattande projekt
              med Hjärnkoll har attityderna till psykisk ohälsa markant gått
              i rätt riktning.
            </seg>
            <seg n="8289eb38">
              Herr talman! För att kunna ta till vara allas resurser måste
              samhället vara tillgängligt. Men tyvärr utestängs många med funktionsnedsättningar
              från att delta i samhället. Regeringen har under en lång tid följt
              frågan genom uppdrag inom funktionshindersstrategin och öppna
              jämförelser. Men tillgänglighetsarbetet går sakta.
            </seg>
            <seg n="2ea0399c">
              Därför behöver diskrimineringslagstiftningen stärkas – det är
              bara på det sättet man kan ge den enskilde ett verktyg för att
              kunna agera. Det är också ett sätt att markera att självklara
              åtgärder mot att utestänga inte ska vara en gåva från goda givare
              utan en rättighet. Folkpartiet har varit drivande för att bristande
              tillgänglighet ska ses som diskriminering, och det är med stor
              glädje vi i utskottet kan konstatera att det kommer en proposition
              om bristande tillgänglighet som en form av diskriminering senast
              den 18 mars. Det kan vi läsa i betänkandet.
            </seg>
            <seg n="6303c0c3">
              Herr talman! I debatten har också den senaste utredningen om
              assistansersättningen, som kom till regeringen i fredags, lyfts
              fram. Det är som sagt ingenting som har hanterats politiskt än,
              men jag har fått ta del av de reaktioner som har kommit från brukarorganisationerna.
              Det är viktigt att utredningen också kommer att gå ut på remiss,
              och det är oerhört viktigt att vi får utförliga remissvar. Eftersom
              jag förstår att det om inte annat kan komma upp i en replik kan
              jag säga att jag reagerade starkt på den åldersdiskriminering
              det pläderas för i utredningen. Det gäller 65-årsgränsen och att
              man inte ska kunna få en tilläggsschablon.
            </seg>
            <seg n="b6dfda91">
              Herr talman! De olika områden jag har tagit upp i det här anförandet
              är inte alls sådant som motionsbetänkandet hanterar, men det handlar
              i alla fall i slutändan om vilket samhälle vi vill ha. För mig
              och Folkpartiet är det självklart att vi inte vill ha ett samhälle
              som låser in och begränsar människor, utan vi vill ha ett samhälle
              där fler kan delta utifrån sina förutsättningar och där alla människor
              bemöts med respekt.
            </seg>
            <seg n="afd1e83a">
              (Applåder)
            </seg>
          </u>
          <note type="speaker" n="0eda053c">
            Anf. 45 EVA OLOFSSON (V) replik:
          </note>
          <u who="eva_olofsson_7c489a" xml:id="i-37ebcebe0602b480-2" n="3c79e29d">
            <seg n="cf080a5d">
              Herr talman! Det är roligt att konstatera att Folkpartiet och
              vi har samma uppfattningar i en del viktiga frågor. Vi är kritiska
              till förändringarna av synsättet när det gäller grundläggande
              behov, och jag utgår ifrån att Folkpartiet också ser ett behov
              av en lagförändring i den frågan.
            </seg>
            <seg n="29cb3447">
              Jag skulle vilja fråga Maria Lundqvist-Brömster lite mer om Assistansersättningsutredningen.
              Jag tycker att det var bra att du tydligt tog avstånd från åldersdiskrimineringen,
              men det finns också tankegångar om att sänka själva timschablonerna
              med runt 20 kronor i timmen. Man har inte skrivit ett skarpt förslag
              – det har man tagit bort – men man har pekat på att man tycker
              att den är för hög. Det skulle innebära att i första hand de mest
              seriösa och kvalitetsmedvetna anordnarna – de som har de bästa
              arbetsvillkoren för de personliga assistenterna – drabbades.
            </seg>
            <seg n="cd4a0537">
              De stora anordnarna, som Humana och andra, skulle säkert klara
              en sådan förändring även om de inte skulle gilla den. De som faktiskt
              utbildar sin personal och har personliga assistenter som stannar
              och jobbar, och som efter att ha jobbat i fem tio år får en lön
              som ligger på en helt annan nivå, skulle dock få svårt att klara
              av det. Det skulle handla om 2 300 mindre i månaden för en anställd
              personlig assistent, om man översätter pengarna dit, eller 100
              000 mindre om året för en användare. Jag skulle gärna vilja ha
              en kommentar på det området.
            </seg>
            <seg n="b8216e8b">
              Nästan alla jag pratar med i funktionshindersrörelsen beskriver
              en utveckling som går åt fel håll. Det är inte alltid så stora
              steg, utan ibland är de små. Sjukförsäkringen, som den har blivit,
              slår mot en del. Att man inte kräver tillgänglighet i studentbostäder
              är en annan sak och förändringen av personlig assistans en tredje.
              Jag skulle gärna höra hur du ser på den utveckling som är på gång.
              Går den verkligen åt rätt håll?
            </seg>
          </u>
          <note type="speaker" n="096369af">
            Anf. 46 MARIA LUNDQVIST-BRÖMSTER (FP) replik:
          </note>
          <u who="maria_lundqvist-bromster_828c82" xml:id="i-69158b94c6f4c8b1-1" n="3ef8cc9b">
            <seg n="6edaa16d">
              Herr talman! När det gäller Assistansersättningsutredningen tycker
              jag att det är svårt att uttala sig politiskt om den eftersom
              vi över huvud taget inte har hanterat den politiskt. Den ska ju
              ut på remiss. Men jag tycker att det är oerhört bra att brukarorganisationerna,
              som kan sitt arbete och vet hur det fungerar, har gett oss de
              reaktioner vi så väl behöver i hanteringen. Jag kan bara önska
              att de också kommer med remissvar som visar på precis det Eva
              Olofsson tar upp. Läser man direktiven till utredningen ser man
              nämligen att vi vill främja en god utveckling av assistansen,
              och ser man att utredningen går i en annan riktning måste vi ta
              oss en funderare när vi tittar på remissvaren.
            </seg>
            <seg n="66b3a55c">
              Sedan fick jag en fråga som handlade om hur jag ser på utvecklingen
              och det som händer i samhället. Jag är stolt över det Alliansen
              och regeringen har gjort i många hänseenden; jag tycker att vi
              har gjort ett fantastiskt arbete när det gäller jobben och ett
              fantastiskt arbete när det gäller skolutveckling och reformer
              på den sidan. Vi har väl aldrig reformerat skolan så mycket som
              vi har gjort de senaste åren. Det här är dock ett helhetsgrepp,
              och man kan inte alltid göra alla nöjda. Det är väl en politisk
              utmaning att alltid ha någonting man kan sträva mot och vilja
              fortsätta förbättra.
            </seg>
            <seg n="7be4859f">
              Det finns saker som inte har varit bra. Du nämner socialförsäkringen
              – nu hör den inte till det här utskottet – och sjukförsäkringen,
              och där kan vi säga att starten kanske inte blev bra men att det
              sedan blev en hel del förändringar till det bättre. Helheten handlar
              för mig om att vi går i rätt riktning från alliansens sida, och
              jag hoppas att vi får fortsatt förtroende för att kunna fortsätta
              med de planer vi har för reformarbetet.
            </seg>
          </u>
          <note type="speaker" n="28241e4d">
            Anf. 47 EVA OLOFSSON (V) replik:
          </note>
          <u who="eva_olofsson_7c489a" xml:id="i-37ebcebe0602b480-3" n="3c79e29d">
            <seg n="85ba9d01">
              Herr talman! Nu kan vi konstatera att alliansregeringen har suttit
              i snart åtta år, och fortfarande ökar arbetslösheten hos människor
              med funktionsnedsättning. Fortfarande finns det en stor fattigdom
              hos människor med funktionsnedsättning. Jag kan inte se att det
              har skett några förändringar i rätt riktning där, utan det går
              faktiskt åt fel håll.
            </seg>
            <seg n="92b585da">
              En annan sak jag inte tycker att du riktigt svarar på, Maria
              Lundqvist-Brömster, är om situationen för människor med funktionsnedsättning
              verkligen går framåt över alla led. Vi kan se att den personliga
              assistansen har blivit sämre, och vi kan se att många uppfattar
              att kommunerna har blivit restriktivare när det gäller LSS. Vi
              kan se att det inte är självklart att bygga tillgängliga bostäder
              längre. Det finns alltså en lång rad områden där vi kan se att
              det har tagits steg tillbaka. Den tillgängliga kollektivtrafiken
              och färdtjänsten är ingenting man hurrar så där väldigt över när
              man har en funktionsnedsättning.
            </seg>
            <seg n="590f9dd0">
              Vi kan också se att den allmänna debatten har svängt, tycker
              jag. Det har svängt från det jag tog upp i mitt anförande till
              att man ifrågasätter att människor med funktionsnedsättning ska
              ha samma rättigheter som vi andra. Man förstår inte ens att människor
              har en funktionsnedsättning utan jämför med en person som inte
              har en funktionsnedsättning och inte behöver stöd på olika sätt
              för att klara sig i tillvaron. Jag möter också ganska ofta en
              vilja att få vara med mycket mer i att utforma politiken och besluten.
              Det handlar om alla utredningar som har gått ganska fort och där
              funktionshinderrörelsen har känt sig mer informerad än delaktig.
            </seg>
            <seg n="601ff021">
              Jag skulle gärna få några kommentarer om detta.
            </seg>
          </u>
          <note type="speaker" n="19f1c2b8">
            Anf. 48 MARIA LUNDQVIST-BRÖMSTER (FP) replik:
          </note>
          <u who="maria_lundqvist-bromster_828c82" xml:id="i-69158b94c6f4c8b1-2" n="3ef8cc9b">
            <seg n="811d5d15">
              Herr talman! Att jobba med funktionshindersfrågor handlar om
              att jobba över ett helt spektrum. Det är precis som du säger,
              Eva Olofsson: Det får inte vara isolerade öar. Assistansen ska
              fungera och tillgängligheten ska finnas för att man ska kunna
              komma ut i arbetslivet och känna att man kan bidra. Där finns
              det brister. Det kan vi konstatera, och det jobbar vi med.
            </seg>
            <seg n="b09e8e69">
              Jag har inga siffror i huvudet på hur många personer med funktionsnedsättning
              som har kommit i arbete. Vi har i replikskiftena hört lite olika
              siffror. Men jag tycker att regeringen har gjort mycket i frågan,
              och jag tycker att man har ett kontinuerligt arbete med funktionshindersrörelsen
              på regeringsnivå för att diskutera angelägna frågor. Man har även
              tagit in parterna på arbetsmarknaden för att diskutera sysselsättningsfrågan
              när det gäller personer med funktionsnedsättning. Det finns dock
              oerhört mycket mer att göra.
            </seg>
            <seg n="c17afa33">
              Jag brukar inte vilja gå tillbaka till det som var före 2006,
              för det är här och nu politiken sker. Vi kan dock fundera på vad
              som hände med personer med funktionsnedsättning under den förra
              regeringen. Då fanns många av dem som hade funktionsnedsättning
              i förtidspension. Jag tycker alltså att vi ska komma ihåg att
              vara lite rättvisa när vi jämför politiken och vad som har hänt
              och inte hänt.
            </seg>
          </u>
          <note type="speaker" n="b8ec97c3">
            Anf. 49 AGNETA LUTTROPP (MP) replik:
          </note>
          <u who="agneta_luttropp_1e8337" xml:id="i-fbdbf9865760f900-3" n="2f1ed40a">
            <seg n="01326316">
              Herr talman! Jag vill tacka Maria för att hon var så ärlig och
              uppriktig i sitt anförande. Det är synd att inte Folkpartiets
              tankar, idéer och politik när det gäller funktionsnedsättning
              får mer genomslag i Alliansen.
            </seg>
            <seg n="78caf3ea">
              Eftersom du själv nämnde skolan som ett område där det har hänt
              mycket måste man fundera över vad det är som har hänt inom området
              skola när det gäller elever med funktionsnedsättning genom den
              senaste skollagen. Ja, det är ingen höjdare, kan jag säga. Utöver
              att bara hälften av våra grund- och gymnasieskolor är tillgängliga
              för funktionshindrade har man gjort en ganska märklig begränsning
              i skollagen. Det innebär att elever i behov av särskilt stöd,
              många av dem med funktionsnedsättning, har rätt till stöd till
              dess att de har fått godkänt betyg. Sedan är stödet borta, eller
              de har i alla fall inte rätt till det längre. Det är någonting
              som inte fanns i tidigare skollag och som jag beklagar.
            </seg>
            <seg n="d2932a80">
              Sedan vill jag ställa en fråga på slutet. Jag tog i mitt anförande
              upp detta med inhibition. Jag undrar hur Maria ser på frågan om
              inhibition.
            </seg>
          </u>
          <note type="speaker" n="a878b2d3">
            Anf. 50 MARIA LUNDQVIST-BRÖMSTER (FP) replik:
          </note>
          <u who="maria_lundqvist-bromster_828c82" xml:id="i-69158b94c6f4c8b1-3" n="3ef8cc9b">
            <seg n="2cf63dbc">
              Herr talman! Jag tycker att det är en väldigt god idé. Jag fick
              kontakt med en kvinna som var i precis den situation som Agneta
              Luttropp beskrev i sitt anförande. Hon hade fått ett beslut om
              att assistansen skulle dras ned, och det ordentligt mycket. Hon
              har en grav funktionsnedsättning. Det innebar naturligtvis att
              hennes rätt till assistenter försvann. Det var assistenter som
              hon hade haft under många år och som kände till henne väldigt
              väl. Vad hon gjorde då var att hon tog pengar ur egen ficka för
              att kunna ha kvar sina assistenter. Det blev ju väldigt dyrt,
              men hon hade möjlighet att göra det.
            </seg>
            <seg n="23c6824b">
              Jag tror att det skulle vara bra om man kunde hitta någon lösning
              på detta. Det tar kanske ett och ett halvt år innan det kommer
              ett beslut från Förvaltningsrätten efter en överklagan. Det är
              någonting som man borde titta på, och det har vi också försökt
              lyfta fram från Folkpartiets partigrupp.
            </seg>
          </u>
          <note type="speaker" n="57d5e718">
            Anf. 51 AGNETA LUTTROPP (MP) replik:
          </note>
          <u who="agneta_luttropp_1e8337" xml:id="i-fbdbf9865760f900-4" n="2f1ed40a">
            <seg n="568e4c01">
              Herr talman! Jag vill återigen tacka Maria. Jag hoppas att hennes
              och Folkpartiets tankar om det här får genomslag.
            </seg>
            <seg n="39e08840">
              Jag har bara en kort fråga till om lite grann av det som Eva
              har varit inne på. Det handlar naturligtvis om paragraf 11, grundläggande
              behov. Är Folkpartiet berett, under förutsättning att utredningen
              inte kommer fram till att det behövs några större förändringar
              utan tycker att det är bra som det är, att verkligen föreslå en
              lagändring?
            </seg>
          </u>
          <note type="speaker" n="ae60b4da">
            Anf. 52 MARIA LUNDQVIST-BRÖMSTER (FP) replik:
          </note>
          <u who="maria_lundqvist-bromster_828c82" xml:id="i-69158b94c6f4c8b1-4" n="3ef8cc9b">
            <seg n="cd9720c6">
              Herr talman! Vad jag sade i anförandet var att vi inte ska föregå
              utredningen. Men vi har motionerat om ett förtydligande i lagstiftningen.
            </seg>
          </u>
          <note type="speaker" n="2e5a16c1">
            Anf. 53 RICKARD NORDIN (C):
          </note>
          <u who="unknown" xml:id="i-fbb344f868eb9b2f-0" n="801f1aab">
            <seg n="f2f39e28">
              Herr talman! Det känns lite speciellt att tala om funktionshinderspolitiken
              i dag när vi bara är några veckor från ett av de största stegen
              i funktionshinderspolitiken på länge. Den 18 mars lägger regeringen
              fram sin proposition om att göra bristande tillgänglighet till
              en diskrimineringsgrund. Det är något som vi i Centerpartiet drivit
              på och kämpat länge för. Att döma av vårt betänkande här i dag
              kommer propositionen förhoppningsvis att mottas med glädje av
              de flesta partier här i riksdagen.
            </seg>
            <seg n="99790f4b">
              Min förhoppning är att de nya lagförslag som presenteras där
              ska göra stor skillnad i vardagen för dem som lever med en funktionsnedsättning.
            </seg>
            <seg n="8807a680">
              Vi har ett gäng nationella mål för funktionshinderspolitiken.
              Det handlar om en samhällsgemenskap med mångfald som grund, att
              samhället utformas så att människor med funktionsnedsättning i
              alla åldrar blir fullt delaktiga i samhällslivet. Det handlar
              om jämlikhet i levnadsvillkor för flickor och pojkar och kvinnor
              och män med funktionsnedsättning.
            </seg>
            <seg n="af3a4057">
              För att nå målen ska det funktionshinderspolitiska arbetet särskilt
              inriktas på att identifiera och undanröja hinder för full delaktighet
              i samhället för människor med funktionsnedsättning. Det handlar
              om att förebygga och bekämpa diskriminering av personer med funktionsnedsättning
              och att ge barn, ungdomar och vuxna med funktionsnedsättning förutsättningar
              för självständighet och självbestämmande.
            </seg>
            <seg n="74fc628a">
              Ett av de allra bästa sätten att uppnå flera av de här målen
              är att göra det möjligt för den funktionsnedsatta att delta på
              den ordinarie arbetsmarknaden. Det ger arbetskamrater, inkomst,
              ett socialt sammanhang och meningsfullhet.
            </seg>
            <seg n="addf5004">
              Här ser vi att det skiljer sig väldigt mycket åt mellan olika
              delar av arbetsmarknaden. De mindre företagen har en helt annan
              inställning än övriga till att ta emot människor med funktionsnedsättning
              och sätta dem i arbete. Tre av tio småföretag har redan någon
              anställd, 45 procent kan tänka sig att anställa någon och 30 procent
              säger att de kanske kan tänka sig det.
            </seg>
            <seg n="4059582f">
              Det finns dessutom goda exempel från större företag. Max hamburgerrestauranger
              har på de allra flesta ställen människor med funktionsnedsättning
              i sin personal. Annat är det på de offentliga arbetsplatserna.
              Vi ser att i de statliga bolagen lyser de här människorna med
              sin frånvaro. Och inom kommuner och landsting finns en jättestor
              potential att ta till vara för att anställa fler människor.
            </seg>
            <seg n="6e8c3563">
              Jag blev faktiskt själv uppringd häromdagen av en person som
              ville att vi i Centerpartiet i Göteborg skulle anställa en människa
              via Samhall. Det hade varit jätteroligt att ta emot denna människa.
              Jag tror att det hade varit en fantastisk tillgång. Problemet
              var att jag inte hade möjlighet att arbetsleda personen så aktivt
              som jag skulle vilja. Men jag hoppas att om några månader, när
              vi har haft val, kommer förutsättningarna att finnas. Jag tror
              att det finns en jättestor potential bland dessa människor att
              ta till vara.
            </seg>
            <seg n="3dceb7f5">
              Alliansregeringen har gjort ett stort arbete med arbetslinjen,
              men vi behöver också en arbetslinje 2.0. Där måste vi få med fler
              människor, bland annat de funktionsnedsatta.
            </seg>
            <seg n="7c3e3a3e">
              Alla kan inte arbeta åtta till fem, men den som har möjligheten
              ska få chansen att arbeta efter sin nivå och på det sätt som är
              möjligt. Då behöver vi ett system som gör att det fungerar.
            </seg>
            <seg n="6e8173d9">
              Vi i Centerpartiet har bland annat sneglat på de danska flexjobben
              som har gjort att människor med neurologiska sjukdomar har kunnat
              gå till ett vanligt arbete i oerhört mycket större utsträckning.
              De får jobba efter sin egen förmåga och får lön efter det.
            </seg>
            <seg n="aec760cc">
              Under alliansregeringen har flera av stöden setts över och i
              många fall höjts, men det finns mer att göra. Det finns människor
              som vill arbeta men inte kan göra det på grund av det kantiga
              systemet.
            </seg>
            <seg n="6a24e13f">
              Jag och mina vänner talar ibland om vad som behöver göras för
              att vi ska få ett bättre samhälle. Går det verkligen att få mer
              tillväxt utan att folk ska låna mer och konsumera mer? En av de
              saker som vi kom fram till i diskussionerna är att det finns mycket
              luft i det nuvarande systemet att utnyttja, mänskliga resurser
              som inte tas till vara. Här utgör de funktionsnedsatta en enorm
              sådan resurs. Och de flesta vill inget hellre än att få ett sammanhang,
              att få bidra och att få känna friheten i att ha en egen inkomst.
            </seg>
            <seg n="84be9b7d">
              Då är vi tillbaka till målen och hur vi ska arbeta med dem: att
              identifiera och undanröja hinder för full delaktighet i samhället
              för människor med funktionsnedsättning, att förebygga och bekämpa
              diskriminering och att ge barn, ungdomar och vuxna med funktionsnedsättning
              förutsättningar för självständighet och självbestämmande.
            </seg>
            <seg n="c599a14d">
              Här finns mycket kvar att göra. Vi har kommit en bra bit på vägen,
              men jag ser fram emot den 18 mars. Och vi måste tillsammans i
              det offentliga gå före.
            </seg>
            <seg n="5d6c31e4">
              Med detta vill jag yrka bifall till utskottets förslag till beslut
              och avslag på reservationerna.
            </seg>
          </u>
          <note type="speaker" n="bac1b458">
            Anf. 54 AGNETA LUTTROPP (MP) replik:
          </note>
          <u who="agneta_luttropp_1e8337" xml:id="i-fbdbf9865760f900-5" n="2f1ed40a">
            <seg n="8d83c4d1">
              Herr talman! Det är en hel del i det som Rickard Nordin tog upp
              som Miljöpartiet tycker likadant om. Bland annat har vi ju skrivit
              om flexjobb, som vi precis som Centerpartiet tycker är en alldeles
              utmärkt del för att få ut fler i arbete.
            </seg>
            <seg n="89c173e5">
              Det är många gånger problem på arbetsmarknaden för personer med
              funktionsnedsättning. Vi får komma ihåg att det är en otroligt
              heterogen grupp. Vi sätter många gånger personer med funktionsnedsättning
              som en särskild grupp på kartan, men den är otroligt bred. En
              hel del av dem finns inom daglig verksamhet. I den gruppen ingår
              personer som har en utvecklingsstörning, en hjärnskada eller autism.
              Det är bara de som har tillträde till daglig verksamhet. Dessutom
              är det en rättighet. Bara för att det blir fler i daglig verksamhet
              kan man inte påstå att det är fler i arbete.
            </seg>
            <seg n="70f8284b">
              Det är ett stort gap mellan daglig verksamhet och nästa instans,
              Samhall. Har Centerpartiet någon gång varit inne på att försöka
              fylla detta gap?
            </seg>
          </u>
          <note type="speaker" n="134f59b3">
            Anf. 55 RICKARD NORDIN (C) replik:
          </note>
          <u who="unknown" xml:id="i-fbb344f868eb9b2f-1" n="801f1aab">
            <seg n="caba7eae">
              Herr talman! Agneta Luttropp pekar på ett tydligt problem. Jag
              menar att vi behöver ett flexiblare system, för i dagens system
              utgår man från procentsatser som är ganska fasta och rigida. Det
              behöver vi se över för att få en inkluderande verksamhet, inte
              bara i daglig verksamhet och Samhall utan också på den reguljära
              arbetsmarknaden. Människor vill i stor utsträckning bidra, få
              en inkomst och vara delaktiga i samhället.
            </seg>
            <seg n="e3873788">
              Jag tror att Miljöpartiet, Centerpartiet och de andra partierna
              i riksdagen är ganska överens om att vi behöver system som både
              är enkla att hantera och anpassade till individer i största möjliga
              mån.
            </seg>
          </u>
          <note type="speaker" n="be9c8735">
            Anf. 56 AGNETA LUTTROPP (MP) replik:
          </note>
          <u who="agneta_luttropp_1e8337" xml:id="i-fbdbf9865760f900-6" n="2f1ed40a">
            <seg n="99460ced">
              Herr talman! Det låter som att vi är överens om att det behövs
              något mellan daglig verksamhet och Samhall.
            </seg>
            <seg n="449ccb93">
              När jag för många år sedan började jobba med personer med funktionsnedsättning
              hade Samhall en helt annan roll. Då var Samhall inte så produktinriktat,
              utan det fanns fler av dem som är utan arbete och sysselsättning
              i dag i Samhall. Eftersom den delen är borta behövs det något
              mitt emellan.
            </seg>
            <seg n="b4646543">
              I ditt anförande tog du upp det som kommer den 18 mars, Rickard
              Nordin. Som jag sade i mitt anförande har jag inte så stora förväntningar
              på det. Jag är glad om min bristande förväntning kommer på skam,
              men jag är inte övertygad om att det blir så.
            </seg>
            <seg n="03740b2a">
              Funktionshindersrörelsen har väntat och väntat på detta. Skulle
              Centerpartiet inte bli helt nöjd och tycka att det inte går tillräckligt
              långt, har ni då någon plan B?
            </seg>
          </u>
          <note type="speaker" n="00366850">
            Anf. 57 RICKARD NORDIN (C) replik:
          </note>
          <u who="unknown" xml:id="i-fbb344f868eb9b2f-2" n="801f1aab">
            <seg n="0c9a3397">
              Herr talman! Vi får börja med att använda plan A, det vill säga
              det som kommer från regeringen den 18 mars, som en första utveckling.
              Sedan får vi se vad som händer, hur det tas emot och hur det kan
              anpassas till nuvarande lagstiftning.
            </seg>
            <seg n="2941dc5d">
              När vi ser hur det slår måste vi förstås utvärdera, för så funkar
              det i politiken. Vi måste alltid se hur det fungerar i verkligheten
              och vad som händer i samhället, och sedan får vi agera utifrån
              det.
            </seg>
            <seg n="93cbefa4">
              Vi har ingen plan B i dag eftersom plan A inte är sjösatt. Politik
              fungerar så att vi får avvakta och ser hur det blir. Därefter
              får vi sätta oss ned och fundera på hur vi ska ta det vidare.
            </seg>
          </u>
          <note type="speaker" n="7b56ac86">
            Anf. 58 CATHARINA BRÅKENHIELM (S) replik:
          </note>
          <u who="catharina_brakenhielm_105a14" xml:id="i-c2a9d9231d3dc5dc-3" n="a274362e">
            <seg n="f5ca321b">
              Herr talman! Rickard Nordin tycker att man har kommit långt och
              väntar på det som ska läggas fram den 18 mars. Det ska bli spännande
              och intressant.
            </seg>
            <seg n="d52757f6">
              Rickard Nordin tycker att det är viktigt med tillgänglighet för
              alla, framför allt för ungdomar.
            </seg>
            <seg n="cf6f0dd5">
              Min fråga handlar därför om assistanshundar. Assistanshund är
              ett hjälpmedel som används alltmer i Sverige. Man ersätter tekniska
              hjälpmedel med en hund som kan göra många olika saker. Det finns
              ledarhundar, servicehundar, alarmerande hundar och signalhundar,
              och de hjälper funktionsnedsatta i vardagen och är deras öron,
              händer och så vidare.
            </seg>
            <seg n="acfebf54">
              Ett stort problem är dock att man inte har tillgänglighet till
              alla lokaler. Man får inte ta med sig sitt hjälpmedel, alltså
              hunden, om man till exempel ska besöka en vårdcentral, gå på kafé
              eller handla – sådant som vi alla behöver göra om dagarna. Då
              är samhället slutet, och det är förbudsskyltar nästan överallt.
              Det gör samhället otillgängligt för människor med assistanshund.
            </seg>
            <seg n="d4ddcd84">
              Framför allt är det många yngre som har hund. Många hade tidigare
              en assistent vid sin sida. Nu har de hundar som kan känna av ett
              epileptiskt anfall eller ett sockerfall hos en diabetiker. De
              kan alltså leva sitt liv med en hund i stället för att ha en person
              med sig hela tiden, vilket har ökat deras livskvalitet betydligt.
              Det är dock ett stort problem att det stängs ute från nästan alla
              ställen i Sverige.
            </seg>
            <seg n="164c58d5">
              Hur arbetar ni med det?
            </seg>
          </u>
          <note type="speaker" n="4dd95e74">
            Anf. 59 RICKARD NORDIN (C) replik:
          </note>
          <u who="unknown" xml:id="i-fbb344f868eb9b2f-3" n="801f1aab">
            <seg n="326a0ac5">
              Herr talman! Det öppnar sig en fantastisk möjlighet för många
              människor när de kan använda djur, och i detta fall hundar. Det
              handlar inte bara om assistansberättigade, utan djur kan även
              användas i vården och annat. Det är ett problem när de inte får
              ta med sig hunden in på olika ställen. Det blir en krock med allergiker
              som får svåra problem av hundar, men det går att lösa genom att
              använda djur som inte framkallar allergi i samma utsträckning.
            </seg>
            <seg n="d0b5904c">
              Det får vi titta på. Det handlar också om vad inrättningarna
              har för inställning till dessa människor och djur. Här finns det
              nog mycket att göra och se över. Det är också en fråga om hur
              kommuner och landsting hanterar frågan.
            </seg>
            <seg n="65c5eb64">
              Jag ser samma problem som Catharina Bråkenhielm. Ju fler som
              får assistanshund, desto större blir problemet med tillgängligheten.
              Det får vi gemensamt sätta oss ned och försöka göra något åt.
            </seg>
          </u>
          <note type="speaker" n="509ea76e">
            Anf. 60 CATHARINA BRÅKENHIELM (S) replik:
          </note>
          <u who="catharina_brakenhielm_105a14" xml:id="i-c2a9d9231d3dc5dc-4" n="a274362e">
            <seg n="2911bd39">
              Herr talman! Jag talade inte om institutionerna, för där har
              man löst det ganska bra. På ett äldreboende går det att ha avdelningar
              som är djurfria och avdelningar där man har vårdhund och besökare
              kan ha med sig hund.
            </seg>
            <seg n="b910f9fc">
              Jag tänkte mer på vardagen, på dem som har hunden som ett hjälpmedel
              för att kunna leva sitt dagliga liv men blir utestängda. De flesta
              känner till ledarhundar för synhandikappade. De brukar ha tillgänglighet
              till olika ställen, och det står på skyltar. Men så fort det är
              assistanshundar, som är något ganska nytt och som många inte känner
              till, är det förbud.
            </seg>
            <seg n="703cb209">
              Mer än en krock med allergiker handlar det om en gammaldags samhällssyn.
              Vi måste därför arbeta politiskt för att öppna samhället för detta
              hjälpmedel. Många använder hundar och fler är på gång, och många
              har problem med detta.
            </seg>
            <seg n="f1964281">
              Hur har ni tänkt lösa det? Jag menar inte i landsting och kommuner
              utan hos privata näringsidkare och andra inrättningar.
            </seg>
            <seg n="7e517f67">
              När det gäller att få in fler personer i arbetslivet, framför
              allt ungdomar, berättade Rickard Nordin att någon ringt honom
              som centerpartist i Göteborg men att han inte kunde ta emot den
              personen. Det måste väl finnas fler centerpartister i Göteborg,
              Rickard Nordin? Du sitter ju dessutom i riksdagen.
            </seg>
            <seg n="a2784d70">
              Den bidragsgrundade delen för lönebidrag när man tar emot lönebidragsanställda
              har legat still sedan 2007, vilket kanske gör det mindre attraktivt
              att ta emot lönebidragsanställda. Arbetsgivaren får betala en
              större del själv. Är det något som Centerpartiet och Alliansen
              har funderat på?
            </seg>
          </u>
          <note type="speaker" n="7090bfca">
            Anf. 61 RICKARD NORDIN (C) replik:
          </note>
          <u who="unknown" xml:id="i-fbb344f868eb9b2f-4" n="801f1aab">
            <seg n="1129467e">
              Herr talman! Precis Catharina Bråkenhielm säger handlar det i
              många fall om information och attityder. Det ska vi kanske inte
              lagstifta fram, utan det handlar om hur vi informerar med mera.
              Som hon också säger har ledarhundar för synskadade fått stort
              genomslag och acceptans. Vi behöver se till att de som har andra
              typer av assistanshund får samma bemötande eftersom det gör stor
              skillnad.
            </seg>
            <seg n="7f807e8c">
              Jag tror att Socialdemokraterna och Centerpartiet lever i lite
              olika verklighet. Jag är Centerpartiets enda heltidsarvoderade
              politiker i Göteborg. Catharina Bråkenhielm lever nog i en annan
              verklighet när det gäller möjligheter att arbetsleda och ta hand
              om personer som är anställda av Socialdemokraterna. Därför hade
              vi inte möjlighet att ta emot den personen.
            </seg>
            <seg n="265298d9">
              Jag tror att lönebidrag är bra på många sätt, men jag tror inte
              att det är det enda sättet att göra saker och ting på. Vi har
              bland annat flexjobben, som vi pratade om, och det finns andra
              typer av flexibla och bra system man kan ta vara på. Jag tror
              att man får se helhetsbilden. Det handlar inte bara om lönebidragstaket.
            </seg>
          </u>
          <note type="speaker" n="3633b7b5">
            Anf. 62 EVA OLOFSSON (V) replik:
          </note>
          <u who="eva_olofsson_7c489a" xml:id="i-37ebcebe0602b480-4" n="3c79e29d">
            <seg n="a90a0c8a">
              Herr talman! Jag tänkte ställa samma fråga till alla partier.
              Den gäller Ersättningsnämndens åldersdiskrimineringsförslag, det
              vill säga att man får nöja sig med grundbeloppet om man är över
              65. Det skulle drabba dem som har stora behov. Är det något som
              Centern tydligt kan säga nej till?
            </seg>
            <seg n="23f8abb8">
              Jag tycker att det du sade om arbete och försörjning är mycket
              viktigt. Jag tycker dock att det är dags att sluta prata om funktionsnedsatta
              som en homogen grupp. Människor med funktionsnedsättning är inte
              det.
            </seg>
            <seg n="7a0fd8c9">
              Det är människor som är rullstolsburna och behöver anpassning
              och tillgänglighet på arbetsplatsen. De har högskoleutbildning
              och kan ta ett jobb.
            </seg>
            <seg n="6553ff3e">
              Det är människor som mår dåligt psykiskt och som kan fungera
              bra under en period men inte alls bra under andra.
            </seg>
            <seg n="6e2d92b5">
              Det är människor med intellektuella funktionsnedsättningar som
              vill ha ett jobb och en lön men som i dag går på daglig verksamhet.
              Det är människor som helt på egen hand klarar av hur kvalificerade
              jobb som helst. Det är människor som behöver ständigt stöd för
              att kunna fungera i ett arbete.
            </seg>
            <seg n="98e7c67e">
              Jag tycker att det är viktigt att vi har med dessa perspektiv.
              I vissa fall handlar det om att få ordning på en ingång för hjälpmedel
              och att det fungerar bra med information och anpassning på en
              arbetsplats så att arbetsgivarna inte undviker det hela för att
              det är krångligt.
            </seg>
            <seg n="94cdd624">
              I andra fall handlar det, som Agneta Luttropp var inne på, om
              att bygga strukturer för de människor som Arbetsförmedlingen i
              dag klassar som arbetsoförmögna och som utan sådana strukturer
              inte kommer att få jobb med lön.
            </seg>
            <seg n="959fdb5d">
              När vi träffade hörsel- och dövblindorganisationer berättade
              de om en kille som jobbar i en stor affär och som inte kunnat
              delta i personalmöten på ett helt år för att han inte får någon
              tolk. Det ska bekostas av arbetsgivaren, vilket gör att han blir
              dyrare och inte så attraktiv att anställa. Är det något som C
              vill göra något åt?
            </seg>
          </u>
          <note type="speaker" n="68b558f3">
            Anf. 63 RICKARD NORDIN (C) replik:
          </note>
          <u who="unknown" xml:id="i-fbb344f868eb9b2f-5" n="801f1aab">
            <seg n="04f716b7">
              Herr talman! Det var många frågor på en gång. Jag ska göra mitt
              bästa för att hinna svara på så många som möjligt.
            </seg>
            <seg n="252adce5">
              När det gäller den utredning som har kommit tar vi inte ställning
              till saker innan vi har skickat ut dem på remiss, men det är klart
              att jag tycker att det förslag som har kommit låter lite speciellt.
            </seg>
            <seg n="535773ab">
              Det finns möjlighet att lämna remissvar, och det tycker jag att
              man ska göra i så stor utsträckning som möjligt både när det gäller
              de saker man inte är nöjd med i utredningen och de saker man är
              nöjd med. Då får regeringen ett så bra beslutsunderlag som möjligt
              när förslaget sedan läggs fram för riksdagen.
            </seg>
            <seg n="e57bdd73">
              Jag håller med Eva Olofsson om att funktionsnedsatta inte är
              en homogen grupp. Det är ett stort problem många gånger när vi
              diskuterar, precis som när vi diskuterar unga och ungdomsarbetslöshet.
              Det är inte en homogen grupp, utan det ser jätteolika ut. Det
              gäller inte minst den här gruppen, och därför behöver vi flexibla
              system som ser till att vi kan hantera detta på olika sätt.
            </seg>
            <seg n="1a899af4">
              Jag tror att vi behöver en helt annan arbetsförmedling. Vi behöver
              fler arbetsförmedlingar, som ser problemen och människorna utifrån
              deras individuella villkor och som vet vad som behövs för just
              den människan och som kan hitta en plats åt den. Där har vi mycket
              att göra, för den nuvarande Arbetsförmedlingen klarar inte av
              den situation vi har i dag.
            </seg>
            <seg n="464b9af2">
              Det är alldeles för stort, och det är alldeles för många olika
              människor med alltför många olika behov, alternativt inga behov
              alls – människor kan ha problem ändå för att de möter diskriminering
              i samhället. Jag tror att vi har mycket att göra där.
            </seg>
            <seg n="c6c78f04">
              Ett första steg är att se över Arbetsförmedlingen, försöka se
              individen i systemen och bygga de offentliga systemen efter individen,
              inte tvärtom.
            </seg>
          </u>
          <note type="speaker" n="296948de">
            Anf. 64 EVA OLOFSSON (V) replik:
          </note>
          <u who="eva_olofsson_7c489a" xml:id="i-37ebcebe0602b480-5" n="3c79e29d">
            <seg n="353bccec">
              Herr talman! Jag återgår till dem som behöver tolkning. Vi har
              tolktjänstutredningen, som har legat väldigt länge. Allteftersom
              tiden går kan man se att regeringens ambitioner bara sjunker.
            </seg>
            <seg n="0eaeb7cf">
              Om man läser i betänkandet ser man att Maria Larsson var lite
              tuffare i sitt interpellationssvar än vad utskottet är. Nu verkar
              det som att man ska titta lite i nuvarande strukturer och se vad
              vi kan rätta till här och där. Man verkar dock inte vilja ta ett
              helhetsgrepp.
            </seg>
            <seg n="8e67a887">
              Tolktjänstfrågan är viktig på alla områden, inte minst när det
              gäller jobb. Den delen försvann lite i ditt svar, Rickard Nordin.
              Ska man vara dyrare att anställa när man är gravt hörselskadad
              eller döv för att arbetsgivaren ska bekosta tolk? Ska man ställas
              utanför sådant som händer på arbetsplatsen för att man inte får
              tolkning på personalträffar och annat? Det verkar inte vara något
              speciellt bra sätt att ge döva människor möjligheter att få jobb.
            </seg>
            <seg n="4751eda1">
              Det är mycket annat som påverkas också. Man kan säga att tolkning
              är de dövas och hörselskadades personliga assistans. De behöver
              ständigt kunna kommunicera med omvärlden inom livets alla områden.
            </seg>
            <seg n="b8ee7b8a">
              Jag ställer mig lite frågande till att man stoppar undan tolktjänstutredningen
              utan att ens skicka ut den på remiss. Man verkar nöja sig med
              att pilla lite i den här och där. Nöjer du dig med det, Rickard
              Nordin?
            </seg>
          </u>
          <note type="speaker" n="24279dec">
            Anf. 65 RICKARD NORDIN (C) replik:
          </note>
          <u who="unknown" xml:id="i-fbb344f868eb9b2f-6" n="801f1aab">
            <seg n="6e78d29b">
              Herr talman! Jag tackar Eva Olofsson för replikskiftet.
            </seg>
            <seg n="91cc8178">
              Det är klart att vi behöver ha en tolktjänstgöring som fungerar
              tillsammans med den reguljära arbetsmarknaden, för det gör att
              människor kan ta ett arbete som fungerar precis som alla andra
              arbeten. I slutändan är detta betydligt bättre både för den enskilda
              människan och för samhället i stort.
            </seg>
            <seg n="97b26f5a">
              Jag tycker att det är svårt att uttala mig om det fall du pratar
              om. Det rör en människa du har träffat men som jag inte har träffat
              och vars version av saker och ting jag inte har fått höra. Generellt
              sett är det dock klart att om man ska ha delaktighet i alla delar
              av samhället förutsätter detta även delaktighet på ett personalmöte,
              som det var i det här fallet.
            </seg>
            <seg n="a8d7fba0">
              När det gäller Tolktjänstutredningen var den inte tillräckligt
              bra enligt regeringens mening. Man har valt att inte skicka ut
              den på remiss. Det kändes helt enkelt inte meningsfullt. Då får
              man laga efter läge och göra de saker man ser är möjliga och aktuella
              i dagsläget. Där står vi nu.
            </seg>
            <seg n="de4fcdae">
              Som du säger, Eva Olofsson, var Maria Larsson något tydligare
              i sitt interpellationssvar än vad utskottet är i betänkandet.
              Vi får hoppas att det kommer att vara tydligt framöver också.
            </seg>
          </u>
          <note type="speaker" n="06303ae9">
            Anf. 66 MAGNUS SJÖDAHL (KD):
          </note>
          <u who="magnus_sjodahl_ea579e" xml:id="i-73f296ec642951a1-0" n="4d128b07">
            <seg n="f1fb7e09">
              Herr talman! Jag är egentligen inte så förtjust i rubriken på
              detta betänkande. Det är viktigt att försöka hålla isär funktionshinder
              och funktionsnedsättning. Om vi talar om människor, vilket vi
              i huvudsak ska göra, bör vi använda ordet funktionsnedsättning.
              Funktionshindret finns inte inuti en person utan i mötet mellan
              henne och omvärlden.
            </seg>
            <seg n="8f3ec12d">
              Det handlar om delaktighet och om att vi ser människors olikheter
              som en tillgång. Hur roligt skulle det vara om alla var stöpta
              i samma form? Det skulle vara ganska trist och helt enkelt inte
              fungera.
            </seg>
            <seg n="fa610b01">
              Jag tänker mig att vi människor eller mänskligheten är som ett
              stort pussel, precis som det pussel jag nu håller i handen. Jag
              tänker inte kasta ut bitarna. Ett pussel bygger på olikhet och
              på att alla behövs. Det är inte 7 miljarder bitar i mitt pussel,
              vilket det egentligen skulle vara, utan betydligt färre. Men så
              ser jag det: Olikhet är en tillgång, och alla behövs.
            </seg>
            <seg n="9c80cabf">
              Funktionsnedsatta kan vi alla bli och särskilt när det gäller
              sociala sammanhang. Kultur är ett stort riskområde. Ta till exempel
              gester. För oss i Sverige är det självklart att tummen upp betyder
              att något är bra eller toppen. I ett annat land kan det få en
              helt annan effekt än vi hade tänkt oss, och missförståndet är
              ett fatalt faktum. Tummen upp kan nämligen vara en obscen gest
              i vissa länder, ungefär som att använda ett annat finger här i
              Sverige, vilket vi bör undvika.
            </seg>
            <seg n="f0fe062c">
              Det talade språket är ett annat område. När vi inte kan språket
              är vi definitivt funktionsnedsatta. När vi inte kan språket alls
              märks det omedelbart i ett sammanhang.
            </seg>
            <seg n="c0e13901">
              Knepigare blir det när vi kan kommunicera ganska bra med varandra
              men förstår saker på olika sätt. Man skulle kunna säga att vi
              nästan pratar samma språk, ungefär som svenskar och danskar. Danmark
              är ju mitt grannland hemma i Skåne. Vi förstår varandra ganska
              bra, utom när det gäller vissa ord som låter exakt lika men har
              helt olika betydelse. Roligt, till exempel, är samma ord men med
              helt olika betydelse, och det kan göra att konversationen blir
              totalt förvirrad. Missförståndet blir större när språken är nästan
              likadana. Varför säger jag allt det här? Jo, för att visa på att
              det behövs kunskap för att skapa förståelse och kunna undanröja
              de hinder som finns för delaktighet. Den kunskapen tror jag behövs
              på alla nivåer.
            </seg>
            <seg n="7b2057de">
              Herr talman! Ett område där vi borde bli bättre, och som har
              nämnts tidigare i debatten, är de funktionsnedsattas delaktighet
              i arbetslivet. Det är positivt att ett enigt arbetsmarknadsutskott
              har ställt sig bakom ett tillkännagivande om att regeringen ska
              återkomma med förslag som tar sin utgångspunkt i det som vi brukar
              kalla Funkautredningen. Här finns många bra förslag och vissa
              delar har genomförts, men det behövs fler insatser. Arbetslösheten
              är avsevärt högre bland de funktionsnedsatta, och det är inte
              acceptabelt. Det handlar naturligtvis delvis om attityder. De
              arbetsplatser som har funktionsnedsatta bland sina medarbetare
              vittnar ofta om vilken stor tillgång det innebär. Men jag tror
              också att det behövs genomförande av de förslag som man pekar
              på i den här utredningen som heter Sänkta trösklar, högt i tak
              . Det är glädjande att vi tycks ha en politisk enighet om att
              gå vidare.
            </seg>
            <seg n="f17b5cc6">
              I Sverige har vi av tradition valt olika modeller med incitament
              till arbetsgivare att anställa personer med funktionsnedsättning.
              Det handlar om olika former av lönesubventioner för att kompensera
              den nedsatta arbetsförmågan. I många andra länder, närmare bestämt
              i 17 länder i Europa, finns det lagstiftad kvotering. Arbetsplatser
              är alltså skyldiga att ha en bestämd andel personer med funktionsnedsättning
              bland sina anställda. Andelen varierar mellan 2 procent och 7
              procent, och i flertalet av dessa länder har man också ett sanktionssystem
              för arbetsplatser som inte uppfyller kraven. I Tyskland till exempel
              har man haft denna lagstiftning ända sedan 1920-talet. Den säger
              att vid arbetsplatser med mer än 20 anställda ska 5 procent utgöras
              av personer med funktionsnedsättning. Man har en progressiv avgiftsskala
              för arbetsgivare som inte uppfyller lagkraven. Den allmänna inställningen
              är att kvoteringssystemet bidrar till en mer positiv inställning
              till personer med funktionsnedsättning. Man upptäcker att arbetsförmågan
              är större än vad man tidigare trodde.
            </seg>
            <seg n="49ebad88">
              Det är dock inte helt enkelt att få en entydig bild av om denna
              typ av kvotering är en framgångsrik väg, men jag tycker det är
              intressant att blicka ut och se hur man gör i andra länder. Det
              är inte säkert att vi är bäst i Sverige på allting. Även om vi
              ligger långt fram på många områden tror jag att vi kan ha en del
              att lära av andra också.
            </seg>
            <seg n="814de5be">
              Det kommer en proposition om att bristande tillgänglighet ska
              utgöra grund för diskriminering. Jag ser fram emot den. Den är
              efterlängtad, och jag hoppas att vi ska kunna fatta beslut om
              den ganska snart.
            </seg>
            <seg n="c647dce3">
              LSS innehåller en mängd olika hjälpinsatser, tio stycken närmare
              bestämt, som har stor betydelse. 30 000 personer har daglig verksamhet,
              24 000 personer har boende med särskild service, 20 000 personer
              har kontaktperson och ca 16 000 personer har personlig assistans.
            </seg>
            <seg n="4cf9fb6f">
              Emellanåt får vi höra att assistansreformen håller på att avvecklas
              eller åtminstone är hotad och att personer lämnas i sticket. Faktum
              är att det har skett en ökning av antalet personer och timmar.
              År 2006 hade 14 000 personer assistans. År 2013 var det ungefär
              16 000 personer. Även det genomsnittliga antalet timmar per vecka
              har ökat under den här perioden från 105 till ungefär 122. Vi
              budgeterar mer pengar för 2014 för den statliga assistansersättningen.
              Vi drar alltså inte ned på ambitionerna.
            </seg>
            <seg n="5a274103">
              Vad vi däremot är tydliga med är att vi vill vårda reformen genom
              att se till att de som har rätt till hjälp också ska få det och
              att de som inte har rätt till det utan i stället sytematiskt lurar
              till sig pengar inte ska få det. Vi kommer att vilja fortsätta
              beivra missbruk av detta på olika sätt.
            </seg>
            <seg n="789c25ba">
              Vi blundar samtidigt inte för att det finns det som behöver rättas
              till och göras bättre. Vi har gett ISF i uppdrag att göra en kartläggning
              för att upprätthålla intentionerna i LSS. Slutredovisning kommer
              att ske under innevarande år.
            </seg>
            <seg n="f18fcf5c">
              Sammanfattningsvis händer det en hel del på det här området.
              Vi som är engagerade, och det är vi många som är, måste ständigt
              bevaka och se till att följa upp de här frågorna. Det handlar
              om personer som har resurser men som behöver stöd för att nå delaktighet
              på många olika områden.
            </seg>
            <seg n="0f667c54">
              Med detta yrkar jag bifall till förslaget i betänkandet.
            </seg>
          </u>
          <note type="speaker" n="aaeff132">
            Anf. 67 AGNETA LUTTROPP (MP) replik:
          </note>
          <u who="agneta_luttropp_1e8337" xml:id="i-fbdbf9865760f900-7" n="2f1ed40a">
            <seg n="26a3c481">
              Herr talman! Jag inledde alldeles nyss min replik med att teckna
              en mening. Förstod du vad jag sade, Magnus Sjödahl?
            </seg>
            <seg n="df3e119c">
              (TALMANNEN:
            </seg>
            <seg n="84809d57">
              Replikordningen är reglerad i riksdagsordningen så antingen är
              det en avslutad replik )
            </seg>
            <seg n="1ca6943d">
              Förlåt! Du, Magnus Sjödahl, har ingen funktionsnedsättning när
              det gäller hörsel, men jag gjorde dig definitivt funktionshindrad
              när jag tecknade till dig. Det är så här väldigt många som är
              döva har det varje dag. När döva är tillsammans eller när döva
              är omgivna av tecknande personer har de däremot kvar sin funktionsnedsättning,
              men de har inget funktionshinder.
            </seg>
            <seg n="82c48f66">
              Det är det här som en del av den viktiga Tolktjänstutredningen
              vill se till, att personer som är beroende av teckenspråk kan
              få det på lika villkor i landet och att det inte ska vara så spretigt
              med så många intressenter som det är i dag.
            </seg>
            <seg n="60c27d97">
              Jag undrar hur du ser på det här.
            </seg>
          </u>
          <note type="speaker" n="6d62e8a5">
            Anf. 68 MAGNUS SJÖDAHL (KD) replik:
          </note>
          <u who="magnus_sjodahl_ea579e" xml:id="i-73f296ec642951a1-1" n="4d128b07">
            <seg n="ea76c7fa">
              Herr talman! Du gjorde mig definitivt funktionsnedsatt, för jag
              förstod inte ditt teckenspråk. Jag har inte lärt mig det. Det
              borde jag ha gjort, för jag inser vilken tillgång det är när jag
              ska kommunicera med personer som använder sig av det språket.
            </seg>
            <seg n="5752cb51">
              Jag kan beklaga att Tolktjänstutredningen har dragit ut på tiden,
              och jag ser verkligen fram emot att vi ska komma vidare där. Det
              fanns en del osäkerheter i den utredning som lades fram: om det
              finns fördelar för den enskilde tolkanvändaren, ändamålsenligheten,
              kostnadseffektiviteten och så vidare. En del frågetecken fanns
              alltså. Jag kan beklaga att det inte har kommit längre och ser
              fram emot en snar lösning, för jag inser att det är viktigt för
              många personer.
            </seg>
          </u>
          <note type="speaker" n="ec069c48">
            Anf. 69 AGNETA LUTTROPP (MP) replik:
          </note>
          <u who="agneta_luttropp_1e8337" xml:id="i-fbdbf9865760f900-8" n="2f1ed40a">
            <seg n="dbe115f0">
              Herr talman! Det är bra att du inser det, Magnus Sjödahl. Jag
              ska ta upp en annan sak om det som vi alla väntar på ska hända
              den 18 mars. Det handlar om bristande tillgänglighet som diskriminering.
              Om vi verkligen håller oss till det som hände för över ett och
              ett halvt år sedan var det så att alliansregeringen över huvud
              taget inte ville gå med på det här. Ni var emot det. Du ser förvånad
              ut, men så var det. Det här var någonting som drevs igenom i riksdagen
              utan ert medgivande, men det är bra att ni nu ser fram emot att
              propositionen ska komma. Att ni inte ville ha det här över huvud
              taget, i alla fall inte nu men möjligen sedan, kanske är en av
              anledningarna till att vi i oppositionen inte har så stora förväntningar.
            </seg>
            <seg n="f9b31eb5">
              Vet du om KD har drivit den här frågan om bristande tillgänglighet
              som diskriminering? Är det någonting som finns med i ert partiprogram
              eller bland era prioriterade frågor?
            </seg>
          </u>
          <note type="speaker" n="a8214489">
            Anf. 70 MAGNUS SJÖDAHL (KD) replik:
          </note>
          <u who="magnus_sjodahl_ea579e" xml:id="i-73f296ec642951a1-2" n="4d128b07">
            <seg n="e4732e60">
              Herr talman! Ja, annars hade vi inte lagt fram en proposition.
              Den kommer från mitt partis departement, socialdepartementet,
              där Kristdemokraterna har flera ministrar.
            </seg>
            <seg n="03d0de08">
              Det är självklart att Kristdemokraterna har en aktiv roll när
              det gäller att lägga den här typen av proposition.
            </seg>
            <seg n="4d8a7eea">
              Vi har arbetat med frågorna, och nu kommer det en proposition.
              Jag ser fram emot att se exakt vad den innehåller.
            </seg>
          </u>
          <note type="speaker" n="dc21812c">
            Anf. 71 EVA OLOFSSON (V) replik:
          </note>
          <u who="eva_olofsson_7c489a" xml:id="i-37ebcebe0602b480-6" n="3c79e29d">
            <seg n="80e69b19">
              Herr talman! Jag misstänker att Erik Ullenhag kanske känner att
              det är han som är ansvarig minister när det gäller diskrimineringslagstiftningen.
            </seg>
            <seg n="7561a467">
              Jag skulle vilja ställa samma fråga som till de andra när det
              gäller ersättningsutredningen för personer som har fyllt 65. Ska
              de särbehandlas i fråga om att bara få grundbeloppet? Det är bra
              om vi kan få bort den frågan ur debatten. Den har skapat jättemycket
              oro hos personer som är berörda av detta. Det kan jag se på att
              jag redan har fått en massa reaktioner på utredningen, trots att
              den är så ny.
            </seg>
            <seg n="de9c0dae">
              Det är jättebra med Funkautredningen. Det var Vänsterpartiets
              yrkande som gick igenom i arbetsmarknadsutskottet. Vi tackar för
              att vi kunde trycka på i frågan.
            </seg>
            <seg n="a44fc4c5">
              Du talade om kvoteringen i Tyskland. Är det en fråga som KD driver
              som politisk linje här i Sverige eller var det bara en utblick?
              Det kan vara intressant att veta.
            </seg>
            <seg n="2d19accc">
              Du gör sedan en blandning när det gäller personlig assistans
              som jag är lite allergisk mot vid det här laget, det vill säga
              att man pratar om människor som får många timmar och att många
              har fått fler timmar. Ja, det finns människor som har stora behov
              och som får mer assistans vid omprövningarna. Det innebär dock
              inte att de som drabbas av den striktare bedömningen av grundläggande
              behov inte förlorar sin statliga assistans. Jag tycker att det
              är bra med en tydlighet när det gäller det. Det innebär inte heller
              att de har för mycket assistans. Det handlar om integritetsfrågor
              som kläderna närmast kroppen, maten till munnen eller att tvätta
              kroppen så att man kommer nära känsliga delar, inte om att de
              behöver mindre än förut. Men de riskerar att få betydligt mindre
              än förut, eller mindre flexibel hjälp. Det vore bra om vi rensade
              lite i debatten och talade om det som det handlar om.
            </seg>
            <seg n="9d0370a2">
              Är du kritisk mot hur man bedömer de grundläggande behoven eller
              inte? Är KD det?
            </seg>
          </u>
          <note type="speaker" n="0147383e">
            Anf. 72 MAGNUS SJÖDAHL (KD) replik:
          </note>
          <u who="magnus_sjodahl_ea579e" xml:id="i-73f296ec642951a1-3" n="4d128b07">
            <seg n="24bca0cc">
              Herr talman! Det var flera olika frågor.
            </seg>
            <seg n="25429298">
              Jag gjorde en utblick och redogjorde lite för hur man har det
              i andra länder i Europa när det gäller funktionsnedsattas möjlighet
              att få tillträde till arbetsmarknaden. Jag tycker att det är ganska
              spännande att se hur man gör.
            </seg>
            <seg n="a04be2f0">
              I många länder har man den kvoteringen. Jag har inte tagit ställning
              till om jag ska driva och förespråka det i Sverige. Generellt
              sett tycker jag att den modell vi har haft i Sverige med olika
              incitament, uppmuntran och stöd är att föredra; man har en frivillighet.
              Det borde vara en bättre och framkomligare väg, men vi har de
              facto en arbetslöshet, ett utanförskap, som är avsevärt högre
              bland de funktionsnedsatta. Om vi inte kommer vidare, om vi inte
              får några genomslag, är jag absolut beredd att titta närmare på
              om modellen med kvotering för att få in personer på arbetsmarknaden
              skulle kunna vara något som vi kan tillämpa även i Sverige. Det
              är jag inte främmande för. Det finns saker som vi kan ta till
              oss av och lära oss av i andra länder.
            </seg>
            <seg n="71d90563">
              Assistansersättningsutredningen presenterades i fredags, för
              bara några dagar sedan. Spontant känns det inte som en jättebra
              idé att ha diskrimineringen, som det faktiskt är fråga om, för
              personer som har kommit över en viss ålder. Men jag vill inte
              föregripa det. Den ska remissbehandlas och tittas närmare på.
              Min spontana reaktion var att det inte kändes särskilt bra. Jag
              har också fått reaktioner på det, och vi kommer alltså att titta
              närmare på det.
            </seg>
            <seg n="32fc7c50">
              Du kom sedan in på assistansbehovsbedömningsinstrument. Jag har
              varit tydlig med att det inte alls känns bra med den typen av
              integritetskränkande bedömningar som har gjorts. Man använder
              tidtagarur för att kontrollera hur lång tid olika behov tar. Det
              har jag tagit avstånd från.
            </seg>
          </u>
          <note type="speaker" n="15edc5b6">
            Anf. 73 EVA OLOFSSON (V) replik:
          </note>
          <u who="eva_olofsson_7c489a" xml:id="i-37ebcebe0602b480-7" n="3c79e29d">
            <seg n="c00e8145">
              Herr talman! Det är positivt att nästan alla reagerar på det
              här med dem som har fyllt 65.
            </seg>
            <seg n="ddf867d0">
              När det gäller personlig assistans är det bra att vara tydlig
              med att ingen är för fusk, kriminalitet och allt sådant – förutom
              de som genomför det för att tjäna pengar på det, så att säga.
              Alla partier är emot, och hela funktionshindersrörelsen är emot.
            </seg>
            <seg n="9ae7f61f">
              Däremot handlade frågan jag ställde till dig egentligen inte
              om bedömningsinstrumentet. Det är bra att du och KD är kritiska
              mot det; vi kanske kan vara med och förändra det och trycka på
              för en bättre helhetssyn. Frågan handlade om bedömningarna som
              görs av de fem grundläggande behoven och som leder till statlig
              personlig assistans. Om man inte får 20 timmar statlig personlig
              assistans åker man till kommunerna. Då kan man få hemtjänst eller
              personlig assistans i kommunen, men insatserna man får i kommunerna
              är betydligt mindre likvärdiga. Det kan inte minst påverka möjligheterna
              att få jobb eller, för dem som jobbar, att kunna jobba.
            </seg>
            <seg n="c22c22e5">
              I den striktare bedömningen som görs nu räknas det inte som grundläggande
              behov om det gäller ytterkläder, vantar och annat. Det räknas
              inte heller som grundläggande behov om det handlar om att dela
              maten på tallriken, att laga maten och ställa fram maten om du
              kan föra gaffeln till munnen själv. Människor som har ett lika
              stort behov i timmar åker då ut från den statliga assistansen.
            </seg>
            <seg n="b40f8d84">
              Det är intressant att få veta om KD är kritiska mot den striktare
              bedömningen, eller tycker man att det är en riktig och rätt bedömning?
              Försäkringskassans generaldirektör sade när han var i utskottet
              att den är helt okej och att den lever upp till det som var meningen
              med LSS och assistansen, nämligen att kunna leva som alla andra.
            </seg>
          </u>
          <note type="speaker" n="8083912e">
            Anf. 74 MAGNUS SJÖDAHL (KD) replik:
          </note>
          <u who="magnus_sjodahl_ea579e" xml:id="i-73f296ec642951a1-4" n="4d128b07">
            <seg n="f5248d08">
              Herr talman! Det är viktigt att det görs en bedömning som är
              så korrekt som möjligt utifrån den enskilde individen. Det är
              klart att man då ibland skulle önska att det gjordes en mer schabloniserad
              bedömning. Samtidigt ska man väga det emot att individer är olika
              – vilket vi alla har betonat här. Det måste på något sätt göras
              en individuell bedömning av behovet.
            </seg>
            <seg n="fbc6a703">
              Jag vill verkligen betona att vi behöver komma bort från tänkandet
              med att sitta och bedöma med tidtagarur och i stället kanske använder
              ett blocktänkande när vi bedömer behovet.
            </seg>
            <seg n="c7be09ba">
              Det är inga lätta frågor när det gäller att balansera mellan
              att göra en rättvis, korrekt och rättssäker bedömning av den enskilde
              individens behov samtidigt som man inte har en integritetskränkande
              bedömning. Det är en svår balansgång.
            </seg>
            <seg n="7bfa4669">
              Jag ser också fram emot bättre utbildning av dem som sysslar
              med frågorna så att bedömningen blir gjord på ett bra och korrekt
              sätt och framför allt att det blir ett bemötande som upplevs som
              bra av den som ska bli bedömd.
            </seg>
          </u>
          <note type="speaker" n="0a7c5117">
            Anf. 75 CARINA HERRSTEDT (SD):
          </note>
          <u who="carina_herrstedt_910876" xml:id="i-53d23db365601683-0" n="75ea6c02">
            <seg n="7618a918">
              Herr talman! Innan jag började i riksdagen jobbade jag just som
              personlig assistent. Jag har alltså fått möjlighet att se mitt
              arbete möjliggöra för andra att vara delaktiga i samhället. Jag
              har fått se hur personer har utvecklats och hur de har gjort framsteg
              tack vare personlig assistans. Jag har också fått se precis det
              omvända, situationer där personer har stannat i utveckling och
              passiviserats på grund av att de har fått minskat antal timmar.
              Assistenterna skyndar i stället på arbetet, och i stället för
              att låta sin brukare äta själv, klä sig själv och göra momenten
              själv gör man det åt dem. I stället för att vara en hjälpande
              hand passiviserar man och vårdar. Jag har alltså sett båda delarna.
            </seg>
            <seg n="ad06d7d5">
              Jag har lagt en hel del motioner i betänkandet men tänkte kanske
              framför allt beröra just behovsbedömningen av personlig assistans.
            </seg>
            <seg n="e882516b">
              Jag ska dessutom göra något som jag inte direkt brukar göra och
              berätta en enskild historia ur verkligheten.
            </seg>
            <seg n="a031d5b6">
              Tänk er in i situationen att som ung, blivande förstagångsmamma
              strax innan födseln få veta att ditt barn inte är fullt friskt,
              att det till och med svävar mellan liv och död. När den mest livshotande
              tiden har passerat får du nästa besked: Barnet får med största
              sannolikhet inte ens uppleva sin tioårsdag. Som förälder kämpar
              man såklart och tar sig igenom detta. Man tar sig igenom alla
              sjukhusbesök, man tar sig igenom alla operationer, tårar och all
              förtvivlan.
            </seg>
            <seg n="aec3f4b3">
              Som förälder ändras livet alltid när man skaffar barn och kanske
              ännu mer om man får ett barn som är funktionsnedsatt. All ens
              vakna tid ägnas åt att mer eller mindre vårda barnet. Klockan
              ställs på ringning mitt i natten för att under stora protester
              se till att inget toalettbesök missas, i hopp om att slippa bädda
              rent eller ta en stor dust om att duscha mitt i natten. Operationerna
              avlöser varandra lika tätt som läkarmissarna, och man har hela
              tiden att kämpa mot myndigheter för att få hjälp.
            </seg>
            <seg n="9cc584cb">
              När barnet mot alla odds fyller 20 och familjen utökats utbetalas
              inte längre det vårdnadsbidrag som möjliggör barnets enda chans
              till ett så normalt liv som möjligt. Föräldern kan alltså inte
              längre stanna hemma. Då kommer nästa tunga bakslag, inte bara
              ekonomiskt utan också psykiskt och fysiskt. Det handlar om en
              förälder som under 20 års tid agerat vårdare till sitt eget barn,
              som är mentalt och fysiskt i upplösningstillstånd och som, om
              det inte vore för barnens skull, egentligen hellre hade lämnat
              in.
            </seg>
            <seg n="0f98017d">
              Föräldrarna får ingen hjälp med personlig assistans av den enkla
              anledning som många redan berört, att man ser strikt på de grundläggande
              behoven. Det gäller hygien, måltider, att klä av och på sig själv
              och att kommunicera. I det här fallet kan barnet, som vi hört
              tidigare, själv stoppa maten i munnen efter uppmaning. Att barnet
              inte har förmåga att inhandla, tillaga, duka fram eller ens känna
              hunger spelar ingen roll. Att barnet efter uppmaning själv kan
              sköta sin personliga hygien, men inte gör det så noga, inte gör
              det självmant och förmodligen aldrig själv ens skulle komma på
              tanken att duscha spelar inte heller någon roll. Att klä av och
              på sig sker också under uppmaning, kläder som någon annan valt,
              inhandlat och lagt fram. Att barnet inte själv kan tyda signaler
              om att frysa eller vara för varm och själv under dagen inte kan
              avgöra om hon ska ta av eller på sig spelar ingen roll.
            </seg>
            <seg n="d2ef0eb4">
              När det gäller att kommunicera är det svårt att bedöma. I det
              aktuella fallet kan barnet kommunicera. Hon svarar precis vad
              hon tror att du förväntar dig att höra. En ledande fråga kan få
              henne att svara i princip vad som helst. Ställer du frågan: Är
              du hungrig? blir svaret ja. Ställer du frågan: Du är väl inte
              redan hungrig? blir svaret nej. Är det att kunna kommunicera?
              Det är alltid svårt att bedöma.
            </seg>
            <seg n="88ce74c2">
              Barnet gör ingenting utan att bli uppmanat. Det har till och
              med hänt att barnet suttit kvar i skolbussen för att chauffören
              glömt att säga till henne att stiga av. Chauffören har dessutom
              glömt att titta efter om hon suttit kvar när han parkerat bussen
              i garaget, låst och gått hem. Barnet sitter snällt kvar för att
              ingen har sagt något annat åt henne.
            </seg>
            <seg n="57843f7d">
              Jag skulle kunna fortsätta, men jag tror att ni förstår vad jag
              vill komma fram till. Detta är alltså taget ur verkligheten i
              Sverige 2014.
            </seg>
            <seg n="11764d4c">
              Jag vill med det här egentligen inte lägga fokus på föräldrarnas
              situation, utan det handlar om en förälders kamp för att barnet
              ska vara delaktigt i samhället och ha det så bra som möjligt.
              Sådana situationer påverkar hela familjen och hur föräldrarna
              ska orka hålla samman familjen. Vad kostar det samhället när familjen
              och föräldrarna mår så dåligt att de inte fungerar? De övriga
              barnen får inte den uppmärksamhet de förtjänar, och familjen tvingas
              avstå från att göra sådant som andra familjer gör.
            </seg>
            <seg n="f6be9ac5">
              Jag har på Facebook följt den här mammans kamp för rätten till
              personlig assistans till hennes barn, och här är några inlägg
              som jag fått läsa. En del av inläggen innehåller svordomar, herr
              talman. Jag har valt att stryka några, men jag har behållit andra
              för att förmedla den frustration som finns.
            </seg>
            <seg n="ae9feb5f">
              Svår psykisk utvecklingsstörning med bestående behov av hjälp
              och tillsyn i dagliga aktiviteter. Stationärt, så står det i flera
              läkarutlåtanden Vad är det då folk (myndigheter) inte fattar?!
            </seg>
            <seg n="1ccec16c">
              Ja det är fel, skriver hon vidare, att allt ska hänga på de grundläggande
              behoven. Tillsyn och stöd i allt det andra räknas ej. Hon har
              förstånd som en 3åring i det mesta, vem fan lämnar en 3åring ensam
              hemma?! Förlåt att jag svär men det är ju så självklart. Bara
              för att hon kan äta är det inte detsamma som ATT hon äter, bara
              för hon kan kissa är det inte detsamma som att hon FAKTISKT går
              till toa i tid. Bara för att hon känner sig trött är det INTE
              detsamma som att hon tar initiativ o lägger sig. Hade hon varit
              själv, hade hon varken ätit, druckit, lagt sig eller duschat o
              framför allt om hon mått dåligt, vem skulle hjälpt henne? Vem
              skulle tyda hennes signaler?
            </seg>
            <seg n="a0dbf357">
              Fick svart på vitt när läkaren ringde försämringen är nåt vi
              får acceptera, hur jag nu ska lyckas med det?! Läkaren bekräftar
              att även han sett hur hon backat i sin utveckling alla ser det
              utom kommunen!!
            </seg>
            <seg n="1b8af804">
              Hon kan varken ringa eller ens använda en larmknapp för hon har
              INTE FÖRSTÅND till det. Jag vill veta varför bara det fysiska
              ska räknas in och inte om man som henne har en svår psykisk utvecklingsstörning?
            </seg>
            <seg n="c3fd9462">
              Hon ska inte bo hemma resten av sitt/mitt liv MEN jag ska inte
              sätta henne på ett gruppboende bara för att jag ska få ha ett
              eget liv det är ju personlig assistans jag kämpat för i snart
              2 år. Dom som påstår hon får det bra på ett gruppboende känner
              henne inte. Visst hon träffar kanske andra men det behovet har
              hon inte, hennes behov är att nån ägnar henne o hennes behov 100
              % uppmärksamhet.
            </seg>
            <seg n="fd7fe5ab">
              Herr talman! Detta är såklart tillspetsat och skrivet i frustration.
              När jag på Facebook frågar mamman vad hon skulle vilja ändra på
              och vad hon skulle säga om hon fick stå här i talarstolen i dag
              är svaret kort och gott, vilket andra också sagt i debatten, att
              det är fel att personlig assistans så strikt ska hänga på de grundläggande
              behoven och att man måste se till att uppfylla kraven så att alla
              har rätt till ett drägligt liv. Det är i korthet vad hon vill,
              och det ägnar hon timmar och åter timmar till att försöka uppnå.
            </seg>
            <seg n="351b1cfc">
              Herr talman! Vi har många föräldrar i samma situation, föräldrar
              som lägger sina egna liv åt sidan, som får gå i samtalsterapi
              för att orka, som går med rädslan över vad som ska hända med deras
              barn den dag de själva inte längre finns kvar. Vem ska då kämpa
              för de barnen?
            </seg>
            <seg n="b5f42a26">
              En dotter i familjen skriver i sin frustration till statsministern,
              och nu får ni ta det för vad det är: Du e seriöst den sämsta politiker
              jag sett!! Du visar fel respekt Du säger bara att alla ska få
              va sig själva Men du tänker inte på min syster. Vill du göra något
              snällt i livet så skärp dig!! Min syster KAN INTE GÖRA SAKER SOM
              ATT GÅ UPP NÄR HON VILL ELLER ROSTA MACKAN SJÄLV. Du gör mig superledsen
              du sårar mig, du gör mig svag, du gör så jag bölar i skolan, du
              gör så mamma blir ledsen och då vill jag bara försvinna Du hade
              vetat 100 % mer än vad du gör om du hade haft en handikappad som
              du tog hand om Asså jag ber om ursäkt för mina fula ord men seriöst
              jag fatta detta när jag va ett barn, du fatta inte ens de när
              du va femtio. De fula orden som flickan hade skrivit har jag utelämnat.
            </seg>
            <seg n="74226e8a">
              Det är såklart lätt att rikta sin kritik mot enskilda personer
              och se på det på ett väldigt förenklat sätt när man är tolv år,
              men det visar samtidigt att det finns en stor frustration över
              att de här barnen, och även vuxna, inte kan få personlig assistans
              i den utsträckning som de behöver.
            </seg>
            <seg n="20e2fe74">
              Än en gång, herr talman, ber jag om ursäkt för de eventuella
              svordomarna, men de är som sagt inte mina utan det är ord från
              verklighetens barn, verklighetens kvinnor, verklighetens familjer.
            </seg>
            <seg n="c99748f4">
              Jag har som jag sade väckt en hel del motioner. Sedan jag väckte
              den här motionen har jag, precis som säkert ni andra, fått många
              samtal och många mejl där folk berättar om sin vardag. Det jag
              nu har berättat är ingen isolerad händelse utan tyvärr vardagen
              för många kämpande barn, föräldrar och andra vuxna.
            </seg>
          </u>
          <note n="c844e167">
            Överläggningen var härmed avslutad.
          </note>
          <note n="35c57e62">
            12 § Riksrevisionens rapport om mer patientperspektiv i vården
            – är nationella riktlinjer en metod?
          </note>
          <note type="speaker" n="a88ea92f">
            Anf. 76 GUNNAR SANDBERG (S):
          </note>
          <u who="gunnar_sandberg_be2938" xml:id="i-e948e30d7e9f38d3-0" n="a064a486">
            <seg n="6c5e6f6b">
              Herr talman! Nu ska vi debattera socialutskottets betänkande
              nr 8 om nationella riktlinjer i vården.
            </seg>
            <seg n="86e82947">
              Socialstyrelsen ger sedan 1996 ut nationella riktlinjer för vård
              av de stora folksjukdomarna. Det finns i dag nationella riktlinjer
              på tolv områden.
            </seg>
            <seg n="60c2bde1">
              Nationella riktlinjer är ett av de styrmedel staten kan använda
              för att främja en patientcentrerad vård. Riktlinjerna påverkar
              hur vården organiseras och den vård som patienten får till följd
              av gjorda prioriteringar. Riktlinjerna är viktiga för att de omfattar
              stora grupper av patienter med svåra kroniska sjukdomar som kräver
              stora resurser av samhället. Riktlinjerna är inte juridiskt bindande,
              men de ses som starka rekommendationer till hur resurserna bör
              prioriteras.
            </seg>
            <seg n="b4947226">
              Fru talman! Riktlinjernas rekommendationer är av olika karaktär.
              Vissa rekommendationer syftar till att underlätta vårdpersonalens
              val mellan olika behandlingsmetoder och beskriver åtgärder som
              är kopplade till olika sjukdomstillstånd. Andra rekommendationer
              riktar sig främst till tjänstemän som beslutar om vårdens organisering.
            </seg>
            <seg n="2a98aeef">
              Socialstyrelsens övergripande mål för riktlinjerna är att de
              ska bidra till en god vård för patienter och brukare i enlighet
              med hälso- och sjukvårdslagens krav på detta. Med god vård menar
              Socialstyrelsen att vården ska vara kunskapsbaserad och ändamålsenlig.
              Den ska vara säker och fokuserad på patienten. Vården ska vara
              kostnadseffektiv, jämlik och ges i rimlig tid.
            </seg>
            <seg n="1b465861">
              Socialstyrelsen har inte tydligt uttryckt att nationella riktlinjer
              är ett medel för att främja patientperspektivet. Men patientfokuserad
              vård ingår i det övergripande målet för riktlinjerna. En nationell
              riktlinje ska inriktas på problem där behovet av vägledning är
              störst. Kunskapsläget kan vara osäkert liksom förhållandet mellan
              kostnader och nytta. Det kan finnas omotiverade skillnader i praxis,
              oenighet inom professionen eller det kan handla om etiskt svåra
              frågor.
            </seg>
            <seg n="cfa7e5b3">
              I Socialstyrelsens utvärderingar av nationella riktlinjer görs
              ingen samlad uppföljning av genomslaget i vården av de nationella
              riktlinjerna. I utvärderingarna går det dock att följa genomslaget
              för enskilda rekommendationer. Av dem framgår att genomslaget
              är begränsat.
            </seg>
            <seg n="6a5177a2">
              Det illustreras med två exempel. Det ena gäller riktlinjerna
              för diabetesvården. Där har endast 42 procent av patienterna med
              typ 2-diabetes fått tillgång till utbildningsprogram vid de specialiserade
              diabetesmottagningarna i enlighet med riktlinjerna. Inom primärvården
              var resultatet ännu sämre. Endast var femte enhet erbjöd sina
              diabetespatienter ett utbildningsprogram.
            </seg>
            <seg n="cbf74f8a">
              Fru talman! Det andra exemplet handlar om strokesjukvården. Där
              följdes de nationella riktlinjerna om vård efter det akuta skedet
              endast i begränsad grad. Bara en mycket liten andel av kommunerna
              uppgav att de hade ett vårdprogram för rehabilitering efter stroke.
            </seg>
            <seg n="2f29a3e1">
              I Socialstyrelsens utvärderingar framgår att endast 58 procent
              av kommunerna har rutiner för att samordna rehabiliteringen med
              landstinget. Andra brister handlar om bland annat rekommendationer
              om psykosociala insatser, information och stöd till anhöriga samt
              stöd till rökavvänjning.
            </seg>
            <seg n="8138bd37">
              Arbetet med att föra ut riktlinjerna fungerar bäst i den högspecialiserade
              vården. Det fungerar sämre i primärvården och sämst i kommunerna.
              Att ta fram riktlinjer är en av Socialstyrelsens kärnuppgifter.
              Socialstyrelsen har enligt sin instruktion också ett ansvar för
              att följa upp olika verksamheter och analysera orsaken till de
              brister som iakttas.
            </seg>
            <seg n="fcdc99fc">
              I detta ingår rimligen uppgiften att se till att riktlinjerna
              når fram till vården och används så som avsett. Detta påtalades
              också av Vård- och omsorgsutredningen år 2012. Om detta inte fungerar
              tillfredsställande behöver orsakerna analyseras och bristerna
              åtgärdas.
            </seg>
            <seg n="9d03ab1b">
              Nationella riktlinjer är enligt vår mening viktiga rekommendationer
              och viktigt beslutsstöd vid behandlingen av vanligt förekommande
              sjukdomar.
            </seg>
            <seg n="3785c6c0">
              Vi konstaterar att det på ett antal områden saknas sådana riktlinjer.
              På andra områden finns riktlinjer, men de följs inte av alla vårdgivare.
              Detta kan bidra till att vårdkvaliteten skiljer sig på olika ställen
              i landet.
            </seg>
            <seg n="e3189f32">
              Vi måste ha likvärdig vård i hela landet och hög patientsäkerhet.
              Därför vill vi att nationella riktlinjer utarbetas på fler områden
              än i dag.
            </seg>
            <seg n="a699621d">
              Fru talman! Därför ska all offentligt finansierad vård vara skyldig
              att följa de nationella riktlinjerna. Att följa nationella riktlinjer
              är att säkerställa att vården använder de modernaste och effektivaste
              metoderna. Bostadsort, kön eller socioekonomisk tillhörighet får
              inte avgöra vilken vård man får. De nationella riktlinjer som
              Socialstyrelsen tar fram ska följas.
            </seg>
            <seg n="a4512543">
              Vi tror inte att Socialstyrelsen kan komma så mycket längre med
              dagens regelsystem. Därför måste systemet med nationella riktlinjer,
              liksom vissa läkemedelsrekommendationer, ses över. De ska utformas
              så att de kan göras obligatoriska i vården.
            </seg>
            <seg n="5193b2c4">
              Vi anser att regeringen ska återkomma till riksdagen med ett
              förslag som innebär att nationella riktlinjer blir obligatoriska
              och bindande för vårdgivare inom offentligt finansierad vård.
            </seg>
          </u>
          <note n="23f9ee13">
            Fru talman! Jag yrkar bifall till reservation 1.
          </note>
          <note type="speaker" n="7ce9b1ae">
            Anf. 77 AGNETA LUTTROPP (MP):
          </note>
          <note n="a888707c">
            Fru talman! Jag yrkar bifall till reservationerna 2 och 4.
          </note>
          <u who="agneta_luttropp_1e8337" xml:id="i-9bcda6d3db152a76-0" n="2f1ed40a">
            <seg n="1cce2f66">
              Först vill jag säga några allmänna ord om Riksrevisionens rapport.
              Kortfattat skulle man kunna säga att Riksrevisionen inte är helt
              nöjd med hur nationella riktlinjer används. Registren uppfyller
              helt enkelt inte det som förväntats.
            </seg>
            <seg n="05a4bc92">
              Ett av de områden man pekar på är psykiatrin. Psykiatriöverenskommelserna
              för åren 2008–2013 är strategiska långsiktiga satsningar för att
              uppmuntra, stärka och intensifiera landstingens och kommunernas
              utvecklingsarbete för personer med psykisk ohälsa. Så långt är
              allt gott och väl.
            </seg>
            <seg n="e779e3c8">
              Men de problem som uppstått är:
            </seg>
            <seg n="f84bf68c">
              Man skulle kunna säga att man ägnade sig åt väldigt mycket administration
              utan att få lön för den mödan.
            </seg>
            <seg n="a9bdc6c2">
              Det allvarligaste i detta är att det inte är förankrat i verksamheten,
              åtminstone som Riksrevisionen såg på det. Att använda ett register
              och inte veta varför eller inte uppleva att det gör någon nytta
              är inget bra incitament för att fortsätta att använda det.
            </seg>
            <seg n="ba80a83f">
              År 2012 räckte det att kliniken hade en enda registrering för
              att räknas som registrerande klinik. Ändå deltog knappt hälften
              av landstingen. Det är klart att det är någonting som i dag inte
              fungerar som det borde. Ändå har regeringen valt att lägga rapporten
              till handlingarna.
            </seg>
            <seg n="82bd119d">
              Fru talman! Varje år får ca 450 kvinnor i Sverige livmoderhalscancer,
              vilket är knappt hälften av antalet fall jämfört med mitten av
              60-talet. Det är fantastiskt. Det är helt otroligt att det har
              skett. Den väldigt drastiska minskningen anses ha samband med
              att kvinnor i åldern 23–60 år regelbundet kallas till gynekologisk
              cellprovtagning.
            </seg>
            <seg n="eb952867">
              Bland kvinnor i åldern 15–45 år är livmoderhalscancer den näst
              vanligaste cancerformen i hela världen. Medelåldern för en kvinna
              att insjukna i livmoderhalscancer är runt 55 år, och en fjärdedel
              av de insjuknade är under 40 år. Runt 150 kvinnor i Sverige dör
              årligen av denna cancerform. Det finns fortfarande mer att göra
              för att ännu färre kvinnor ska drabbas.
            </seg>
            <seg n="10fc828e">
              I dag vet man att nästan alla fall av livmoderhalscancer orsakas
              av ett virus, HPV-virus. Detta orsakar 70 procent av fallen. Från
              2012 erbjuds alla flickor i årskurs 5 eller 6 kostnadsfri vaccination
              mot HPV. Vaccination tillsammans med regelbunden gynekologisk
              cellprovtagning ger ett mycket gott skydd mot livmoderhalscancer.
              Vaccination ger en god möjlighet att tidigt förebygga livmoderhalscancer,
              men trots goda resultat av vaccinet kommer det att dröja innan
              vi kan se effekterna på cancerförekomsten. Vaccination ger dessutom
              inget heltäckande skydd. Därför anser jag att det är av yttersta
              vikt att det allmänna screeningprogrammet fortsätter. Den övre
              åldersgränsen på 60 år bör höjas så att även äldre kvinnor får
              delta i screeningprogrammet.
            </seg>
            <seg n="029e9c23">
              Till sist, fru talman: När det gäller infertilitetsbehandlingar
              anser jag att regeringen bör se över och öka likvärdigheten så
              att det blir lika villkor för samkönade och heterosexuella par
              oberoende av var i Sverige man bor. Skillnaderna handlar dels
              om hur många gånger man får genomgå behandling, dels om skillnader
              i ålder för hur ung eller gammal man får vara för att genomgå
              behandlingen. Jag ser ingen geografisk förklaring till skillnaderna.
              Vid ett försök är chansen att bli gravid en på fyra. Vid tre försök
              är chansen 65 procent. Därför bör regeringen se över möjligheterna
              att ge alla som är ofrivilligt barnlösa minst tre IVF-behandlingar.
            </seg>
          </u>
          <note type="speaker" n="cb3b3d94">
            Anf. 78 PER RAMHORN (SD):
          </note>
          <u who="per_ramhorn_ce43b3" xml:id="i-77f70571098dbb79-1" n="02d98c59">
            <seg n="7fccd47d">
              Fru talman! I dag ska vi, som alla vet, debattera Riksrevisionens
              rapport om nationella riktlinjer. Socialstyrelsens övergripande
              mål för de nationella riktlinjerna är att de ska bidra till en
              god vård för patienter och brukare. Med god vård menar Socialstyrelsen
              att vården ska vara kunskapsbaserad, ändamålsenlig, säker, patientfokuserad,
              kostnadseffektiv och jämlik och ges i rimlig tid.
            </seg>
            <seg n="ef08f7b7">
              Dessa riktlinjer är framtagna utifrån aktuell forskning och beprövad
              erfarenhet. De är inte juridiskt bindande utan bara rekommendationer
              till vården om hur resurserna bör prioriteras.
            </seg>
            <seg n="b0b33654">
              I Riksrevisionens rapport framkommer bland annat att den allmänna
              uppfattningen bland patientföreträdare är att den statliga styrningen
              via nationella riktlinjer inte har något större genomslag. Riktlinjerna
              kan enligt några patientföreträdare få ett tillfälligt genomslag
              i samband med publiceringen, men sedan vet ett flertal företrädare
              inte hur de uppfattas eller följs upp i vården.
            </seg>
            <seg n="6c3b2eb7">
              Man upplever också att landstingen har väldigt olika uppfattningar
              om riktlinjernas roll i styrningsprocessen. I vissa landsting
              utgör riktlinjerna ett viktigt beslutsunderlag, medan de i andra
              landsting beaktas i mycket liten utsträckning.
            </seg>
            <seg n="29764ac8">
              Fru talman! I Socialstyrelsens utvärderingar av de nationella
              riktlinjerna görs ingen samlad uppföljning av genomslaget för
              de rekommendationer som speglar ett patientperspektiv. I utvärderingarna
              går det dock att följa genomslaget för enskilda rekommendationer
              med patientperspektiv.
            </seg>
            <seg n="a0f56edb">
              Av dessa utvärderingar framgår att genomslaget för rekommendationerna
              är begränsat. Det finns två exempel. Det ena är diabetesriktlinjerna.
              Ett år efter riktlinjernas publicering genomfördes en enkätundersökning
              som visar att knappt 42 procent av patienterna med typ 2-diabetes
              hade fått tillgång till utbildningsprogram vid de specialiserade
              diabetesmottagningarna. Implementeringen i primärvården var ännu
              sämre; endast var femte primärvårdsenhet erbjöd sina diabetespatienter
              ett utbildningsprogram. Också strokesjukvården visar på begränsad
              följsamhet när det gäller vården efter det akuta skedet. Det var
              exempelvis en mycket liten andel av kommunerna som uppgav att
              de hade något vårdprogram eller liknande för rehabilitering efter
              stroke. Detta är inte önskvärt, och det är inte acceptabelt. Den
              fråga man ställer sig är: Vad ska vi med riktlinjer till om de
              inte följs?
            </seg>
            <seg n="05e45ee2">
              Fru talman! Vi anser att vården ska vara skyldig att följa de
              nationella riktlinjer som Socialstyrelsen tar fram. En av de stora
              utmaningarna i svensk sjukvård är att minska ojämlikheten. Det
              är viktigt att patienter får vård på lika villkor oavsett var
              i landet man bor. Därför anser vi att det behövs en tydlig nationell
              reglering av sjukvården för att den ska bli mer jämlik. Ett första
              steg är att göra de nationella riktlinjerna mer bindande, vilket
              innebär att samtliga landsting och kommuner måste leva upp till
              samma krav. Det skulle gagna patienterna i slutändan.
            </seg>
          </u>
          <note n="b24d084e">
            Fru talman! Jag yrkar bifall till reservation 3 i detta ärende.
          </note>
          <note type="speaker" n="099fe8e3">
            Anf. 79 EVA OLOFSSON (V):
          </note>
          <u who="eva_olofsson_7c489a" xml:id="i-37ebcebe0602b480-8" n="3c79e29d">
            <seg n="e22c1c12">
              Fru talman! Jag vill börja med att yrka bifall till reservation
              4 angående infertilitetsbehandlingar, som bör vara likvärdiga
              mellan samkönade och heterosexuella par.
            </seg>
            <seg n="fe72b699">
              Jämlik vård är en mycket mer komplex fråga än bara nationella
              riktlinjer. Trots att vi har en hälso- och sjukvårdslag som tydligt
              säger att de med störst behov ska gå först och få den mesta och
              den bästa vården fungerar det inte så i verkligheten. Det beror
              på en lång rad olika faktorer. Vi vet att de som har hög utbildning
              och god hälsa i förhållande till sitt hälsotillstånd konsumerar
              mer vård än de med sämst hälsa. Här har vi olika delar av vårdval,
              privatiseringar, marknadsanpassningar och styrningar av sjukvården
              som hjälper till. Vi har en kömiljard som premierar nybesök, till
              exempel, och som riskerar att många gånger tränga bort uppföljningar
              och återbesök av människor med allvarliga kroniska sjukdomar.
            </seg>
            <seg n="675061bd">
              Det finns mycket mer att debattera än riktlinjer om man vill
              tala om en jämlik vård, men det tänker jag återkomma till när
              vi har vår hälso- och sjukvårdsdebatt här i riksdagen om några
              veckor.
            </seg>
            <seg n="4cf79105">
              Bakgrunden till denna debatt är Riksrevisionens granskningsrapport
              Mer patientperspektiv i vården – är nationella riktlinjer en metod?
              Riksrevisionen är ganska tydlig med att man ser ett behov av större
              tydlighet när det gäller mål och syfte. Det måste bli tydligare
              roller när det gäller patient- och brukarföreträdare och hur de
              kommer in och deltar i riktlinjearbetet. Man måste förbättra uppföljningen
              av hur riktlinjerna används och implementeras. Staten måste ta
              en tydligare roll för att få riktlinjerna att nå ut i verkligheten,
              till verksamheterna.
            </seg>
            <seg n="c53fb1a7">
              Vänsterpartiet tycker att nationella riktlinjer spelar en viktig
              roll för en god och likvärdig sjukvård. Vi är positiva till att
              utveckla arbetet med dem, men vi tror inte på obligatoriska och
              bindande nationella riktlinjer.
            </seg>
            <seg n="e3236064">
              Arbetet med att ta fram riktlinjerna är omfattande och tar många
              år. Vi har bara riktlinjer för ett antal områden – 15 olika –
              men där ligger 2 500 rekommendationer. Det finns många områden
              som inte har riktlinjer. Man kan fundera på vad som händer om
              man skapar bindande juridiska riktlinjer mellan områden som har
              riktlinjer och områden som inte har det.
            </seg>
            <seg n="72ce0fba">
              Riktlinjerna ska vara ett stöd vid prioriteringar och ge vägledning
              om vilka behandlingar och metoder som olika verksamheter i vård
              och omsorg bör satsa resurser på. De är en vägledning, men de
              är därmed inte bindande för den lämpliga behandlingen av varje
              enskild person. Det är den behandlande läkaren som i dialog med
              patienten ska ta ansvaret för vilka insatser som görs medicinskt
              för denna person.
            </seg>
            <seg n="a78205b1">
              Till betänkandet hör ett antal motioner från den allmänna motionstiden
              i höstas. Jag lyfte tidigare fram Vänsterpartiets reservation
              när det gäller att samkönade och heterosexuella par inte ska behandlas
              olika vid ofrivillig barnlöshet. Vi tycker att det är orimligt
              att människor behandlas olika bara på grund av sin sexuella läggning.
            </seg>
          </u>
          <note type="speaker" n="4ec68d97">
            Anf. 80 ANDERS W JONSSON (C):
          </note>
          <u who="unknown" xml:id="i-2a9b8cd513c9a980-0" n="801f1aab">
            <seg n="22313a70">
              Fru talman! I dessa sjukvårdsdebatter brukar jag försöka ta min
              utgångspunkt i hur det ser ut i verklighetens sjukvård. För mig
              är verkligheten i svensk sjukvård att vi för de flesta diagnoser
              kan uppvisa behandlingsresultat som andra länder bara skulle drömma
              om. Det är oavsett om det handlar om till exempel hur vi tar hand
              om för tidigt födda barn för att de ska överleva och kunna bli
              pigga, friska tonåringar eller hur vi tar hand om dem som drabbas
              av cancer för att de ska ha de största chanserna att överleva
              fem år efter diagnos. Det finns inte heller något annat land i
              världen som har en lika jämnt fördelad hälsa och tillgång till
              sjukvård.
            </seg>
            <seg n="813ede1c">
              Med allt detta sagt är jag väl medveten om att det finns stora
              möjligheter att göra det ännu bättre.
            </seg>
            <seg n="9df478ce">
              Dagens debatt handlar om ett av de instrument vi har för att
              skapa en ännu jämnare fördelning av hälsa, där det finns saker
              att göra. Det finns skillnader i svensk hälso- och sjukvård. Det
              finns skillnader mellan landstingen. Det finns skillnader inom
              landstingen. Det finns stora skillnader beroende på vilket kön
              man har, och inte minst är det skillnad beroende på om man har
              en lång eller kort utbildning och om man är född i Sverige eller
              född i ett annat land. Det är helt oacceptabelt att dessa skillnader
              ska få finnas, för alla har rätt till tillgång till god hälso-
              och sjukvård.
            </seg>
            <seg n="66b9b47b">
              Det är här de nationella riktlinjer som Socialstyrelsen tar fram
              är ett viktigt redskap. Riksrevisionen har nu gått igenom dem,
              tittat på hur de fungerar och kommit med en rad påpekanden, och
              regeringen har på ett klokt sätt svarat vad man kommer att göra
              utifrån det som Riksrevisionen har iakttagit.
            </seg>
            <seg n="99839506">
              Det intressanta i denna debatt är egentligen på vilka punkter
              oppositionen har valt att reservera sig. Reservationerna från
              oppositionens sida visar med all önskvärd tydlighet att vi ska
              låta professionen och Socialstyrelsen ha ett avgörande inflytande
              över de nationella riktlinjerna. Vi ska inte plocka in den diskussionen
              för ställningstagande här i kammaren bland 349 riksdagsledamöter.
            </seg>
            <seg n="c35b030f">
              Socialdemokraterna och Sverigedemokraterna har enats kring yrkanden
              som i princip går ut på att de nationella riktlinjerna ska göras
              obligatoriska. Alla ska vid behandling av patienter vara tvungna
              att följa riktlinjerna. När jag hör det, fru talman, undrar jag
              om Socialdemokraternas och Sverigedemokraternas företrädare någonsin
              har läst en nationell riktlinje utgiven av Socialstyrelsen.
            </seg>
            <seg n="35bd0f3d">
              Nationella riktlinjer är inga vårdprogram. Det står inte där
              hur man på punkt efter punkt ska sköta en patient. Det handlar
              om rekommendationer på gruppnivå, och det går inte att tillämpa
              dem i de enskilda fallen. Det är inte heller på något sätt ett
              heltäckande material, utan det fokuserar på en del kontroversiella
              områden inom varje sjukdomsgrupp.
            </seg>
            <seg n="346338b7">
              Vill man uppnå en större jämlikhet i vården kommer inte Socialdemokraternas
              och Sverigedemokraternas förslag om att göra de nationella riktlinjerna
              obligatoriska att vara verksamt. För det första kommer det sannolikt
              inte ens att vara möjligt, enligt svensk lag. För det andra skulle
              det, om det var möjligt, inte vara annat än ett kraftfullt slag
              i luften.
            </seg>
            <seg n="086dd1ac">
              Verksamt är däremot det som Socialstyrelsen har valt att jobba
              med, nämligen att för varje sjukdomsgrupp ta fram ett antal indikatorer
              där man mäter resultatet. Ta till exempel lungcancer. Där finns
              det nationella riktlinjer som tar upp ett antal kontroversiella
              frågor om vilka vägar man kan välja. Därtill har Socialstyrelsen
              plockat fram ett antal indikatorer: Hur kan man mäta vården av
              de människor och resultaten för de människor som har drabbats
              av lungcancer? Man har där sagt att ett jättebra mått på resultatet
              är hur många av dessa som lever fem år efter att diagnosen är
              satt. Det mäter man. Det Socialstyrelsen dessutom har gjort är
              att sätta upp målnivåer och säga att minst 47 procent ska överleva
              femårsdagen efter diagnos.
            </seg>
            <seg n="1d48d53c">
              Det, fru talman, är ett oerhört verksamt sätt att se till att
              vi får en jämlik hälso- och sjukvård i Sverige. Det är inte att
              göra nationella riktlinjer obligatoriska.
            </seg>
            <seg n="e3637ff8">
              Lika förvånande, fru talman, är det att läsa Miljöpartiets reservation.
              Miljöpartiet tycker att vi här i riksdagen, 349 riksdagsledamöter,
              ska ta ställning till vilka screeningmetoder som ska användas
              – det handlar alltså om hur man kan hitta sjukdomar i ett tidigt
              skede – och dessutom vilka åldersgränser som ska gälla.
            </seg>
            <seg n="e2e3a2d0">
              Fru talman! Att ta ställning till om en screeningmetod ska införas
              och vilka grupper som ska omfattas kräver ett oerhört stort medicinskt
              underlag. Det är ett mycket svårt beslut att fatta.
            </seg>
            <seg n="10b64554">
              Socialstyrelsen tog för ett år sedan fram en modell för hur man
              ska kunna pröva nya screeningmetoder. Det handlar om 15 olika
              bedömningskriterier, som utgår från en WHO-standard. Processen
              består av tre olika faser där de 15 kriterierna ska bedömas av
              våra främsta experter tillsammans med personer som har en annan
              bakgrund, och därefter gör de sina bedömningar. Slutligen ska
              det fastställas en rekommendation, och då är det Socialstyrelsens
              generaldirektör som fattar besluten.
            </seg>
            <seg n="9d18208f">
              Så ska det inte vara, tycker Miljöpartiet. De tycker nämligen
              att här i plenisalen ska de 349 riksdagsledamöterna sitta och
              besluta om den ena eller den andra screeningmetoden ska användas
              och huruvida åldersgränsen ska vara 57 eller 62.
            </seg>
            <seg n="f46a6e33">
              Fru talman! Tack och lov har inte Miljöpartiet något inflytande
              över svensk hälso- och sjukvård.
            </seg>
            <seg n="c4e0c16c">
              Därmed vill jag yrka bifall till förslaget i betänkandet och
              avslag på samtliga motioner.
            </seg>
          </u>
          <note type="speaker" n="340fc03b">
            Anf. 81 SAILA QUICKLUND (M):
          </note>
          <u who="saila_quicklund_0e2c08" xml:id="i-c0128527fa6b7e94-0" n="1350b2cc">
            <seg n="c935a14a">
              Fru talman! Angående betänkande SoU8, Riksrevisionens rapport
              om mer patientperspektiv i vården – är nationella riktlinjer en
              metod? , redovisar regeringen sin bedömning av rapporten med samma
              namn och vilka åtgärder som kommer att vidtas med anledning av
              Riksrevisionens iakttagelser.
            </seg>
            <seg n="1bc770ef">
              När det gäller regeringens arbete för ett stärkt patientperspektiv
              i vården hänvisar regeringen i sitt svar bland annat till att
              man sedan 2009 årligen avsatt 1 miljard kronor, den så kallade
              kömiljarden, som en åtgärd för att förbättra tillgängligheten
              till hälso- och sjukvården och för att vården ska komma medborgarna
              till del.
            </seg>
            <seg n="68fcbae2">
              När regeringen tillträdde fanns det stora brister i vården. Många
              vittnade med sina personliga berättelser om en sjukvård som ibland
              satte system framför individens rätt till vård inom rimlig tid.
              Vi hade lovat väljarna att göra vården mer tillgänglig och att
              minska köerna. Det har vi också levt upp till.
            </seg>
            <seg n="96f07686">
              Genom den lagstadgade vårdgarantin är landstingen numera skyldiga
              att erbjuda hälso- och sjukvård inom en viss tid. Införandet av
              kömiljarden och vårdgarantin har gjort att ett system som tidigare
              led av stelbent byråkrati och avsaknad av patientperspektiv nu
              har visat sig göra skillnad i människors verklighet. Vårdköerna
              har minskat, och färre människor får vänta orimliga tider på operation
              eller andra vårdinsatser.
            </seg>
            <seg n="38df00d2">
              Fru talman! De nämnda initiativen är bara en del av arbetet med
              att på ett seriöst och långsiktigt sätt ta ett helhetsgrepp på
              svensk hälso- och sjukvård och dess utmaningar.
            </seg>
            <seg n="ec736cb2">
              Tillsammans har alliansregeringen enats om viktiga reformer på
              vårdområdet. Nationella riktlinjer är ett av de tillgängliga verktygen
              för en mer jämlik vård. Till detta kommer bland annat också införandet
              av den nationella cancerstrategin, den nationella läkemedelsstrategin
              samt det fortsatta arbetet med att utveckla nationella kvalitetsregister.
              Nationella riktlinjer är även ett av flera viktiga verktyg för
              att driva utvecklingen mot en kunskapsbaserad vård och för att
              uppnå målet att ge människor möjlighet till en god vård och omsorg.
            </seg>
            <seg n="09ca801e">
              Sedan 1996 har Socialstyrelsen tagit fram nationella riktlinjer
              för hälso- och sjukvården, och det finns i dag riktlinjer på 15
              olika områden – det har vi hört här tidigare – som sammanlagt
              innehåller ca 2 500 rekommendationer. Riktlinjerna ska vara ett
              stöd för prioritering i styrning och ledning, och i första hand
              handlar det om att värdera nytta och risk med olika vårdinsatser
              utifrån den effekt de har enligt vetenskap och beprövad erfarenhet.
            </seg>
            <seg n="d3882baf">
              Regeringen har sedan tidigare gett uppdrag till Socialstyrelsen
              att alltid beakta patientperspektiv i sitt arbete med de nationella
              riktlinjerna. Myndigheten har till exempel i uppdrag att se över
              och vid behov uppdatera de nationella riktlinjerna utifrån ett
              jämlikt vårdperspektiv för de områden som bedöms ha stora utmaningar
              när det gäller jämlikhet i vården. De områden som omfattas är
              till exempel hjärt- och kärlsjukvård, vård vid psykisk ohälsa,
              cancervård, missbruksvård och tandvård. Uppdraget ska slutredovisas
              i oktober i år.
            </seg>
            <seg n="1056763f">
              Regeringen har samtidigt gett Socialstyrelsen i uppdrag att tydliggöra
              de sjukaste äldres specifika förutsättningar och behov i olika
              nationella riktlinjer. En lägesrapport ska lämnas, även den i
              oktober.
            </seg>
            <seg n="f201079f">
              Regeringen gav också den 6 september i fjol Myndigheten för vårdanalys
              i uppdrag att göra en samlad uppföljning av de nationella riktlinjernas
              effekter ur ett patientperspektiv. Uppdraget slutredovisas den
              4 november 2015.
            </seg>
            <seg n="a5e056a9">
              I några av motionerna i betänkandet finns förslag om att riktlinjerna
              ska göras obligatoriska eller bindande för vårdgivare. En sådan
              ordning skulle innebära en avsevärd förändring, eller snarare
              en revolution, av den svenska hälso- och sjukvården jämfört med
              vad som gäller i dag. Det skulle bland annat påverka det i regeringsformen
              reglerade kommunala självstyret. Jag anser inte att det finns
              någon anledning att ta ett sådant initiativ.
            </seg>
            <seg n="bd040c68">
              Riksdagen har sedan tidigare, nämligen 1997, ställt sig bakom
              regeringens riktlinjer för prioriteringar inom hälso- och sjukvården.
              Beslutet innebär att tre principer ska ligga till grund för prioriteringarna,
              och jag tänker nämna dem här.
            </seg>
            <seg n="8b4bc610">
              Dessa principer utgör en etisk plattform. Riksdagsbeslutet är
              nu styrande för både vården i stort och arbetet med de nationella
              riktlinjerna. Märk väl att de medicinska bedömningarna alltid
              måste ligga till grund för arbetet med riktlinjerna.
            </seg>
            <seg n="994d2ccf">
              Fru talman! Vi konstaterar med tillfredsställelse att regeringen
              redan har gett olika uppdrag till både Socialstyrelsen och Myndigheten
              för vårdanalys att uppdatera och utvärdera våra nationella riktlinjer
              samt att stärka patientperspektivet i dessa. Uppdragen ska redovisas
              under hösten 2014, och jag anser inte att riksdagen bör föregripa
              redovisningen av dessa uppdrag.
            </seg>
          </u>
          <note n="b9d2a14d">
            Jag yrkar bifall till förslaget i betänkandet och avslag på samtliga
            motioner.
          </note>
          <note type="speaker" n="8b43965a">
            Anf. 82 MARIA LUNDQVIST-BRÖMSTER (FP):
          </note>
          <u who="maria_lundqvist-bromster_828c82" xml:id="i-69158b94c6f4c8b1-5" n="3ef8cc9b">
            <seg n="bbb1ff9f">
              Fru talman! Betänkandet tar som sagt upp Riksrevisionens rapport
              om nationella riktlinjer. Slutsatsen är att staten mer effektivt
              kan använda nationella riktlinjer som styrmedel för att främja
              en patientcentrerad och effektiv vård. Man rekommenderar regeringen
              att på olika sätt ge uppdrag till Socialstyrelsen och Myndigheten
              för vårdanalys.
            </seg>
            <seg n="516b1a3e">
              Vi vet att Socialstyrelsen redan i dag arbetar på olika sätt
              för att öka patienters delaktighet och möjligheter till information
              och inflytande. Det lyfts också upp i de nationella riktlinjerna.
            </seg>
            <seg n="c3e9634a">
              Socialstyrelsen för dessutom dialog med patientföreningarna och
              deltar i det slutliga remissförfarandet. Man gör patientversioner
              av riktlinjer, och man har också inlett ett samarbete med Sjukvårdsrådgivningen.
              Det fick utskottet veta när vi hade besök av generaldirektören
              för Socialstyrelsen för en tid sedan.
            </seg>
            <seg n="a9e20041">
              Myndigheten för vårdanalys understryker att riktlinjerna bygger
              på bästa forskningsevidens, men man anser att det är av stor vikt
              att hitta former för att bättre tillvarata patienters och närståendes
              behov i arbetet med nationella riktlinjer och att man borde bredda
              synen på evidens.
            </seg>
            <seg n="ae1670c8">
              Fru talman! Vad har då regeringen gjort för att stärka patientperspektivet
              i vården? Sedan 2009 har man avsatt 1 miljard som stimulansåtgärd
              för att förbättra tillgängligheten. Man har stärkt valfriheten.
              Man bedriver ett brett arbete för att minska skillnaderna i vård
              och behandling. Man har också satsat på jämlik vård och beslutat
              om en strategi för god och mer jämlik vård fram till 2016. Patientmaktsutredningen
              bereds. Ytterligare insatser som regeringen gör är satsningar
              på patientsäkerhet, den nationella cancerstrategin, den nationella
              läkemedelsstrategin och det fortsatta arbetet med kvalitetsregister.
            </seg>
            <seg n="9886cf80">
              Fru talman! Det finns motioner i betänkandet där man vill göra
              nationella riktlinjer obligatoriska och bindande för vårdgivare.
              Det kan vara på sin plats att upprepa att de nationella riktlinjerna
              är rekommendationer som bygger på det kunskapsläge som fanns när
              riktlinjerna togs fram.
            </seg>
            <seg n="8f1ed670">
              Det finns riktlinjer inom 15 olika områden. Socialstyrelsen följer
              upp riktlinjerna vart tredje år på landstingsnivå, kliniknivå
              och kommunal nivå. Socialstyrelsen arbetar med kunskapsstyrning
              när det gäller riktlinjer men uttrycker själv att man borde bli
              lite bättre på implementeringen.
            </seg>
            <seg n="c7608c2e">
              Riktlinjerna är en vägledning för vårdgivare, inte bindande på
              något sätt. De ska utgöra ett stöd vid prioriteringar och ge vägledning
              om vilka behandlingar och metoder som olika verksamheter inom
              vården bör satsa sina resurser på.
            </seg>
            <seg n="858efda0">
              Det ligger på varje enskild läkare som sköter behandling att
              ansvara för att patienten får en bedömning utifrån individuella
              behov och också rätt behandling. Det innebär att man ibland måste
              göra avsteg från de nationella riktlinjerna. Man får inte vara
              fyrkantig. Det står dessutom i hälso- och sjukvårdslagen att vården
              ska utformas och genomföras i samråd med patienten så långt det
              är möjligt.
            </seg>
            <seg n="d63b5d4b">
              Fru talman! Med tanke på de uppdrag som ligger på Socialstyrelsen
              och Myndigheten för vårdanalys när det gäller nationella riktlinjer
              och det som regeringen gjort och gör kan jag inte säga annat än
              att vi i högsta grad har fokus på patienten.
            </seg>
            <seg n="16bb1a5c">
              Jag kanske glömde säga det, men jag yrkar bifall till förslaget
              i betänkandet och avslag på motionerna.
            </seg>
            <seg n="afd1e83a">
              (Applåder)
            </seg>
          </u>
          <note type="speaker" n="5d751668">
            Anf. 83 ANDERS ANDERSSON (KD):
          </note>
          <u who="anders_andersson_dc6ae0" xml:id="i-bfa78ac0ac7ed3bd-0" n="94128ea7" next="i-ae9b1f62fb9dc766-0">
            <seg n="5d749310">
              Fru talman! När man lite hastigt läser rubriken på det betänkande
              som just nu debatteras i riksdagen, Mer patientmakt i vården,
              skulle man kunna tro att vi redan har att ta ställning till den
              utredning och det underlag som regeringen kommer med under våren,
              nämligen den nya Patientmaktsutredningen och den nya patientlagen.
              Det är självklart att patientmakt är en del av fokus för vårt
              politiska arbete bland allianspartierna.
            </seg>
            <seg n="b1537707">
              Det vi har att diskutera i dag är en utvärdering som Riksrevisionen
              har gjort av de nationella riktlinjerna och vilken betydelse dessa
              har haft för att stärka patientens perspektiv i sjukvården.
            </seg>
            <seg n="95c08a9d">
              Sjukvård nu och i framtiden är en fråga som berör människor mer
              än mycket annat i livet. Det är naturligt att det är på det sättet.
              Många har egna erfarenheter av sjukvården. Man har släktingar
              eller arbetskamrater som har fått del av hälso- och sjukvårdens
              insatser.
            </seg>
            <seg n="cf55e847">
              I de flesta fall konstaterar vi att dessa insatser från sjukvårdens
              sida har varit positiva och har gett bättre hälsa, möjligheter
              och nya framtidsutsikter i livet. Men det finns också brister
              som man ibland upplever som helt omotiverade, och dessa måste
              självklart tas på allvar.
            </seg>
            <seg n="46a659cc">
              Regeringen arbetar med olika uppdrag till det vi kallar expertmyndigheterna.
              Nationella riktlinjer är ett av flera verktyg som expertmyndigheten
              Socialstyrelsen utarbetar. Orsaken till att expertmyndigheterna
              får uppdrag och Socialstyrelsen utarbetar dessa riktlinjer är
              att vi önskar driva på utvecklingen mot en mer kundbaserad och
              kunskapsinriktad vård och uppnå de mål som handlar om god vård
              på lika villkor. Regeringen har varit tydlig med att patientfokus
              är helt nödvändigt och centralt i allt hälso- och sjukvårdsarbete.
            </seg>
            <seg n="0ab41121">
              Fru talman! Inför den här mandatperioden pekade vi kristdemokrater
              tillsammans med övriga i Alliansen ut jämlik sjukvård som ett
              huvudområde att arbeta med. Det är ett område som under årtionden,
              alltför länge, har fått stå tillbaka.
            </seg>
            <seg n="47c41386">
              Regeringen har prioriterat att identifiera skillnader inom vården
              för att möjliggöra insatser som gör att utsatta grupper eller
              områden får den uppvärdering som behövs. Det kan gälla skillnader
              i vård, bemötande eller behandling av olika grupper. Det kan också
              gälla regionala skillnader.
            </seg>
            <seg n="0c35916e">
              I strategin för god och jämlik vård pekas också på skillnader
              på fem områden där regeringen har sagt att vi behöver ha särskilt
              fokus. Det gäller cancer, hjärt-kärlsjukdomar, psykisk ohälsa,
              missbruks- och beroendevården samt tandvården.
            </seg>
            <seg n="d79ebf81">
              Fru talman! I det betänkande som vi nu har att behandla framhåller
              socialutskottet att vi ser ett stort värde i att statens insatser
              när det gäller nationella riktlinjer följs upp. Det är därför
              som vi också skriver att utskottet välkomnar Riksrevisionens granskning.
            </seg>
            <seg n="64794699">
              Jag konstaterar med tillfredsställelse att regeringen redan tidigare
              givit uppdrag till Socialstyrelsen om patientperspektiv i arbetet
              med de nationella riktlinjerna. Socialstyrelsen har dessutom fått
              i uppdrag att redovisa utvecklingen av sitt arbete med att systematiskt
              stärka patientperspektivet i arbetet med nationella riktlinjer.
              På samma område har också Myndigheten för vårdanalys fått i uppdrag
              av regeringen att göra en samlad uppföljning av de nationella
              riktlinjerna och effekterna just ur ett patientperspektiv. Det
              är ett uppdrag, som flera tidigare har påpekat, som kommer att
              redovisas under hösten 2014 respektive hösten 2015.
            </seg>
            <seg n="c70f518c">
              Fru talman! Vi kan konstatera att Socialstyrelsen sedan 1996
              har haft ett uppdrag att ta fram nationella riktlinjer inom hälso-
              och sjukvårdsområdet. Som också har framhållits handlar det om
              15 olika områden med sammanlagt ca 2 500 rekommendationer. Riktlinjerna
              tas fram utifrån aktuell forskning och beprövad erfarenhet och
              visar på nyttan och riskerna med olika åtgärder. Riktlinjerna
              ska vara ett stöd vid prioritering och ge vägledning om vilka
              behandlingar och metoder som olika verksamheter i vården och omsorgen
              behöver satsa på och få utvecklingsresurser för.
            </seg>
            <seg n="89db4348">
              Nationella riktlinjer tas fram för sjukdomar och tillstånd som
              drabbar många människor och kräver mycket resurser. Riktlinjerna
              riktar sig till alla som arbetar med vård och omsorg och ger rekommendationer
              om vilka åtgärder som bör vidtas vid ett visst tillstånd.
            </seg>
            <seg n="065c7c27">
              De nationella riktlinjerna är således rekommendationer som bygger
              på kunskapsläget vid den tidpunkt då riktlinjerna tas fram. Precis
              som har framhållits, inte minst av utskottets ordförande, är detta
              ett arbete som är långsiktigt och mycket omfattande.
            </seg>
            <seg n="3b4e20b7">
              Det är vägledning för vårdgivare men därmed inte bindande uttalanden
              som lämpar sig för behandlingsåtgärder eller rådgivning till patienter
              på den enskildes nivå. Det är detta som är skillnaden och som
              inte alltid har uppfattats. Det är en vägledning för vårdgivare
              men inte bindande behandlingsåtgärder som kan hänvisas till den
              enskilde patienten.
            </seg>
            <seg n="05ba14df">
              Jag kan inte låta bli att i just denna del citera vad vi skriver
              i betänkandet från socialutskottet: Det är alltid behandlande
              läkare som har ansvaret för att i det enskilda fallet – baserat
              på vetenskap och beprövad erfarenhet – göra en bedömning av den
              individuella patientens behov så att han eller hon får adekvat
              behandling.
            </seg>
            <seg n="5a46a360">
              Så långt som möjligt ska det här ske i samråd och samförstånd
              med patienten, och vi får inte tro att Sveriges riksdag kan ta
              över den funktion som enskilda läkare har i sitt arbete för att
              ge bästa hälso- och sjukvård till en enskild patient. Det är den
              förväxling som tyvärr finns mitt i debatten.
            </seg>
            <seg n="77f9fde4">
              Fru talman! Jag vill med de här synpunkterna yrka bifall till
              förslaget i socialutskottets betänkande.
            </seg>
          </u>
          <note n="c844e167">
            Överläggningen var härmed avslutad.
          </note>
          <note n="ce347a6a">
            13 § Kultur för alla
          </note>
          <note n="a366111e">
            Anf. 84 GUNILLA CARLSSON i Hisings Backa (S):
          </note>
          <u who="anders_andersson_dc6ae0" xml:id="i-ae9b1f62fb9dc766-0" n="94128ea7" prev="i-bfa78ac0ac7ed3bd-0">
            <seg n="92c6d880">
              Fru talman! I dag ska vi debattera det betänkande som har fått
              rubriken Kultur för alla . För oss socialdemokrater handlar kulturpolitiken
              just om kultur för alla. Hur ser vi till att allt fler tar del
              av kultur men också blir delaktiga i kultur? Det handlar också
              om: Hur gör vi det möjligt för kulturskapare att leva på sitt
              skapande?
            </seg>
            <seg n="da7dae04">
              I det här betänkandet lyfts många frågor fram. Jag skulle vilja
              ta upp några av dem. Det handlar bland annat om det som kallas
              för kulturallianserna.
            </seg>
            <seg n="54d820cf">
              I kulturutskottet har vi under den här mandatperioden tittat
              på hur scenkonstallianserna har fungerat. Det var någonting som
              startades av den socialdemokratiska regeringen för många år sedan.
              Man pekade på svårigheten för många inom kultursektorn att kunna
              leva på sitt arbete men också att få möjlighet till kompetensutveckling.
              Då såg man en lösning i att starta scenkonstallianserna. De som
              var professionella och som hade många uppdrag – men det fanns
              luckor – fick faktiskt genom de här allianserna en möjlighet till
              anställning. De har under senare år utvecklats ytterligare till
              att finnas inom flera olika branscher.
            </seg>
            <seg n="797e86f6">
              Den utvärdering som kulturutskottet gjorde pekade på olika saker.
              En av dem var att man inte hade höjt anslaget på många år. Om
              man inte höjer ett anslag är det klart att dessa personer kommer
              att få allt mindre möjligheter att fortsätta att bedriva den verksamhet
              som de har. Och man kommer inte att ge möjlighet för fler kulturskapare
              att finnas med i allianserna.
            </seg>
            <seg n="7ec522d4">
              Man pekade på att det kommer att behövas ett ökat anslag. Därför
              valde vi socialdemokrater att i budgeten för 2014 höja anslaget
              till scenkonstallianserna med 20 miljoner kronor. Det skulle innebära
              att 95 personer ytterligare skulle kunna bli anställda av en av
              de här allianserna. Tyvärr tyckte inte den borgerliga regeringen
              att det var ett bra förslag, vilket gjorde att man avslog det
              när vi hade budgetdebatten.
            </seg>
            <seg n="9d4ee791">
              Det här är ett exempel på att vi från politikens sida måste se
              på det här. Om vi nu tycker att kulturen ska vara för alla och
              att kulturen är viktig måste det också visa sig i politiken. Jag
              tycker att vi som kulturpolitiker på nationell nivå har ett ansvar
              att på olika sätt stödja detta. Det kan handla om olika insatser.
              En av dem är att vi via budgeten väljer att prioritera kulturen
              mer.
            </seg>
            <seg n="dd206197">
              För oss handlar kulturpolitiken också om en samhällsutveckling.
              Om vi inte är beredda att lägga ökade resurser, i form av offentliga
              medel, på kulturen är jag helt övertygad om att hela samhällsutvecklingen
              kommer att stanna av.
            </seg>
            <seg n="8589e41b">
              Många gånger är det just det faktum att vi har en framåtsträvande,
              experimentell och ifrågasättande kultur som gör att samhällsutvecklingen
              går framåt. Men i dag ser vi hur kulturen krymper alltmer. Det
              är få som känner att de vågar vara ifrågasättande och experimenterande.
              Man lever i en alltmer slimmad verklighet.
            </seg>
            <seg n="b6eedbb1">
              På sikt tror jag att det är förödande. Det är förödande för oss
              som medborgare, och det är förödande för hela samhället. Det är
              därför vi under den här mandatperioden har valt att lägga drygt
              1,3 miljarder mer inom vårt utgiftsområde. Vi ser nämligen den
              kraft som finns inom kulturen och inom idrotten. Och vi ser att
              det behövs resurser om vi vill att det ska finnas en kultur för
              alla.
            </seg>
            <seg n="a40b34d6">
              Genom att säga att sänkt skatt är en viktig kulturpolitisk reform
              pekar man från kulturministerns sida på att det handlar om konsumtion
              av kultur. Men man tar inte med i beräkningen att det finns en
              stor del av våra medborgare som faktiskt har fått vara med och
              betala. De enorma skattesänkningarna har ju gått till den grupp
              som tjänar mest, som har fått ännu mer.
            </seg>
            <seg n="70b24bc7">
              Men den grupp som har haft det tuffast har fått det ännu tuffare.
              De som är sjuka och de som är arbetslösa har i dag inte samma
              möjligheter som andra. Det handlar alltså också om en fördelningspolitik
              inom många olika områden, inte minst skattepolitiken.
            </seg>
            <seg n="83594d95">
              Om man menar allvar med att man vill ha kultur för alla kan man
              via politiken påverka det. Hur ser vi till att fler tar del av
              den kultur som finns? Vi har reformen om fri entré på statliga
              museer. Nu hånar man det och säger att det är en gammal och mossig
              reform. Men den visade att två miljoner fler svenskar gick på
              museer. Jag tycker att det var ett lyckat resultat. Det gjorde
              att fler fick ta del av utbudet på museerna och våra gemensamma
              samlingar.
            </seg>
            <seg n="08c98732">
              Det finns många olika hinder. Det ekonomiska hindret kan vara
              ett, men det finns också kulturella och sociala hinder, som gör
              att man inte tar del av kulturen. För mig som socialdemokrat är
              det en utmaning att se hur vi kan få bort hindren. Det ekonomiska
              kan vara en del, men det finns även andra saker som gör att man
              inte alltid tar del av kulturen.
            </seg>
            <seg n="5d6fc546">
              En viktig del är läsfrämjandet. Vi har sett hur läsförståelsen
              har minskat under de senaste åren. Den borgerliga regeringen har
              valt att plocka bort det som tidigare var läsfrämjande insatser.
              Kulturministern har bland annat sagt: Nej, vi vill inte stödja
              sådant som är sossigt då det var Socialdemokraterna som hade genomfört
              det.
            </seg>
            <seg n="b6e095ba">
              Det tycker jag är en väldigt konstig syn. Varför säga nej till
              och ta bort sådant som har fungerat? Nu säger man att man ska
              satsa på läsfrämjande insatser. Men det gjordes tidigare. Det
              fanns kultur ute på arbetsplatserna. Det fanns arbetsplatsbibliotek.
              Det startades vägkrogsbibliotek som gjorde att man nådde ut till
              grupper som annars vanligtvis inte tog del av litteraturen. Det
              var lyckade projekt. Men man tog bort en tydlig skrivning till
              Kulturrådet som handlade om att just jobba med de här grupperna.
            </seg>
            <seg n="6f5ea39e">
              Det här är några exempel som tydligt visar hur olika man kan
              se på hur det ska finnas möjlighet till kultur för alla och vilket
              ansvar vi har inom politiken.
            </seg>
            <seg n="423e9668">
              Fru talman! Jag ställer mig naturligtvis bakom alla de socialdemokratiska
              reservationerna, men för tids vinnande väljer jag att yrka bifall
              till reservation 6 som handlar om scenkonstallianserna utifrån
              att vi socialdemokrater lägger extra resurser på just scenkonstallianserna.
            </seg>
          </u>
          <note type="speaker" n="cfdd10ab">
            Anf. 85 TINA EHN (MP):
          </note>
          <u who="tina_ehn_aa733d" xml:id="i-56ea4c1bc1a622a0-0" n="6c71e8bd">
            <seg n="317bbbd8">
              Fru talman! Kultur för alla handlar om, precis som tidigare talare
              sade, kultur i hela landet. Det handlar om låga trösklar, trygghetssystem
              för dem som skapar kultur och tillgång till kultur för dem som
              konsumerar.
            </seg>
            <seg n="74991ed8">
              I betänkandet lyfts frågor från allmänna motionstiden om kulturscener
              i hela landet, om rockarkiv, Bergmanscenter på Fårö, Dalhalla,
              kultursamverkansmodellen samt om kultur och tillväxt, för att
              nämna några frågor.
            </seg>
            <seg n="3deff8c3">
              Jag kommer att tala om några frågor i de gemensamma reservationer
              som vi i Miljöpartiet har med Socialdemokraterna och Vänsterpartiet.
              Dessa reservationer handlar om MU-avtal, scenkonstallianserna,
              enprocentsregeln, ombyggnaden av Kungliga Operan, lokal och regional
              scenkonst. Men jag börjar med en fråga som kom upp i dag och som
              jag precis har fått en inblick i, nyckelharpans betydelse.
            </seg>
            <seg n="756c6c8a">
              Jag besökte så sent som i går Eric Sahlström Institutet som ligger
              i Tobo i Tierps kommun. Eric Sahlström Institutet är alltså ett
              nationellt centrum för folkmusik och dans. Men det är även internationellt
              känt. Det är unikt, traditionellt och modernt. Uppland och kontinenten
              möts.
            </seg>
            <seg n="59df286c">
              Man utbildar i folkdans, i fiol, i nyckelharpa och i nyckelharpsbygge.
              Man har även sommarkurser och distansutbildningar. Det är ett
              genrecenter. Det intressanta är att det finns ett utökat behov,
              att det står människor i kö dit. Folk- och världskultur är något
              stort och både bär tradition och traderar det nya.
            </seg>
            <seg n="cec17df4">
              Eric Sahlström Institutet har tillsammans med Berättarnätet Kronoberg
              blivit ackrediterat av Unesco för att arbeta med Unescos konvention
              om skyddandet av det immateriella kulturarvet. Det är de första
              svenska icke-statliga kulturorganisationer som har fått den utmärkelsen,
              och det är väldigt spännande.
            </seg>
            <seg n="05e376bc">
              Jag tycker att detta är en viktig fråga, och även om jag inte
              har ställt mig bakom den reservation som tar upp behovet av en
              breddad finansiering tror jag att precis sådan här verksamhet
              som är speciell, unik och i liten skala bör ses utifrån all den
              potential det kan finnas i något så här unikt. Det är superlokalt
              och enormt globalt på samma gång.
            </seg>
            <seg n="8899044c">
              Vi som befinner oss här kanske bara uppfattar det lokala, medan
              människor runt om i världen, på spridda platser, har full koll.
              Eric Sahlström Institutet – det är där man lär sig bygga och spela
              nyckelharpa här i världen.
            </seg>
            <seg n="c3a50d8a">
              Så kommer jag in på MU-avtalet. MU är samlingsnamnet för det
              statliga ramavtalet för konstnärers medverkan och ersättning vid
              utställning. Det började gälla i januari 2009. MU står för medverkans-
              och utställningsersättning. Det består i dag av ett ramavtal och
              ett normalavtal. När en konstnär ställer ut utbetalas ersättning
              som motsvarar avtalets tariff oavsett utställningsarrangör. Trots
              att dessa avtal finns vittnar många konstnärer om att de flera
              gånger inte får ersättning enligt modellen. Vi i Miljöpartiet
              menar att i goda arbetsvillkor ingår att få ersättning enligt
              avtal.
            </seg>
            <seg n="cad40cd3">
              Statens kulturråd har tillsammans med parterna genomfört en uppföljning
              av hur MU-avtalet har tillämpats. Uppföljningen har redovisats
              i en rapport. Enligt uppföljningen fyller avtalet en viktig roll,
              men det skulle med fördel kunna förenklas och förtydligas. Regeringen
              har därför gett Statens kulturråd i uppdrag att i dialog med berörda
              konstnärsorganisationer utarbeta ett nytt avtal. Ett reviderat
              MU-avtal är en del i arbetet för att öka antalet arrangörer som
              tillämpar avtalet. Fortsättning följer alltså.
            </seg>
            <seg n="ef4b1a0c">
              Det är 39 procent av Sveriges utställningsarrangörer som tillämpar
              MU-avtalet. För att avtalet ska få en verklig praktisk betydelse
              för de konstnärer som ställer ut gäller det att det efterlevs.
            </seg>
            <seg n="65406769">
              Med anledning av den nu pågående regionaliseringen av kulturpolitiken
              ser vi ett gyllene tillfälle att lyfta fram konstnärernas arbetsvillkor
              vid offentliga konstinstitutioner genom att det i de regionala
              kulturplanerna slås fast att man i all utställningsverksamhet
              som finansieras med offentliga medel ska följa MU-avtalets miniminivåer.
            </seg>
            <seg n="eb245f78">
              Det är vad den ena reservationen handlar om.
            </seg>
            <seg n="6defa233">
              När det gäller scenkonstallianserna, som vi hörde Gunilla tala
              om, anser vi att samhället bör ta ett ansvar för att professionella
              kulturskapare får samma villkor gällande exempelvis löner, pensioner
              och arbetslöshetsersättningar som andra arbetstagare. Genom musik-,
              dans- och teaterallianserna har en del frilansande musiker, dansare
              och skådespelare fått en stabil försörjning. Under perioder utan
              uppdrag erbjuds de vidareutbildning, rådgivning och andra insatser
              som främjar framtida uppdragsgivning. Vi i Miljöpartiet anser
              att scenkonstallianserna utgör en bra förebild för hur en trygg
              arbetsmarknad kan skapas.
            </seg>
            <seg n="0440ee11">
              I dag berörs 315 anställda, och fler skulle kunna beröras. Därför
              finns det en reservation som handlar om att se över möjligheterna
              att höja anslagen till scenkonstallianserna. Liksom Socialdemokraterna
              hade Miljöpartiet i sin höstbudgetmotion anslagit 20 miljoner
              ytterligare.
            </seg>
            <seg n="ce654e90">
              Reservationen om enprocentsregeln handlar om efterlevnaden av
              denna regel eller rekommendation som den ibland kallas. Enprocentsregeln
              introducerades på 1930-talet för att skapa arbetsuppgifter för
              bildkonstnärerna. Den innebär att cirka en procent av budgeten
              för ett byggprojekt ska avsättas till bild- eller formkonstnärlig
              gestaltning. I den ursprungliga propositionen, som kom 1937 och
              avsåg statliga nybyggnationer, står bland annat:
            </seg>
            <seg n="928d92d3">
              regelmässigt i anslaget inbegripa ett icke alltför ringa belopp,
              i allmänhet icke understigande en procent av byggnadskostnaderna,
              till konstnärlig utsmyckning, givetvis under förutsättning, att
              sådan utsmyckning med hänsyn till byggnadens art och belägenhet
              lämpligen bör äga rum.
            </seg>
            <seg n="426d04d4">
              Genom enprocentsregeln kunde ett stabilt och mer långsiktigt
              ekonomiskt utrymme skapas för konsten i planeringen och byggandet
              av offentliga miljöer. Det finns en utredning som har gjorts av
              Konstnärsnämnden där man har utvecklat synen på enprocentsregeln
              och tagit fram en del av det som vi efterfrågar i reservationen.
              Trots det står reservationen kvar, för det saknas ändå en del
              kunskaper om hur enprocentsregeln i praktiken fungerar. Vi anser
              därför att det behövs en utvärdering av hur regeln efterlevs såväl
              i kommuner och landsting som på statliga nivåer och av privata
              aktörer. Det behövs även information om enprocentsregeln och hur
              den kan förstärkas.
            </seg>
            <seg n="c3c2422e">
              Ombyggnaden av Kungliga Operan, nationalscenen, är en pågående
              process. Det finns ett sätt som utredningen kan ta fram underlag
              för och beskrivning av fasta installationer av teknisk utrustning
              så att Kungliga Operan kan göra inspelningar och visa livesända
              föreställningar på de digitaliserade biograferna runt om i landet.
              Frågan om förutsättningar bör därför behandlas inom ramen för
              Fastighetsverkets uppdrag. Det handlar den reservationen om.
            </seg>
            <seg n="03e36d00">
              Sedan har vi en reservation om handlar om lokal och regional
              scenkonst. Det är viktigt att det finns ett fritt och självständigt
              kulturliv utanför de offentliga institutionerna. Men vi saknar
              i dag fakta och kunskap om vilken betydelse de ideella kultur-
              och musikarrangörerna har i det lokala kulturlivet, inte minst
              den betydelse som de har för att skapa arbetstillfällen för kulturskaparna.
              Vi anser att det vore väsentligt med sådan kunskap och vill därför
              att Myndigheten för kulturanalys får i uppdrag att i samverkan
              med kulturråd och ideella kultur- och musikarrangörer ta fram
              relevant statistik och relevanta analyser.
            </seg>
            <seg n="88b981d3">
              Avslutningsvis ställer jag mig bakom Miljöpartiets reservationer,
              men jag yrkar bifall till reservation 8.
            </seg>
            <seg n="3543dbdc">
              Sedan vill jag också gratulera Gävle som har blivit Sveriges
              första fristad för bildkonstnärer.
            </seg>
          </u>
          <note type="speaker" n="60ebdcdc">
            Anf. 86 MARGARETA LARSSON (SD):
          </note>
          <u who="margareta_larsson_d7f83a" xml:id="i-22f086d4a6acaa4c-0" n="3121a50b">
            <seg n="1e411eed">
              Fru talman! Vi ska nu debattera kultur för alla, och jag tänkte
              då nämna filmavtalet. Jag har nu turen att få stå här och vara
              kritisk till det svenska filmstödets användning. Om en svensk
              film nu ska få stöd för att visas på fyra biografer i en vecka
              ska det vara en film som försöker knyta ihop nutidshistoria med
              diskbänksrealism eller också kan det vara en ytlig provokation.
            </seg>
            <seg n="f6579ad0">
              Svenska filmer som får stöd i dagsläget försöker även – enligt
              mitt tycke – ge en bild av ett Sverige som inte finns utanför
              huvudet på en del av kultureliten.
            </seg>
            <seg n="8d90870c">
              Fru talman! Det är nog bara en tidsfråga innan en producent från
              Farsta får anslag för en film om en ung invandrartjej som kämpar
              för att bli hipster, som är queer, som har problem med sin surdeg
              och med sin socialt konstruerade skäggväxt, som blir utstött av
              sitt gamla förortsgäng och som möter fördomar när hon inte längre
              vill langa knark. Nu tror jag inte att den filmen finns, och det
              var inte heller tänkt som ett uppslag. Jag ville bara nämna ett
              exempel.
            </seg>
            <seg n="7391e236">
              Det skulle kännas så upplyftande om den statliga kulturpolitiken
              kunde vara mer balanserad i sin inriktning. Varför inte i högre
              grad lyfta fram mer dramatiseringar av vår gemensamma kultur och
              historia? Jag kan nämna filmen Arn av Jan Guillou. Den är en alldeles
              utmärkt fingervisning om vad folk vill ha, om man ser på tittarsiffrorna.
            </seg>
            <seg n="119ae39b">
              Dramatiseringar av mer historiska skildringar medför perspektiv
              och eftertanke. Det vore därför klädsamt om mer pengar gick till
              att försöka hitta en förståelse för vår gemensamma historia i
              stället för att på vanligt kulturrelativistiskt sätt slita den
              isär.
            </seg>
            <seg n="4d703d4a">
              För att fortsätta min kritik tycks det, under en period, som
              att det var lättare att få filmstöd om man var kvinna, invandrare
              eller nybörjare än om man hette Roy Andersson eller Peter Dalle
              – för att inte tala om vilka teman som föll och fortfarande faller
              SFI i smaken.
            </seg>
            <seg n="c68e3b35">
              Nu säger jag inte att det enbart är förväntade box office-succéer
              som Hundraåringen som ska få stöd, men svenskt filmstöd bör i
              högre grad, enligt vår uppfattning, gå till film som kan tänkas
              ge höga tittarsiffror, och som framför allt är relevant för fler
              biobesökare än filmrecensenterna i våra största dagstidningar.
            </seg>
            <seg n="aad4df59">
              Vi önskar därför att en del av filmstödet reserveras till filmer
              som åskådliggör viktiga händelser eller episoder i vår historia.
              Varför inte en problematisering av det som är aktuellt i dag,
              till exempel 1900-talet och samhällets behandling av omhändertagna
              barn i barnhemmen som under sin barndom behandlades som krigsfångar?
            </seg>
            <seg n="761cad2b">
              Något som varit helt främmande för oss har ju varit den historia
              som nu har börjat nystas upp, innan folk faktiskt började berätta
              om en helt obeskrivlig verklighet. Jag tror att historiska händelser
              väcker intresse i ett samhälle som utvecklas fort och där vi har
              blivit alltmer sekulariserade.
            </seg>
            <seg n="e5be3aad">
              Fru talman! Jag växte upp i Hofors. På 70-talet trollbands vi
              alla, oavsett om man var gammal eller ung, av filmerna Utvandrarna
              och Raskens , som ni säkert alla minns. Och så var det nog i hela
              Sverige. Jag var tio elva år på den tiden, och jag minns att vi
              på skolan alltid diskuterade det senaste avsnittet, och vi längtade
              alltid efter nästa vecka för att få se fortsättningen.
            </seg>
            <seg n="0d9567a3">
              Filmerna innehöll inte bara en historisk skildring utan även
              dramatik, spänning, kärlek och så svåra umbäranden, att man även
              som liten gjorde reflexioner. Dessa filmer medförde en insikt
              om hur det var i Sverige för inte alltför länge sedan. Båda filmerna
              har gett svenska folket mer av underhållning än filmen Gitarrmongot
              , om det är någon som känner till den.
            </seg>
            <seg n="8179f86a">
              Gitarrmongot handlar om en pojke som spelar aggressiv punkmusik
              på en akustisk gitarr på olika platser, bland annat utanför systembolaget.
              Den visar även bilder på unga män som kastar cyklar i vattnet.
              Regissören har sagt att han med detta vill visa allt som inte
              kan visas i Allsång på Skansen .
            </seg>
            <seg n="4d5afde7">
              Jag läste också någonstans att det var förtryckande för konstnären
              att SFI oftast ville se ett manus innan de beviljade stöd. Och
              vad jag då vill säga är att om allt är tillåtet och allt är värderelativt,
              då finns det ju egentligen ingen större mening med kulturella
              uttryck eller kulturpolitik. Då kan vi lika gärna lägga ned filmstödet.
            </seg>
            <seg n="29e475c7">
              Med detta sagt framstår det som ganska naturligt varför vi anser
              att Sveriges riksdag bör vara inblandad och informerad om förhandlingarna
              om framtida filmavtal.
            </seg>
            <seg n="cc71c8c9">
              Med anledning av det tidigare sagda och med tanke på att Sverigedemokraterna
              är skeptiska till alla former av kvotering anser vi det vara viktigare
              vilken film som ska få stöd än vem som ska få stöd. Vi motsätter
              oss därför det skärpta kravet på en jämn fördelning av stöd beroende
              på sökandens kön eller sexuella läggning. Vi kommer även att motsätta
              oss religiös kvotering och också kulturell sådan i framtida filmavtal.
            </seg>
            <seg n="f2711309">
              Statens stöd till framväxten av svensk film ska, enligt vårt
              tycke, ha ett syfte att få fram kvalitetsfilm, populära filmer
              och utgöra en plantskola för lovande filmskapare. Och framför
              allt ska de vara relevanta i samhället eller i samhällsdebatten.
            </seg>
            <seg n="141be72b">
              Med detta vill jag yrka bifall till reservation 13.
            </seg>
          </u>
          <note type="speaker" n="4a05028b">
            Anf. 87 LARS OHLY (V):
          </note>
          <u who="lars_ohly_517dae" xml:id="i-f708f7bba47959d6-0" n="2e703988" next="i-6844c6c197b94938-0">
            <seg n="5355a0b1">
              Fru talman! Utgångspunkten för en bra kulturpolitik kan säkert
              sammanfattas i många ord. Om jag får välja bara ett väljer jag
              nog ordet tillgänglighet, för det har flera aspekter som på ett
              bra sätt sammanfattar vad kulturpolitik borde handla om.
            </seg>
            <seg n="de8fa2a3">
              Den första tillgänglighetsaspekten är att man ska kunna utöva
              kultur själv. Vi mår bra av att skapa. De flesta av oss blir inte
              virtuoser i vårt skapande, och de flesta av oss har heller inte
              förutsättningar att försörja oss på vårt skapande. Men vi mår
              bra av att få skapa.
            </seg>
            <seg n="bf858548">
              Därför är det viktigt att det finns mötesplatser, att det finns
              amatörkultur, att det finns en kulturskola som inte tar ut höga
              avgifter av de barn som vill gå där utan att så många som möjligt
              får så stora chanser som möjligt att själva utöva kultur.
            </seg>
            <seg n="16736f61">
              Den andra aspekten är tillgången till den professionellt utövade
              kulturen, att riva ned hinder och trösklar som i dag finns för
              människor som vill ta del av professionellt utövad kultur. De
              hindren och trösklarna kan vara av geografisk natur. Vi har mycket
              större kulturutbud i våra storstäder än det finns på landsbygden.
              De kan också vara av ekonomisk natur. Ibland kostar det för mycket
              att ta del av den professionellt utövade kulturen.
            </seg>
            <seg n="05a9e181">
              Vänsterpartiets krav på avgiftsfria museer är ett tydligt exempel
              på hur vi ser på vikten av tillgänglighet. Riv ned hindren och
              ta bort de trösklar som gör att människor stängs ute från kultur
              och kulturupplevelser!
            </seg>
            <seg n="5c915b2d">
              Det tredje tillgänglighetsperspektivet är det självklara. Det
              är det som våra vänner i socialutskottet har diskuterat tidigare
              i dag, nämligen funktionshindersperspektivet. Människor med funktionsnedsättningar
              får inte stängas ute från kulturupplevelser. Det måste finnas
              möjlighet för alla, oavsett typ av funktionshinder, att ta del
              av kultur och att själv få utöva kultur.
            </seg>
            <seg n="f78aaed0">
              Låt mig också säga några ord om filmpolitiken. Det är inte så
              i Sverige att politiker bestämmer vad som produceras. Vi kallar
              den principen armlängds avstånd. Det innebär att vi sätter ramarna
              och talar om de övergripande målen men att det är andra som har
              till uppgift att vara experter på området och tillsammans med
              kulturaktiva på respektive område bestämma vilka som ska få stöd
              och vilka som ska få bidrag. Det förskräcker att se modeller där
              politiker har pekat ut vad som är bra och dålig konst. Och det
              förskräcker att det finns ett parti i Sveriges riksdag som uppenbarligen
              tycker att det är så det ska gå till.
            </seg>
            <seg n="0d7f12bf">
              I det här betänkandet finns en mängd reservationer som Vänsterpartiet
              tycker är viktiga.
            </seg>
            <seg n="b69d89de">
              Den första jag vill lyfta fram är den som handlar om arbetsplatsbibliotek.
              Utifrån tillgänglighetsaspekten ska litteratur finnas i vår vardag.
              Det ska vara möjligt att ta del av den på ett enkelt sätt.
            </seg>
            <seg n="abf564f6">
              Jag har själv jobbat 18 år på SJ där vi hade ett ideellt uppbyggt
              arbetsplatsbibliotek som hade kunnat vara så mycket bättre, som
              hade kunnat vara så mycket bredare och som hade kunnat ge oss
              så mycket större läsupplevelser om det hade funnits en kompetens
              som hade byggt upp den och om man hade kunnat söka pengar för
              att bygga upp den typen av arbetsplatsbibliotek. I dag finns inte
              biblioteket kvar över huvud taget.
            </seg>
            <seg n="ed34cc73">
              På många håll där man har haft arbetsplatsbibliotek som har byggts
              upp med statliga pengar har man tvingats sluta med det, eftersom
              den här regeringen inte tycker att det är värt att satsa statligt
              stöd på. Det är sorgligt. Litteraturen i vår vardag borde vara
              en självklar målsättning för de allra flesta.
            </seg>
            <seg n="51164d82">
              Den andra reservation som jag vill nämna är den som handlar om
              det internationella kulturutbytet. Vi har i dag sju kulturattachéer
              ute i världen som har till uppgift att sprida kunskap om svensk
              kultur i de länder där de finns representerade. Jag tycker att
              det skulle vara bra om det fanns fler. Jag tycker att det skulle
              vara bra om vi såg det som en kulturpolitisk uppgift att finnas
              företrädda i fler länder och att därigenom också ge svenska kulturskapare
              möjligheten att hitta en internationell scen.
            </seg>
            <seg n="e4fedfec">
              Dessutom innefattar reservationen om internationellt kulturutbyte
              vikten av att vi ställer upp med fristäder för förföljda kulturskapare.
              Jag vill gärna instämma i Tina Ehns gratulation till Gävle och
              till alla de kommuner som tidigare har ställt upp som fristäder
              för författare. Men det behövs som sagt fristäder också för andra
              kulturskapare som förföljs i sin kulturutövning.
            </seg>
            <seg n="4db5f5a0">
              Vi har också en reservation om medverkans- och utställningsavtalet.
              Det som är sorgligt med det avtalet är att det är så få som följer
              det. Det är en enorm framgång att avtalet har träffats. Det ger
              ordning och reda, och det ger förutsättningar för bild- och formkonstnärer
              att få betalt när deras verk används. Men när bara 39 procent
              av utställarna följer avtalet är det klart att det inte ger tillräcklig
              vägledning och tillräckligt stöd till de konstnärer som skulle
              behöva det.
            </seg>
            <seg n="39e07166">
              Därför tycker jag att det vore rimligt att man utredde möjligheten
              att se till att statliga bidrag bara ges under förutsättning att
              utställarna följer MU-avtalet. En sådan regel borde inte vara
              svår att snabbt få på plats. Det skulle – det är jag säker på
              – i ett slag höja andelen utställare som använder sig av MU-avtalet
              riktigt rejält, och det skulle också innebära att fler bild- och
              formkonstnärer fick bra villkor.
            </seg>
            <seg n="79525522">
              Låt mig i det sammanhanget också nämna reservation 7, som handlar
              om bild- och formkonstnärer och vikten av att utforma en nationell
              strategi på det området. Just bild- och formkonstnärer är den
              konstnärsgrupp som sannolikt har de sämsta villkoren sammantaget
              av alla kulturskapare i vårt land.
            </seg>
            <seg n="c6e5bf7b">
              På samma sätt som Socialdemokraterna och Miljöpartiet har talat
              om reservation 6 om scenkonstallianserna tycker vi i Vänsterpartiet
              att det är viktigt att vi tillför mer resurser för att förbättra
              villkoren men också så att fler kan omfattas av scenkonstalliansen.
              Det som händer i dag är att alltför många kulturskapare tvingas
              bort från sitt kulturskapande av ekonomiska skäl. Det är ett slöseri
              med talang, begåvning och energi.
            </seg>
            <seg n="33573ca8">
              Slutligen vill jag instämma i det Tina Ehn från Miljöpartiet
              har sagt om enprocentsregeln. Det var ett fantastiskt beslut när
              det en gång fattades 1937. Det var oerhört framsynt. Tyvärr har
              det aldrig varit ett bindande beslut, men det har ändå gett återverkningar.
              Jag vet att utan det hade inte konsten på ett naturligt sätt kommit
              in till exempel i det stora bygget av Nya Karolinska som nu sker.
              Men nu finns det där, och det är bra många miljoner som kommer
              att gå till konstnärlig utsmyckning på grund av att man har tänkt
              på det.
            </seg>
            <seg n="67b243aa">
              Men problemet med regeln är just att den är frivillig och att
              den därför ibland glöms bort. Den är viktig av framför allt två
              skäl. Det ena är att det ger oss alla möjlighet till konstupplevelser
              i vår vardag, så att det i bostadsområden och offentliga lokaler
              på ett naturligt sätt finns tillgång till professionellt framställd
              konst. Det andra är att det är en oerhört viktig arbetsmarknad.
              Det är här som det kan finnas möjligheter för kreativitet och
              skapande av alla de form- och bildkonstnärer som i dag många gånger
              saknar den möjligheten.
            </seg>
            <seg n="ad664c89">
              Jag skulle vilja att man utredde sanktioner mot dem som inte
              följer enprocentsregeln, så att det faktiskt kostade att inte
              följa regeln. Det skulle direkt innebära att väckarklockan ringde
              på ett tidigt stadium vid planeringen av infrastrukturprojekt
              och större byggnationer.
            </seg>
            <seg n="2a75eeea">
              Fru talman! Jag står naturligtvis bakom alla reservationer som
              Vänsterpartiet har i betänkandet, men jag nöjer mig med att yrka
              bifall till reservation 5 om MU-avtalet.
            </seg>
          </u>
          <note n="b529d10a">
            Anf. 88 ANNE MARIE BRODÉN (M):
          </note>
          <u who="lars_ohly_517dae" xml:id="i-6844c6c197b94938-0" n="2e703988" prev="i-f708f7bba47959d6-0">
            <seg n="ba3aec0e">
              Fru talman! Detta är ett viktigt betänkande. En viktig del i
              de kulturpolitiska målen är att alla ska ha möjlighet att delta
              i Sveriges breda kulturliv. Att betänkandet heter Kultur för alla
              passar väl in i de nationella kulturpolitiska mål som riksdagen
              antog 2009. Där står följande:
            </seg>
            <seg n="e38de47a">
              Kulturen ska vara en dynamisk, utmanande och obunden kraft med
              yttrandefriheten som grund. Alla ska ha möjlighet att delta i
              kulturlivet. Kreativitet, mångfald och konstnärlig kvalitet ska
              prägla samhällets utveckling.
            </seg>
            <seg n="ef005c56">
              Det är viktiga mål som förpliktar, och därför är det glädjande
              att se att flera av de motioner som behandlas i dag gäller frågor
              som redan är på gång eller delvis eller helt är tillgodosedda.
            </seg>
            <seg n="3e983141">
              Men det finns även motioner som blickar bakåt och som andas att
              det var bättre förr. Den politiken leder inte framåt. Jag är övertygad
              om att det skulle vara djupt olyckligt med återställare inom kulturpolitiken.
            </seg>
            <seg n="91f55efa">
              I stället vill jag varmt rekommendera de olika oppositionspartierna
              att läsa en intressant bok av Per Schlingmann, Stå aldrig still!
              , där han på ett mycket konkret sätt beskriver vad som krävs för
              att lyckas med förnyelse och positiv förändring. Bland annat ska
              man vara beredd att rubba sina cirklar, kunna släppa historien
              och blicka framåt samt sätta medborgarna i centrum.
            </seg>
            <seg n="95043e8b">
              Detta är något som vi moderater tillsammans med våra alliansvänner
              vill fortsätta med i vår kulturpolitik, alltså att aldrig stå
              still. Vi ska fortsätta att sänka trösklarna och bredda kulturen
              och dess möjligheter så att så många människor som möjligt nås.
            </seg>
            <seg n="bf7625bf">
              Jag kommer i dag att lyfta fram några saker i betänkandet som
              handlar om läsfrämjande insatser, kultursamverkansmodellen, scenkonsten,
              tillgänglighetsfrågor och satsningen på Kungliga Operan.
            </seg>
            <seg n="532d6aea">
              Fru talman! Alliansregeringen har sedan 2006 breddat och stärkt
              de kulturpolitiska frågorna – kulturella och kreativa näringar,
              Kultur och hälsa, Kultur för äldre och Skapande skola.
            </seg>
            <seg n="99ce93e9">
              Vi har värnat kulturen och stärkt kulturbudgeten med över 915
              miljoner kronor sedan 2006. Bara mellan åren 2013 och 2014 stärktes
              kulturen med 124 miljoner kronor trots en djup och långvarig internationell
              ekonomisk kris.
            </seg>
            <seg n="55ed29af">
              Skapande skola, som får ett anslag på 177 miljoner kronor, ger
              fler barn möjlighet till kultur i skolan. Över hälften av alla
              grundskolebarn får del av detta, vilket är oerhört glädjande.
            </seg>
            <seg n="0f8944ba">
              Ytterst förvånande framkommer det nu att Socialdemokraterna gärna
              vill lägga ned Skapande skola eller är mycket tveksamma till den.
              Anledningen tycks vara att samtliga kommuner av olika skäl inte
              har kommit i gång. Betyder det att om inte alla får ska ingen
              ha?
            </seg>
            <seg n="d3f4571f">
              I den utvärdering som Myndigheten för kulturanalys släppte i
              december konstaterade man att Skapande skola är en framgång. Och
              det finns väl dokumenterade och lyckade exempel runt om i Sverige
              som Statens kulturråd pekade på.
            </seg>
            <seg n="949e5d2f">
              En annan viktig satsning är barns och ungas rätt till kultur
              och läsfrämjande insatser. I propositionen Läsa för livet lyfts
              läsningens betydelse för utbildning, bildning och delaktighet
              i samhällslivet fram och att detta måste öka. Därför tillförs
              extra pengar till Kulturrådet – 15 miljoner – för läsfrämjande
              insatser. Vi avsätter också 30 miljoner till folkbildningen som
              ska riktas speciellt till läsfrämjande. Detta är förstärkningar
              och förbättringar.
            </seg>
            <seg n="6e187cdc">
              Det är också glädjande att se att den motion som flera har lyft
              fram är tillgodosedd med tanke på de satsningar som regeringen
              gör på det läsfrämjande området.
            </seg>
            <seg n="036ee2d4">
              Fru talman! Kultursamverkansmodellen är en samverkan och en dialog
              mellan staten och landstingen och regionerna, där både nationella
              kulturpolitiska mål och regionala prioriteringar ska beaktas.
            </seg>
            <seg n="9d6e3fbe">
              I kultursamverkansmodellen fördelas medel till regional kultursamverkan.
              År 2014 uppgick medlen till 1,3 miljarder kronor, och totalt är
              det 4 miljarder om vi tittar på kommunerna, landstingen, regionerna
              och staten.
            </seg>
            <seg n="82ab249e">
              År 2013 fick Kulturrådet ett extra anslag på 42 miljoner för
              att utveckla kultursamverkansmodellen.
            </seg>
            <seg n="61809f6b">
              Vi ser också i rapporten från Myndigheten för kulturanalys att
              man anser att detta är en mycket bra och lyckad satsning på många
              sätt, att den statliga styrningen fortsatt är stark men att man
              också har sett hur modellen har vitaliserats och varit oerhört
              positiv för det regionala och lokala kulturlivet.
            </seg>
            <seg n="e449da26">
              Jag kan nämna några andra satsningar, till exempel 70 miljoner
              för Kultur för äldre som naturligtvis har betytt oerhört mycket
              för de äldre i landet men också för kulturen. Vi ser också att
              man i kultursamverkansmodellen speciellt lyfter fram området Kultur
              och hälsa. Det har gett många spännande och nya sätt att arbeta
              kring kulturen.
            </seg>
            <seg n="cd43ffdb">
              I de regionala kultursamverkansmodellerna pekar man också på
              den lokala och regionala scenkonstens betydelse. Man jobbar naturligtvis
              i Konstnärsnämnden, i Kulturanalys och i Kulturrådet med att lyfta
              fram och utvärdera det som sker.
            </seg>
            <seg n="78b25dc5">
              Ett tydligt uppdrag till Riksteatern har varit att förmedla just
              mer scenkonstproduktion runt om i landet. Detta uppdrag fick man
              så sent som 2013.
            </seg>
            <seg n="88426777">
              Fru talman! Statens kulturråd har tillsammans med andra ansvariga
              myndigheter varit stödjande och pådrivande i arbetet med funktionshinderspolitiken.
            </seg>
            <seg n="f1990c32">
              Delmålen går ut på att öka den fysiska tillgängligheten, öka
              tillgängligheten till information och öka tillgängligheten till
              innehållet i verksamheten för funktionshindrade.
            </seg>
            <seg n="b835eac7">
              Under 2011 beslutade regeringen om en strategi för genomförandet
              av denna politik för Sverige 2011–2016. Syftet med strategin är
              att presentera politikens inriktning med konkreta mål för samhällets
              insatser.
            </seg>
            <seg n="83200aca">
              Här har vi bett bland andra Kulturrådet att tillsammans med Handisam
              kartlägga olika tekniska lösningar för att förbättra tillgängligheten
              till kultur för personer med olika funktionsnedsättningar.
            </seg>
            <seg n="3cf8d86a">
              Regeringen har höga ambitioner inom detta område för att göra
              kulturvärlden mer tillgänglig för människor oavsett deras funktionshinder.
              Och det finns mer att göra, och vi kommer att fortsätta att driva
              på dessa frågor för att alla ska kunna ta del av kulturlivet fullt
              ut.
            </seg>
            <seg n="5e8bcd03">
              Ett gott exempel är Riksteaterns Tyst Teater som är ett centrum
              för döv scenkonst. Målet är att vara en mötesplats för alla som
              vill komma i kontakt med scenkonst på teckenspråk, både i Sverige
              och internationellt. Man har även kunnat bredda sig och nå ut
              till minoriteter med visuella föreställningar på så många som
              sju minoritetsspråk.
            </seg>
            <seg n="1f84acd1">
              Fru talman! Till sist ska jag ta upp Kungliga Operan – Sveriges
              nationalscen för opera och balett. Alla vet var den ligger. Att
              regeringen nu satsar 2 miljarder för att bygga om och bygga ut
              Kungliga Operan är fantastiskt. Det behövs en renovering, och
              den kommer att ta några år. Men det behövs också en regering som
              vågar satsa på Operan.
            </seg>
            <seg n="150ccb13">
              Det finns en motion där det pekas på att det inte är tillräckligt
              och att mer skulle göras. Och tänk om den inte kommer alla till
              del.
            </seg>
            <seg n="17eb7532">
              Jag vill säga att det redan i dag sker sändningar ut över Sverige.
              Det känns som att det är alldeles självklart, vilket också framförs
              av utskottets majoritet i betänkandet, och det ligger i linje
              med det fortsatta utvecklings- och utredningsarbete som sker runt
              Operan. Naturligtvis kommer vi att få se fler föreställningar
              när Operan är klar och ombyggd. Men redan i dag sker mycket i
              den digitala delen.
            </seg>
            <seg n="806c77e7">
              Fru talman! Vi moderater är övertygade om kulturens oändliga
              möjligheter och bidragande positiva effekter, både för dem som
              utövar kultur och för dem som lyssnar, lär eller konsumerar den
              på olika sätt.
            </seg>
            <seg n="7b031a09">
              Utanför plenisalen visar konstklubben alster av ledamöter och
              tjänstemän som har fått ägna sig lite grann åt kultur. Det är
              tyvärr inte så många av kulturutskottets ledamöter som ställer
              ut, men det blir kanske så nästa år. Det är ett sätt att som amatör
              få ta del av kulturen.
            </seg>
            <seg n="7c4f01ba">
              Vi är också måna om att lyfta fram att kulturen har ett egenvärde
              och att den är en viktig aktör i det demokratiska samhället. Inte
              minst, fru talman, fortsätter vi att sätta fokus på ett jämställt
              kulturliv som bidrar till kreativitet, mångfald och kvalitet.
              Vi fortsätter att värna kulturen i stort. Jag är övertygad om
              att vi tillsammans i Alliansen kommer att göra det på ett mycket
              bra sätt genom att blicka framåt – inte bakåt.
            </seg>
            <seg n="afd1e83a">
              (Applåder)
            </seg>
            <seg n="7444c0de">
              Fru talman! Först av allt ska jag vara tydlig när det gäller
              det Anne Marie Brodén lyfte fram, nämligen att vi socialdemokrater
              ska ha sagt att vi vill lägga ned Skapande skola. Nej, det har
              vi inte sagt. Däremot har vi, efter att det visade sig att bara
              drygt hälften av alla barn får ta del av Skapande skola, sagt
              att man måste se över det. Det kan nämligen inte vara så att man
              nöjer sig med att en reform bara når hälften av alla barn. Det
              är väl det som kanske är symboliken i kulturpolitiken och talet
              om kultur för alla: För mig och för oss socialdemokrater handlar
              det just om hur vi ser till att alla, inte bara några få, får
              ta del av kultur.
            </seg>
            <seg n="7fc4c9b9">
              Du tar upp boken Per Schlingmann har skrivit, Stå aldrig still!
              , att man ska sätta medborgarna i fokus och att ni ska fortsätta
              sänka trösklarna. Men det första ni gjorde när ni kom till regeringsmakten
              var faktiskt att ta bort fri entré till statliga museer. För bara
              några månader sedan fick vi höra från talarstolen att det var
              gammalt och mossigt. Det var en reform som sänkte trösklarna –
              två miljoner fler människor gick på museum – men ni höjde trösklarna
              igen. Det tycker jag inte är att visa att man vill att fler ska
              vara med, utan det är väldigt tydligt att man ställde många utanför.
            </seg>
            <seg n="7a568605">
              Anne Marie Brodén brukar tala om kultur och hälsa och hur viktigt
              det är att man får ta del av kultur. Frågan är dock: Om man inte
              låter folk som har tagit del av kultur göra det utan faktiskt
              sätter upp de här hindren, hur ska man då ge människor större
              möjlighet att ta del av kultur – alla, inte bara några få?
            </seg>
          </u>
          <note n="e223c4ea" type="speaker">
            Anf. 90 ANNE MARIE BRODÉN (M) replik:
          </note>
          <u who="anne_marie_broden_c263a5" xml:id="i-bccbd7060c7777f8-0" n="5431d6bd">
            <seg n="d2893b1a"/>
            <seg n="1db1e85f">
              Fru talman! Först vill jag säga att det finns mycket intressanta
              siffror som pekar på att Sverige är ett land där väldigt många
              tar del av kultur. Vi ligger på nästan 50 procent och mycket högre
              än många andra länder, vilket jag tror att Gunilla Carlsson har
              sett. Det tror jag alltså är något som går åt rätt håll.
            </seg>
            <seg n="d9a079d7">
              När det gäller Skapande skola är det viktigt att Gunilla Carlsson
              är tydlig med att man tycker att satsningen är bra. De 177 miljoner
              vi lägger på Skapande skola är till för hela grundskolan. Alla
              kommuner söker, och fler och fler skolor får del av detta. Det
              tar en stund att bygga ut en så stor satsning. Jag tycker att
              det är att gå alldeles för långt att vara så kritisk att man säger
              att det inte är bra om inte alla barn i alla skolor får del av
              det. Det är också det utvärderingsrapporten pekade på: Väldigt
              mycket är positivt, och det har inte minst nått skolor och klasser
              där barnen har oerhört lite kontakt med kultur i andra sammanhang.
              Skapande skola har alltså sänkt trösklar och öppnat för många
              barn att få sig kultur till del.
            </seg>
            <seg n="1a3fa0c5">
              Där kommer vi att ligga på och jobba vidare för att det ska bli
              ännu fler kommuner. Vad man ser i den utvärdering Gunilla Carlsson
              glömde att nämna är att det ofta är de små kommunerna som inte
              har muskler för att söka det här och inte heller söker andra typer
              av anslag. Då är det väl en gemensam diskussion hur man ska gå
              vidare med det. Skapande skola är vi dock stolta över, och det
              hade varit trevligt om vi kunde få ett tydligt ja till att ni
              också är nöjda med det som sker så här långt. Det har vi inte
              fått än så länge.
            </seg>
            <seg n="9ee735c0">
              Fru talman! Jag sa inte att vi inte är nöjda. Jag säger så här:
              Vi är inte nöjda när man bara når 50 procent av alla barn. Det
              är det som är skillnaden. Vi ser att det i så fall är en utmaning
              att se till att fler får ta del av kultur. Vi ser nämligen att
              kulturen har en viktig roll i olika delar av samhället, inte bara
              i skolan.
            </seg>
            <seg n="56e47211">
              Jag skulle vilja ställa en annan fråga. Vi har en gemensam reservation
              från S, V och MP som handlar om enprocentsregeln; både Lars och
              Tina har talat om den i sina anföranden. Enligt en rapport från
              KRO har både staten och myndigheterna under de borgerliga åren
              blivit sämre på att följa enprocentsregeln. Vad säger Anne Marie
              Brodén om det? Vi har ju möjlighet att styra våra myndigheter,
              och om vi nu tycker att det är viktigt med enprocentsregeln –
              om vi ser att det skapar inte bara en arbetsmarknad för konstnärerna
              utan också möjligheter för alla medborgare som bor i Sverige att
              ta del av konst – har staten och myndigheterna ett jättestort
              ansvar. Jag skulle vilja ha en liten kommentar till hur man ser
              på den utvecklingen.
            </seg>
            <seg n="90e2ac60">
              Sedan skulle jag vilja lyfta fram läsförståelsen. Du talar om
              att inte vilja se tillbaka. Jag tycker att det är ett konstigt
              sätt att se på sitt ansvar: Man ser att bra insatser har gjorts,
              som läsfrämjande insatser på arbetsplatser och vuxna som läser
              för sina barn, men väljer att plocka bort det. Sedan ser man att
              utvecklingen går åt fel håll, men man ser inte att det finns möjligheter.
              Det handlar inte bara om skolan, även om den är en viktig del,
              utan vi vet att föräldrarna och de vuxna runt barnen har stor
              betydelse för läsfrämjandet. Därför ser jag det som självklart
              att man ska titta inte minst på kultur i arbetslivet och ute på
              arbetsplatserna, där man faktiskt skulle kunna nå de här grupperna.
            </seg>
            <seg n="fd20cf25">
              Fru talman! Det är intressant att Gunilla Carlsson väljer att
              lyfta fram två motioner som handlar om enprocentsregeln och arbetsplatsbibliotek,
              då båda dessa motioner är tillgodosedda i majoritetens text genom
              exempel på allt det arbete som sker. Det har Gunilla Carlsson
              säkert läst när betänkandet har behandlats i utskottet. Det är
              tydligt att vi pekar på att det sker väldigt mycket och att något
              nytt faktiskt kan ersätta något gammalt.
            </seg>
            <seg n="cba233f9">
              Vi har satsat mer pengar på läsfrämjande insatser, och vi tycker
              att det är angeläget och viktigt – men man fick ett bredare uppdrag
              än det som hänvisats till tidigare. Motionen är tillgodosedd.
              Likadant är det när det gäller enprocentsmålet; också den motionen
              är tillgodosedd med tanke på allt som görs och framför allt den
              utvärdering som görs. Ska man gå längre får man ha något tvingande,
              som vi hörde från ett annat parti. Då är min fråga om Gunilla
              Carlsson också vill att man ska tvinga de olika kommunerna och
              landstingen, och andra aktörer, att ha enprocentsregeln som tvingande
              lagstiftning. Det har inte framkommit så här långt.
            </seg>
          </u>
          <note n="8e474ad9">
            Jag yrkar därför bifall till förslaget i betänkandet och avslag
            på samtliga motioner och reservationer.
          </note>
          <note n="8faa1bce">
            Anf. 89 GUNILLA CARLSSON i Hisings Backa (S) replik:
          </note>
          <note n="0d0a5ff6">
            Anf. 91 GUNILLA CARLSSON i Hisings Backa (S) replik:
          </note>
          <note n="6690fd77">
            Anf. 92 ANNE MARIE BRODÉN (M) replik:
          </note>
          <note type="speaker" n="ecdf23dc">
            Anf. 93 LARS OHLY (V) replik:
          </note>
          <u who="lars_ohly_517dae" xml:id="i-f708f7bba47959d6-1" n="2e703988" next="i-6844c6c197b94938-1">
            <seg n="846ab8ae">
              Fru talman! Jag tror att det finns bättre förebilder att ha som
              guruer inom kulturpolitiken än Per Schlingmann. Ifall Alliansen
              nu ser Per Schlingmann som kulturpolitisk guru tror jag att det
              är bra att det sprids, framför allt till alla dem som arbetar
              inom sektorn.
            </seg>
            <seg n="03b6d0aa">
              Hotet från Alliansen är just att ni inte står still. Det hade
              varit bättre om ni hade gjort det. När ni river ned och tar bort
              sådant som faktiskt har varit viktigt och värdefullt och som har
              inneburit att kultur har kunnat spridas till fler går ni i fel
              riktning, och att gå i fel riktning är sämre än att stå still.
              Jag vill dock gå – i en annan riktning.
            </seg>
            <seg n="12e64099">
              Jag skulle gärna vilja veta vilka reservationer i betänkandet
              Anne Marie Brodén tänkte på när hon sade att de är tillbakablickande
              och bakåtsträvande. Vilka reservationer är det? På vilket område
              menar Anne Marie Brodén att det finns ett enda förslag från oppositionen
              som är tillbakablickande och bakåtsträvande? När det till exempel
              gäller läsfrämjande insatser menar jag att det är oerhört framåtsyftande
              att se till att det skapas utrymme för att söka stöd för att upprätta
              arbetsplatsbibliotek, men det är ni emot. Låtsas inte att ni har
              tillgodosett det, som att vi skulle reservera oss på pin kiv!
            </seg>
            <seg n="4c7b5d92">
              Vi reserverar oss för att ni struntar i det här – för att Anne
              Marie Brodén och hennes kompisar egentligen inte tycker att kultur
              för alla är viktigt, utan bara kultur för några.
            </seg>
          </u>
          <note n="8ba581a9">
            Anf. 94 ANNE MARIE BRODÉN (M) replik:
          </note>
          <u who="lars_ohly_517dae" xml:id="i-6844c6c197b94938-1" n="2e703988" prev="i-f708f7bba47959d6-1">
            <seg n="bf2d22f6">
              Fru talman! Tack för frågorna! Jag är glad att jag har mina allianskompisar
              och att vi kan samarbeta så väl. Det är inte riktigt samma sak
              i det här betänkandet där reservationerna från de olika oppositionspartierna
              spretar rejält.
            </seg>
            <seg n="e20eb2dd">
              Per Schlingmanns beskrivning av hur ett utvecklingsarbete på
              ett politikområde kan gå till tror jag är lärorik för många. Det
              handlar inte om att jag uppfattar hans bok som den enda läsvärda
              boken. Jag läser väldigt mycket böcker, och det gör säkert Lars
              Ohly också.
            </seg>
            <seg n="5dd8b406">
              Reservationerna spretar åt olika håll och är också lite framåt-
              eller bakåtsyftande, vilket du vill kalla dem. Man vill tycka
              och tänka att det var bättre förr, att det som en gång den tidigare
              regeringen gjorde inom kulturpolitiken på något sätt är bättre
              än det som sker i dag. Jag hävdar det motsatta. Det är därför
              jag säger att här finns det satsningar och en tanke om hur vi
              ska gå framåt.
            </seg>
            <seg n="7a0a2925">
              Vad man glömmer nämna i de olika anförandena från talarstolen,
              och som jag antecknade, är allt det som görs. Man berättar inte
              att vi har försökt lösa ut scenkonstpensionerna, att vi har byggt
              ut allianserna som i dag har en budget på 62 miljoner, att vi
              har gjort många andra förstärkningar på kulturen. Man glömmer
              gärna bort allt det goda som är gjort och försöker hitta något
              som man kan skriva reservationer om. Sedan visar det sig att flera
              av dem dessutom är tillgodosedda. Det tycker jag är ganska så
              tunt, men det kan finnas mer bakom som inte syns i betänkandet.
            </seg>
          </u>
          <note type="speaker" n="5697b557">
            Anf. 95 LARS OHLY (V) replik:
          </note>
          <u who="lars_ohly_517dae" xml:id="i-f708f7bba47959d6-2" n="2e703988" next="i-6844c6c197b94938-2">
            <seg n="76df4dce">
              Fru talman! Det är olyckligt ifall det finns människor som lyssnar
              på den här debatten som tror på Anne Marie Brodén.
            </seg>
            <seg n="970093fe">
              Reservationerna är inte tillgodosedda. Ni har avslagit alla konkreta
              yrkanden. Ni hänvisar till att det pågår ett arbete, men ni är
              inte konkreta, och ni vill definitivt inte bifalla ett enda förslag
              till konkreta förändringar. Ni är motståndare till våra förslag,
              och så ska det vara. Jag har ingenting emot att Anne Marie Brodén
              lyfter fram de frågor där vi har skilda uppfattningar. Om det
              finns sådana där vi har en gemensam uppfattning är de något mindre
              intressanta inför ett förestående val.
            </seg>
            <seg n="49ce30f4">
              Dessutom har Anne Marie Brodén fel i att reservationerna spretar.
              Det här är ett av de betänkanden där vi har flest gemensamma reservationer.
              Socialdemokraterna och Vänstern har nästan alla reservationer
              tillsammans. Det finns några som inte är gemensamma, vilket inte
              är konstigare än att Anne Marie Brodén är motståndare till avgiftsfria
              museibesök medan Ulf Nilsson är förespråkare för det. Så kan det
              vara, också inom en allians.
            </seg>
            <seg n="bf8bfb78">
              Tillbaka till Per Schlingmann, som regelbundet misshandlar svenska
              språket i olika krönikor i tidningar. Han har inte, tycker jag,
              någonting med svensk kulturpolitik att göra, och han ska inte
              ha det. Svensk kulturpolitik ska nämligen bygga på kunskaper om
              konst, kulturskapande, kulturskapares villkor och människors rätt
              och tillgång till såväl konst och kultur i sin vardag som möjligheten
              att själva utöva den. Den ska också bygga på tillgänglighet för
              dem som har funktionsnedsättningar. Där kan jag säga till Anne
              Marie Brodén att det finns en sak som den här regeringen kunde
              ha gjort men som man har låtit bli att göra, och det är att införa
              otillgänglighet som diskriminering i lagstiftningen. Och så länge
              som ni inte har gjort det ska ni inte på en enda punkt komma och
              prata om att ni tycker att tillgänglighet är viktigt.
            </seg>
          </u>
          <note n="99227644">
            Anf. 96 ANNE MARIE BRODÉN (M) replik:
          </note>
          <u who="lars_ohly_517dae" xml:id="i-6844c6c197b94938-2" n="2e703988" prev="i-f708f7bba47959d6-2">
            <seg n="dc81ff36">
              Fru talman! Jag kan då glädja Lars Ohly med att den frågan är
              på gång och att vi tycker att den är viktig. Inte minst jag själv
              har jobbat mycket för att det ska bli så.
            </seg>
            <seg n="e7e87112">
              Mycket i betänkandet beskriver just att man slår in öppna dörrar
              och att mycket är på gång. Läs lite mer av Alliansens majoritetstexter
              så kommer Lars Ohly också att se att flera av motionerna är tillgodosedda,
              att andra är på gång eller att det händer något. Några tycker
              att vi är tillbakablickande, och dem har vi inte anledning att
              stödja.
            </seg>
            <seg n="4d544e14">
              Jag delar uppfattningen att konst och kultur är ett viktigt område
              och att det bygger mycket på alla människor som både själva utövar
              kultur och tar del av eller lär sig mer om kultur. Det innebär
              dock inte att jag förringar dem som försöker skriva böcker. Det
              kanske blir memoarer från Lars Ohly, vad vet jag? Även de personer
              som har varit inne i politiken är ju intressanta att läsa, och
              Per Schlingmann är en person som har lyft fram betydelsen av att
              driva på och följa med i tiden. Det uppfattar jag kanske inte
              alltid att Lars Ohly och Vänsterpartiet gör.
            </seg>
            <seg n="e6cc03f9">
              Jag tycker att vi med Kultur för alla visar på alla sätt i betänkandet
              att mycket görs, men mer kan alltid göras. Det lovar Alliansen
              att göra på olika sätt. Det framgår också i våra majoritetstexter
              att mycket är på gång. Och, Lars Ohly, du kan få höra mycket mer
              om detta i nästa debatt.
            </seg>
          </u>
          <note type="speaker" n="be8423a8">
            Anf. 97 ULF NILSSON (FP):
          </note>
          <u who="ulf_nilsson_9b642f" xml:id="i-1cfbd5442f020c79-0" n="0a7b75ca">
            <seg n="f14c068e">
              Fru talman! Kultur och konst ger oss känsloupplevelser men skapar
              också reflexioner och lär oss att tänka på nya sätt. Det kan handla
              om konstnärliga upplevelser genom litteratur, målning, musik och
              film, och det kan handla om kunskap och information genom museer
              och utställningar.
            </seg>
            <seg n="81169a92">
              Betänkandet som vi diskuterar i dag behandlar motioner från allmänna
              motionstiden, och det behandlar ett antal olika kulturområden.
              Några av dem tänker jag ta upp här men inte alla.
            </seg>
            <seg n="70f6bc83">
              Det är svårt att hitta någon samlad gemensam kulturpolitik i
              oppositionens reservationer. Det finns en del olika förslag till
              utskottsbeslut, ofta om sådant som regeringen redan har tagit
              initiativ till.
            </seg>
            <seg n="4b006c0a">
              När man lyssnar på Gunilla Carlssons anförande för Socialdemokraterna
              får man en känsla av att det är en öken av brist på pengar och
              så vidare i Alliansens kulturpolitik. Det är precis tvärtom. Visst
              kan man önska en större kulturbudget. Det brukar vi folkpartister
              argumentera för, men det är ett faktum att kulturbudgeten har
              höjts från ca 5,9 miljarder till närmare 7 miljarder sedan 2006.
            </seg>
            <seg n="a8decbfd">
              Det är också ett faktum att väldigt många spännande saker har
              hänt, till exempel satsningen på Skapande skola och en stor satsning
              på läsning tillsammans med skolreformer för att åstadkomma ett
              läslyft. I procent räknat brukar man säga att kulturbudgeten har
              höjts med ungefär 15 procent, och så mycket höjdes den inte under
              den föregående, socialdemokratiska regeringens period.
            </seg>
            <seg n="41e9a927">
              Samverkansmodellen har tagits upp av flera talare. Folkpartiets
              uppfattning när det gäller samverkansmodellen och kulturpolitik
              principiellt är att staten ska ha ett stort ansvar och måste ta
              ansvar för en nationell kulturstrategi, så att viktiga kulturyttringar
              inte försvinner.
            </seg>
            <seg n="2c42b91f">
              Ett ökat lokalt inflytande är samtidigt positivt och kan leda
              till nya lösningar, men det får inte övergå i politisk detaljstyrning.
              I den så kallade samverkansmodellen har den ökade lokala och regionala
              dialogen varit positiv.
            </seg>
            <seg n="27ab88d6">
              När jag hör Margareta Larsson, Sverigedemokraterna, tala och
              jag sedan använder det ord som jag använde nu, nationell strategi,
              vill jag inte bli missförstådd. För mig är det självklart att
              politikers uppgift är att skapa resurser till ett kulturliv, konst,
              litteratur, musik och så vidare, men det är inte fråga om att
              politiker eller stat ska avgöra vilken kultur vi ska satsa på.
              Det ska vi överlåta till människor som kan konst, litteratur,
              musik, film etcetera. Vi ska skapa möjligheter för det kommersiellt
              utvecklingsbara men också för det som inte har kommersiella förutsättningar
              att klara sig på kort sikt men som kan peka framåt och ha betydelse
              för kommande generationer. Och det är inte politiker generellt
              som av principiella skäl vare sig ska eller kan besluta om detta.
            </seg>
            <seg n="6c9e029c">
              För mig var det mycket märkligt att höra en politiker i Sveriges
              riksdag stå och tala om vilka filmer hon tycker om och vilka filmer
              hon inte tycker om. Det påminde mig om och ligger snubblande nära
              den kultursyn som kom till uttryck i till exempel Sovjet och nazistiska
              Tyskland, där man talade om degenererad konst och konst som är
              utanför det normala. Vi ska passa oss väldigt noga för att tänka
              i den riktningen.
            </seg>
            <seg n="19e98b8d">
              Låt mig återgå till vår samverkansmodell. Från och med 2013 ingår
              samtliga regioner och landsting i Sverige utom Helsingfors i den.
              Det är frivilligt att ansluta sig. Grundidén med samverkansmodellen
              är att landstingen ansöker om statliga pengar via en kulturplan
              som utarbetas tillsammans med regionala och kommunala företrädare,
              och sedan beslutar Statens kulturråd om fördelning.
            </seg>
            <seg n="ed8940ef">
              Hittills har rapporterna visat att man allmänt upplever att samverkan
              har ökat och att det har blivit ett ökat lokalt inflytande samtidigt
              som staten har en möjlighet att skapa en helhetsbild och en långsiktig
              strategi. Med ledning av detta ska vi fortsätta att följa utvecklingen.
              Det finns dock ingen anledning att i detta läge göra några drastiska
              förändringar eller nya utredningar, som det finns förslag på.
            </seg>
            <seg n="7f7860a0">
              Fru talman! Tillgänglighet till kultur och lika villkor inom
              kultursektorn är något vi värnar om i Alliansen. Ett centralt
              och övergripande politiskt mål är att alla ska ha tillgång till
              olika delar av samhällslivet. Det gäller givetvis också kulturlivet.
            </seg>
            <seg n="941b9a55">
              När det gäller funktionsnedsatta finns två aspekter, dels tillgängligheten
              till utställningar, dels innehållet i utställningarna. Funktionsnedsattas
              erfarenheter saknas ofta i museernas fasta utställningar. För
              att bättre ta till vara dessa erfarenheter har vi till exempel
              haft projektet Handikapphistoria i kulturarvet. Det var ett samarbete
              mellan Nordiska museet och Handikapphistoriska föreningen för
              att synliggöra hur historien har sett ut och ser ut för människor
              med funktionsnedsättning.
            </seg>
            <seg n="9a8fdc29">
              På samma sätt finns två aspekter när det gäller jämställdheten
              i kultursektorn, dels jämställdheten mellan kulturutövande kvinnor
              och män, dels jämställdheten i utställningar så att innehållet
              ger mäns och kvinnors historia och erfarenheter samma utrymme.
            </seg>
            <seg n="a1806fdd">
              Även i det gällande filmavtalet har jämställdhetsmålet skärpts.
            </seg>
            <seg n="eaa81e6d">
              Alliansregeringen har alltså gett ett tydligt uppdrag till statens
              myndigheter att integrera både ett jämställdhetsperspektiv och
              ett mångfaldsperspektiv i sina verksamheter. Myndigheten för kulturanalys
              har fått ökade anslag till den officiella statistiken inom kulturområdet,
              och den ska bland annat vara uppdelad efter kön.
            </seg>
            <seg n="a63cde19">
              Dessutom har vi så sent som i år i regleringsbrevet gett Riksutställningar
              i uppdrag att genomföra en särskild kartläggning av hur hbt-perspektivet
              belyses inom utställningsområdet.
            </seg>
            <seg n="ad67342a">
              Med tanke på det arbete som pågår menar vi att det inte är aktuellt
              att ta ytterligare initiativ till utredningar och projekt, vilket
              föreslås i en del motioner.
            </seg>
            <seg n="c08740f6">
              Fru talman! För mig är internationellt och interkulturellt utbyte
              och samverkan prioriterade uppgifter inom kulturpolitiken, och
              det är det också inom Alliansens kulturpolitik. Samarbeten och
              kontakter mellan kulturskapare i olika länder är grundläggande
              för kulturlivets utveckling och förnyelse. De svenska kulturråd
              som tjänstgör på våra utlandsbeskickningar är en viktig resurs
              för det internationella samarbetet mellan Sverige och andra länder.
              Vi skulle mycket väl kunna ha kulturråd på fler ambassader, och
              därför är det glädjande att regeringen har inrättat ett nytt kulturråd
              i Turkiet.
            </seg>
            <seg n="9d605c9c">
              Det är också positivt att regeringen har gett Konstnärsnämnden
              i uppdrag att tillsammans med Sveriges Författarförbund och Statens
              kulturråd föreslå ett internationellt utbytesprogram inom litteraturområdet.
            </seg>
            <seg n="2c7ef25d">
              Fru talman! Det är också viktigt och glädjande att Sverige får
              allt fler fristäder för förföljda kulturskapare. De som är negativa
              till fristäder brukar fråga varför just författare ska ha en särskild
              möjlighet att komma till Sverige. Det finns många bra svar, men
              ett svar är att Sverige och alla andra länder med fristäder inte
              bara hjälper en individ utan också gör en insats för det fria
              ordet. När man förbjuder böcker förföljer man också människor.
            </seg>
            <seg n="20c35f6f">
              Vad gäller fristadsprogrammet arbetar Statens kulturråd aktivt
              med nätverksarbete kring de fyrtiotal fristäder vi har i Sverige.
              Det är också bra att begreppet fristad för författare har vidgats
              till att också gälla fler typer av kulturskapare.
            </seg>
            <seg n="75b87320">
              Fru talman! När det gäller konst och skapande är givetvis konstnärernas
              och kulturskaparnas villkor viktiga. I Folkpartiet har vi länge
              talat om att det är viktigt att fler konstnärer kan försörja sig
              på sitt skapande och att det finns stöd till konstnärligt skapande
              som har kvalitet men inte är ekonomiskt lönsamt.
            </seg>
            <seg n="ee07ec53">
              Det är upprörande att kommunala konsthallar och andra utställare
              på många håll åker snålskjuts genom att smita från rejäla ersättningar
              till konstnärer. Vi ska arbeta för att kommunala och privata utställare
              ska följa ramavtalet för utställning av tavlor som konstnären
              äger, det vill säga avtalet för medverkans- och utställningsersättning,
              det så kallade MU-avtalet.
            </seg>
            <seg n="f1e6af4b">
              Kulturrådet driver också att samtliga regioner som ingår i kultursamverkansmodellen
              ska skriva in i sina kulturplaner att de tänker följa avtalet.
              Det vore ett viktigt första steg, men avtalet borde också bli
              en förebild för till exempel privata utställare.
            </seg>
            <seg n="6dbce838">
              Regeringen har gett Statens kulturråd i uppdrag att i dialog
              med berörda konstnärsorganisationer utarbeta ett nytt avtal. Det
              har nu lämnats till regeringen och förväntas bli beslutat av regeringen
              under året. Även här är alltså ett arbete på gång, så det är för
              tidigt att säga hur det går. Det är dock helt onödigt att i dag
              fatta beslut om ytterligare uppdrag.
            </seg>
            <seg n="09fa8be3">
              Kulturutskottet har för övrigt redan i ett tidigare betänkande
              uttalat att det är angeläget att det så kallade MU-avtalet tillämpas,
              inte bara av statliga institutioner utan även av icke-statliga
              institutioner som får statligt stöd.
            </seg>
            <seg n="b824c685">
              Fru talman! Det är som sagt många enskilda frågor om kulturpolitik
              som behandlas i betänkandet. Det är också många viktiga frågor
              som inte tas upp alls eftersom ingen har motionerat om dem.
            </seg>
            <seg n="cf30db3e">
              En röd tråd är ändå den talande titeln på betänkandet: Kultur
              för alla . En vision och ett mål måste vara att alla människor
              ska kunna nås av olika kulturyttringar, nås av litteratur, konst,
              musik, teater och film. Alla ska kunna ta del av museer, bibliotek
              och utställningar.
            </seg>
            <seg n="e3eb9597">
              Politiken för kulturen ska vara välkomnande, inte utestängande.
              Kulturen ska vara en öppen dörr för personlig utveckling och frihet.
            </seg>
          </u>
          <note n="7837813b">
            Jag yrkar bifall till utskottets förslag i betänkandet och avslag
            på motionerna.
          </note>
          <note type="speaker" n="d7ed436e">
            Anf. 98 TINA EHN (MP) replik:
          </note>
          <u who="tina_ehn_aa733d" xml:id="i-56ea4c1bc1a622a0-1" n="6c71e8bd">
            <seg n="c6c5a162">
              Fru talman! Jag tackar Ulf Nilsson för ett vältaligt anförande
              som innehöll mycket intressant. Jag vill instämma i det Ulf Nilsson
              sade om filmavtalet. Jag delar åsikten att vi inte ska lägga oss
              i. Hur skulle världen se ut om det bara gjordes sådan film som
              jag tycker om? Det vore inte bra.
            </seg>
            <seg n="e363dbce">
              Ulf Nilsson tar upp frågor som är viktiga. Min kritik gäller
              att alliansregeringen säger att betänkandet spretar. Låt oss vara
              ärliga. Betänkandet består av ihopsamlade motioner från allmänna
              motionstiden. Betänkandet är definitivt inte heltäckande för någon
              av oss, men det innehåller många intressanta frågor. När det gäller
              vissa frågor tycker vi i oppositionen inte att regeringen klart
              och tydligt talar om vad som är på gång, eller också vill vi markera
              att det är viktigt att det verkligen görs.
            </seg>
            <seg n="b86aba65">
              Jag tänkte ta upp det jag hörde Anne Marie Brodén säga om att
              vi håller på att lösa scenkonstpensionerna. Jag hoppas och tror
              att det är på gång. Jag tänkte ändå höra om det finns någonting
              att säga om denna fråga. Jag tror att många är intresserade av
              hur arbetet går, och det skulle vara jättebra att få höra om detta
              av Ulf Nilsson.
            </seg>
          </u>
          <note type="speaker" n="5fa8551d">
            Anf. 99 ULF NILSSON (FP) replik:
          </note>
          <u who="ulf_nilsson_9b642f" xml:id="i-1cfbd5442f020c79-1" n="0a7b75ca">
            <seg n="6ba8a733">
              Herr talman! Jag kan inte svara så detaljerat på det. Vi fick
              information av regeringen i höstas om att man har avsatt en ram
              för detta och att man tillsammans med parterna ska arbeta fram
              ett modernt avtal på detta område.
            </seg>
            <seg n="6d62db2d">
              De pengar som eventuellt frigörs kommer att föras över till verksamheten
              i dialog med scenanställda, scenarbetare och branschen. Hur diskussionerna
              om pensionerna utvecklas har jag ingen information om. Jag vet
              inte om det har kommit någon än, men det är ett arbete som i stor
              utsträckning vilar på parterna.
            </seg>
            <seg n="f1188b92">
              Det kanske kan låta lite enkelt, men jag kan säga att det verkar
              som att både arbetstagare och arbetsgivare är överens om att det
              är en bra utgångspunkt för diskussion. Jag har inte uppfattat
              någon kraftig kritik mot regeringens sätt att föra frågan vidare.
            </seg>
          </u>
          <note type="speaker" n="597c7599">
            Anf. 100 TINA EHN (MP) replik:
          </note>
          <u who="tina_ehn_aa733d" xml:id="i-56ea4c1bc1a622a0-2" n="6c71e8bd">
            <seg n="c1b4f343">
              Herr talman! Det låter både bra och lite oroväckande.
            </seg>
            <seg n="b9389172">
              Vi har haft frågan uppe till diskussion många gånger under mandatperioden,
              och i höstas hörde vi att det skulle hända något. Samtidigt har
              jag för mig att Teaterförbundet ställt frågan utan att få svar.
            </seg>
            <seg n="976ecb7d">
              Jag tror att det är viktigt att vi i kulturutskottet är beredda
              att ta upp frågan till diskussion och att vi får information om
              vad som pågår.
            </seg>
          </u>
          <note type="speaker" n="7a2755ec">
            Anf. 101 ULF NILSSON (FP) replik:
          </note>
          <u who="ulf_nilsson_9b642f" xml:id="i-02c483f368f009a5-0" n="0a7b75ca" next="i-a5712b1b20d8edb7-0">
            <seg n="c212c8eb">
              Herr talman! Det är en viktig fråga som länge varit olöst. Även
              under den tidigare regeringen diskuterades detta i flera år. Det
              går inte att ha det gamla sättet där scenanställda har lönegrader
              precis som statstjänstemän. Det är glädjande att alliansregeringen
              har tagit ett initiativ till förändring.
            </seg>
            <seg n="9f0cbfde">
              Det är ett alldeles utmärkt förslag att be om mer information
              både från regeringen och från parterna om hur arbetet går.
            </seg>
          </u>
          <note n="68c2c345">
            Anf. 102 GUNILLA CARLSSON i Hisings Backa (S) replik:
          </note>
          <u who="ulf_nilsson_9b642f" xml:id="i-a5712b1b20d8edb7-0" n="0a7b75ca" prev="i-02c483f368f009a5-0">
            <seg n="6461544e">
              Herr talman! Man upplever kanske att mitt anförande visar på
              att det är öken och brist på pengar inom kultursektorn. Jag tror
              inte att jag är ensam om att känna så. Jag tror att många verksamma
              inom kultursektorn känner precis likadant.
            </seg>
            <seg n="ca13daf7">
              Det är klart att det spelar roll. Om det hade varit en socialdemokratisk
              regering hade vi avsatt 1,3 miljarder mer till utgiftsområdet.
              Det hade spelat roll för möjligheten för fler att ta del av kultur
              och vara verksamma inom kulturområdet.
            </seg>
            <seg n="51025e5c">
              Ulf Nilsson lyfter upp vikten av internationalisering, och jag
              delar hans uppfattning. Det är viktigt för kulturen att ha bra
              internationella samarbeten och möjlighet att utveckla verksamheten
              och möta människor från andra delar av världen. Och publiken får
              ta del av annan scenkonst än man är van vid.
            </seg>
            <seg n="6614bec4">
              Jag hade en interpellationsdebatt med kulturministern för några
              månader sedan om internationaliseringen. Jag hade fått en signal
              från Länsteatrarna i Sverige som pekade på läget ute på länsinstitutionerna
              i dag. De har inte ekonomiska möjligheter att jobba med internationella
              samarbeten, och jag tror inte att de är ensamma om det.
            </seg>
            <seg n="67911548">
              Vi har en reservation i dagens betänkande. Vi vill ge ett tydligt
              uppdrag till Statens kulturråd att stötta och prioritera satsningar
              på internationell verksamhet. Min fråga till Ulf Nilsson är: Varför
              är du inte beredd att stödja reservationen och vår motion, som
              lyfter upp just vikten av internationalisering inom kulturlivet?
            </seg>
          </u>
          <note type="speaker" n="4c5bfaf4">
            Anf. 103 ULF NILSSON (FP) replik:
          </note>
          <u who="ulf_nilsson_9b642f" xml:id="i-02c483f368f009a5-1" n="0a7b75ca" next="i-a5712b1b20d8edb7-1">
            <seg n="a388102e">
              Herr talman! För det första, när det gäller budgeten, är det
              ett faktum att kulturbudgeten har höjts på ett sätt som inte skedde
              när Gunilla Carlssons parti hade regeringsmakten.
            </seg>
            <seg n="236293d3">
              För det andra, när det gäller löften om mer pengar, kan man diskutera
              andra yrkanden som Socialdemokraterna har. I dag ligger kulturbudgeten
              på ca 7 miljarder, medan Socialdemokraterna föreslår 100 miljoner.
              Det är naturligtvis pengar, men de innebär ingen avgörande skillnad
              även om det förstås beror på hur de används.
            </seg>
            <seg n="5c5c3fec">
              I ert budgetförslag, Gunilla Carlsson, finns inga pengar avsatta
              för ökade insatser när det gäller internationalisering. Det känns
              som en oppositionsbudget där man vågar ta i lite grann men inte
              särskilt mycket. Dessutom, även om det är en annan sak, är era
              förslag inte finansierade längre eftersom ni sagt att ni inte
              ska ta bort det jobbskatteavdrag som genomfördes den 1 januari.
            </seg>
            <seg n="ba79adb3">
              När det gäller internationella insatser finns det uppdrag. I
              regleringsbrevet för 2014 har till exempel Konstnärsnämnden fått
              flera uppdrag på det internationella området. De ska utveckla
              verksamhet för internationellt kulturutbyte på musikområdet och
              även dans. Detta ska ske i samråd med berörda aktörer.
            </seg>
            <seg n="b4dc4b19">
              Jag kan inte alla uppdrag, men i regleringsbrevet står det tydligt
              att Kulturrådet och Konstnärsnämnden har ett uppdrag att arbeta
              för att utveckla det internationella utbytet. Jag tycker att vi
              ska följa det innan vi fattar beslut om ytterligare uppdrag.
            </seg>
          </u>
          <note n="ffd5c3bc">
            Anf. 104 GUNILLA CARLSSON i Hisings Backa (S) replik:
          </note>
          <u who="ulf_nilsson_9b642f" xml:id="i-a5712b1b20d8edb7-1" n="0a7b75ca" prev="i-02c483f368f009a5-1">
            <seg n="841bc577">
              Herr talman! Det handlar om att peka lite från politikens håll
              och säga att man inser vikten av internationalisering. Kulturrådet
              är den myndighet som delar ut medel till institutioner, fria grupper
              och andra, och via den har vi möjlighet att säga att de ska jobba
              med dessa frågor. Man hade kunnat ge det uppdraget till Kulturrådet,
              som har utrymme att använda sin budget utifrån den prioriteringen.
            </seg>
            <seg n="a2e64c1b">
              Bland andra Anne Marie Brodén pratade om att det är så spretigt
              från oppositionens sida, men det finns en spretighet även i allianspartiernas
              kulturpolitik. Jag har tidigare frågat Ulf Nilsson om fri entré
              till statliga museer. Folkpartiet har fattat beslut om att de
              vill genomföra detta.
            </seg>
            <seg n="23bca5a0">
              Min fråga till Ulf Nilsson är: Är du beredd att slåss för att
              fler åter ska ges möjlighet att ta del av samlingarna på våra
              statliga museer? Eller är det så att Folkpartiet har tagit ett
              beslut på sin stämma och att man från nationellt politiskt håll
              sedan inte är beredd att fullfölja vad medlemmarna tycker?
            </seg>
          </u>
          <note type="speaker" n="b94ee017">
            Anf. 105 ULF NILSSON (FP) replik:
          </note>
          <u who="ulf_nilsson_9b642f" xml:id="i-1cfbd5442f020c79-2" n="0a7b75ca">
            <seg n="09421915">
              Herr talman! I koalitionsregeringar lägger man fast en ram för
              en period, ofta hela mandatperioden, även om det alltid dyker
              upp saker och ting som man får inleda nya förhandlingar om.
            </seg>
            <seg n="ce24d91e">
              Vi har slagit fast vad vi är överens om, och det har lett till
              att vi har en starkare kulturbudget nu än 2006. Folkpartiet driver
              detta krav och kommer att ta upp det i kommande förhandlingar
              när det är dags att bilda ny regering. Jag hoppas att det blir
              i höst. Vi tycker att det är ett rimligt krav, för det uppmuntrar
              vuxna att gå med barn på museer och så vidare.
            </seg>
            <seg n="edf6a6c6">
              Med tanke på den aktiva kulturpolitik som Alliansen har fört
              både innehållsmässigt och budgetmässigt tycker vi inte att samarbetet
              står och faller med denna fråga. Som alltid i diskussioner blir
              det en förhandlingsfråga. Man diskuterar olika saker, och sedan
              får man jämka. Vår inställning är dock att vi bör återinföra fri
              entré på statliga museer.
            </seg>
          </u>
          <note type="speaker" n="80edf62d">
            Anf. 106 LARS OHLY (V) replik:
          </note>
          <u who="lars_ohly_517dae" xml:id="i-e6769fc8096723af-0" n="2e703988">
            <seg n="2a3cdb4f">
              Herr talman! Jag tycker att Alliansen ibland utmärks av en välvilja,
              som Ulf Nilsson är en god representant för, men också av en liknöjdhet
              som alla alliansrepresentanter tyvärr alltför ofta ger uttryck
              för.
            </seg>
            <seg n="9e121b01">
              Vi vet att det är 39 procent av utställarna som följer MU-avtalet.
              Ulf Nilsson säger: Det är synd, men vi tänker inte göra något
              åt det. Det är ett bra avtal, men det får ligga. Enprocentsregeln
              är viktig. Den följs visserligen alltför sällan, och det är synd,
              men vi tänker inte göra något åt det. Men det är en bra regel,
              och den får ligga kvar. Det finns väldigt många som är utanför
              scenkonstallianserna, och det är ju synd, men det är ändå 340
              som är med. Det är bra, så vi är nöjda.
            </seg>
            <seg n="6a79131b">
              Det här duger inte, Ulf Nilsson. Det är liknöjdhet i stället
              för framsynthet och idéer och visioner om hur man ska utveckla
              konst- och kulturpolitiken.
            </seg>
            <seg n="a90716c2">
              Vi i Vänsterpartiet har slagit fast att 1 procent av statsbudgeten
              varje år bör gå enbart till kulturområdet. I dagsläget är det
              0,8 procent, enligt riksdagens utredningstjänst. Det skulle innebära
              väsentligt mer resurser som skulle kunna lyfta kulturlivet.
            </seg>
            <seg n="a12a9a01">
              Slutligen, när det gäller tillgänglighet, har det gått nu, om
              jag räknar rätt, 1 195 dagar sedan remisstiden gick ut på utredningen
              Bortom fagert tal – om bristande tillgänglighet som diskriminering
              . Regeringen har inte levererat. Inget förslag har kommit om att
              göra otillgänglighet diskriminerande och till en grund för lagstiftning.
              Jag tror att jag vet varför. Den här regeringen tycker att det
              är viktigt att ibland göra saker otillgängliga, till exempel när
              man bygger nytt. Då kan man inte heller påstå att man jobbar för
              tillgänglighet, utan det är som med allt annat: Man tycker att
              det är synd att det inte är tillgängligt, men man tänker inte
              göra något åt det.
            </seg>
          </u>
          <note type="speaker" n="911375a1">
            Anf. 107 ULF NILSSON (FP) replik:
          </note>
          <u who="ulf_nilsson_9b642f" xml:id="i-1cfbd5442f020c79-3" n="0a7b75ca">
            <seg n="36334ed3">
              Herr talman! Frågan är naturligtvis hur hårt man vill gå fram.
              Man kan ha tydliga mål och visioner och en kraftfull vilja att
              förbättra konstnärernas ersättning, men frågan är om man ska gå
              stegvis fram, om man ska ha kommunerna med på tåget, eller om
              man ska skapa konflikt. Förr eller senare måste man kanske skapa
              en konflikt, men nu pågår ett arbete för att få fler att följa
              MU-avtalet, alltså medverkans- och utställningsavtalet. Det uppdraget
              från Kulturrådet ligger på regeringens bord. Det är helt enkelt
              ett arbete som pågår med att försöka få fler att vara med, och
              utskottet har uttalat sig tydligt om detta.
            </seg>
            <seg n="4b17e4cb">
              Jag tror att så länge vi har delade ansvarsområden mellan kommun
              och stat – och det ska vi väl ha under överskådlig tid – får man
              visa en viss återhållsamhet när det gäller att snabbt införa tvingande
              och styrande bestämmelser. Men jag håller med om att det är för
              lite att det är 40 procent som tillämpar MU-avtalet. Hela arbetet
              som Kulturrådet nu har gjort med att gå vidare och lämna förslag
              till ett nytt, tydligare avtal är ju just avsett att rätta till
              detta. Men jag tycker ändå att vi ska vänta tills vi ser resultatet.
              Samma sak gäller enprocentsregeln.
            </seg>
          </u>
          <note type="speaker" n="4783473f">
            Anf. 108 LARS OHLY (V) replik:
          </note>
          <u who="lars_ohly_517dae" xml:id="i-e6769fc8096723af-1" n="2e703988">
            <seg n="0076d373">
              Herr talman! Som jag sade är Ulf Nilsson välvillig. Det är synd
              bara att så lite händer när vi märker att det som är beslutat
              inte räcker. Jag är tyvärr inte alltid säker på att det hade ändrat
              någonting om vi i riksdagen hade fattat beslut. Om riksdagen i
              dag skulle bestämma sig för att stå bakom några av reservationerna
              skulle den här regeringen ändå inte leverera, för regeringen struntar
              i riksdagsbesluten. Den 14 juni 2012 beslutade riksdagen att beställa
              lagstiftning, och den skulle tas fram skyndsamt, om att se otillgänglighet
              som diskriminering. Det är snart två år sedan, och det är 1 195
              dagar sedan remisstiden gick ut på den utredning som visade hur
              ett sådant förslag skulle kunna se ut.
            </seg>
            <seg n="e4d8ce0d">
              Den här regeringen är inte intresserad. Den här regeringen lyssnar
              inte på riksdagen och struntar i de beslut som vi fattar. Vi behöver
              en ny regering. Vi behöver en regering som både inser vikten av
              förändring och är beredd att faktiskt ta tag i de problem som
              finns i stället för att bara stillatigande sitta och tycka att
              det är synd om det inte fungerar. Man tycker att det är synd om
              konstnärerna inte får den ersättning som de ska ha, att det är
              synd om det inte blir tillräckligt mycket konstnärlig utsmyckning
              på infrastrukturprojekt och att det är synd om scenkonstallianserna
              omfattar för få. Det duger inte. Vi behöver handling.
            </seg>
          </u>
          <note type="speaker" n="5f8d9ccd">
            Anf. 109 ULF NILSSON (FP) replik:
          </note>
          <u who="ulf_nilsson_9b642f" xml:id="i-1cfbd5442f020c79-4" n="0a7b75ca">
            <seg n="36dcd2d5">
              Herr talman! För oss i Folkpartiet har frågan om att betrakta
              otillgänglighet som diskriminering rent lagligt varit en viktig
              fråga. Vi har över huvud taget varit mycket aktiva genom åren
              med att få in diskrimineringslagstiftning när det gäller hbt-personer
              och olika grupper. Det gäller naturligtvis också otillgänglighet.
            </seg>
            <seg n="13472e25">
              Jag kan inte säga varför saker ibland tar längre tid, men det
              här är i alla fall uppenbarligen på gång, och jag välkomnar det.
              Det här var ju inte någonting som ni heller lyckades genomföra.
              Jag ser fram emot att en sådan här lagstiftning kommer, och det
              är helt klart på gång från regeringens sida.
            </seg>
            <seg n="3a539356">
              När det gäller MU-avtalet är orsaken till att vi över huvud taget
              står här och pratar om det att alliansregeringen ingick ett sådant
              avtal 2008, vilket var ett mycket viktigt steg för att förbättra
              konstnärernas villkor.
            </seg>
            <seg n="2805d97f">
              Regeringen lyssnar inte på riksdagen, säger Lars Ohly. Men riksdagen
              bestämmer ju en del saker oavsett vad regeringen tycker, bland
              annat rikets budget. Här i riksdagen har vi som sagt stärkt kulturbudgeten
              genom riksdagens beslut och stärkt den betydligt jämfört med vad
              Lars Ohly lyckades åstadkomma tillsammans med socialdemokrater
              och de gröna.
            </seg>
          </u>
          <note type="speaker" n="fce059d3">
            Anf. 110 MARGARETA LARSSON (SD) replik:
          </note>
          <u who="margareta_larsson_d7f83a" xml:id="i-22f086d4a6acaa4c-1" n="3121a50b">
            <seg n="acb1942d">
              Herr talman! Jag hörde för ett tag sedan Ulf Nilsson banna mig
              ganska rejält för att jag tyckt till om användningen av filmstödet.
              Men jag tycker, Ulf Nilsson, att jag har rätt att ha åsikter.
              Jag tycker att vi ska ha respekt för skattebetalarna, som faktiskt
              står för de ekonomiska medel som filmstödet innebär. Vi ska vara
              lyhörda för vad folk faktiskt vill se, och det kan man lätt ta
              reda på genom tittarsiffrorna.
            </seg>
            <seg n="17a05da3">
              Film ska vara något som de flesta vill ha och inte enbart något
              som filmrecensenter lovordar. Det är det jag säger. Jag har inte
              sagt att jag vill bestämma vilka filmer som ska ges stöd, utan
              jag gav exempel på filmer som har varit och är populära. Jag anser
              att det inte ska vara helt orimligt att vi i Sveriges riksdag
              kan vara inblandade i och informerade om förhandlingar om framtida
              avtal.
            </seg>
          </u>
          <note type="speaker" n="590ee86f">
            Anf. 111 ULF NILSSON (FP) replik:
          </note>
          <u who="ulf_nilsson_9b642f" xml:id="i-1cfbd5442f020c79-5" n="0a7b75ca">
            <seg n="5f8b5bd4">
              Herr talman! Margareta Larsson inledde sitt anförande med att
              säga ungefär att det inte skulle förvåna henne om det kostades
              på en film av en kvinnlig Farstabo som är queer och invandrare.
              Jag vet inte vad som skulle vara det största problemet med den
              personen, om det var att det var en Farstabo, en invandrare eller
              en queerperson, men bara tonen säger en del om att en enkel utgångspunkt
              är att sådant som vi kan garantera inte retar någon är den typ
              av film som vi ska stödja.
            </seg>
            <seg n="d690cabe">
              Min fråga, nu när Margareta Larsson har chans att svara, är:
              Tycker Margareta Larsson inte alls att kulturpengar ska gå till
              sådant som bara en liten minoritet tittar på men som enligt branschen
              och de kunniga inom området är intressant för framtiden?
            </seg>
            <seg n="4ed77e61">
              Jag är övertygad om att med en sådan filmpolitik skulle Ingmar
              Bergmans filmer aldrig ha producerats över huvud taget. Man tittar
              på dem, diskuterar dem, analyserar dem och forskar kring dem över
              hela världen. Vart man än kommer i världen känner filmstuderande
              till Ingmar Bergman.
            </seg>
            <seg n="db9b8fb6">
              Vad blir egentligen Margareta Larssons svar? Ska vi bara gå efter
              tittarsiffror, eller på vilka grunder ska ersättningen betalas
              ut?
            </seg>
          </u>
          <note type="speaker" n="0512f66a">
            Anf. 112 MARGARETA LARSSON (SD) replik:
          </note>
          <u who="margareta_larsson_d7f83a" xml:id="i-22f086d4a6acaa4c-2" n="3121a50b">
            <seg n="f36b0255">
              Herr talman! Jag tog mig friheten att raljera, och det var väl
              det som Ulf Nilsson hängde upp sig på. Jag efterfrågade i mitt
              anförande mer sans och balans än vad jag anser att det är nu.
            </seg>
            <seg n="9903008a">
              Jag tycker att det är viktigt att vi, med tanke på vad folk betalar,
              respekterar de filmer vi märker att folk vill se.
            </seg>
            <seg n="c5d44c8a">
              Jag hör också att Ulf Nilsson talar mycket om jämställdhet och
              att det ska avgöra mycket i filmavtalet. Då vill jag passa på
              och fråga Ulf Nilsson: Vad är det som talar för att vi per automatik
              får bättre filmer bara för att de är gjorda av kvinnor? Är det
              att filminnehållet blir mer relevant eller går bättre hem hos
              en bredare publik? Det finns inte ens något som säger att den
              kvinnliga befolkningen tycker bättre om filmer bara för att det
              är kvinnor som gör dem.
            </seg>
            <seg n="4925aded">
              Det man nu försöker tvinga fram är någon form av genusteori som
              inte går ut på att alla ska ha lika rätt till arbete inom ekonomisk
              sektor utan det ska finnas ett egenvärde i fifty-fifty. Jag tycker
              att den borgerliga regeringen har hängt på vänstern alldeles för
              mycket när det gäller genus här.
            </seg>
          </u>
          <note type="speaker" n="fb69e0fb">
            Anf. 113 ULF NILSSON (FP) replik:
          </note>
          <u who="ulf_nilsson_9b642f" xml:id="i-1cfbd5442f020c79-6" n="0a7b75ca">
            <seg n="c6594e08">
              Herr talman! När det gäller smak finns det massor av film, böcker,
              tv-kanaler och så vidare där man kan se saker som man tycker är
              roligt och som inte har någon form av samhällsstöd. Det ska naturligtvis
              finnas, och det ska vara full frihet för det.
            </seg>
            <seg n="6349cbf8">
              Margareta Larsson svarar inte på om hon säger nej till en kulturpolitik
              som garanterar att kvalitet utvecklas, som garanterar att även
              det utmanande, det ifrågasättande och det fräcka inom kulturen
              får en chans att utvecklas. Det fick vi inget svar på. Jag återkommer
              till det som jag sade i inledningen om att hela resonemanget ligger
              snubblande nära att en politiker ringar in vad som är normalt.
              Politikern ringar in vad som är det allmängiltiga och vad som
              ska godkännas. Det övriga ska vi sortera bort. Det är en i grunden
              obehaglig inställning.
            </seg>
            <seg n="6a6c4026">
              Jag tror inte att det nödvändigtvis blir bättre film vid ett
              enskilt tillfälle beroende på om det är en kvinna eller man som
              gör den. Men inom filmens värld, som inom alla områden, måste
              båda könen ha samma möjligheter att göra karriär, att tjäna pengar
              och att skapa film. Det är det som jämställdhet handlar om, att
              släppa fram män och kvinnor utifrån samma villkor och försöka
              komma åt de strukturer som ofta är osynliga men som ändå gör det
              svårare för kvinnor.
            </seg>
            <seg n="f12b0d4a">
              Jämställdhetsminister Maria Arnholm säger ofta att livslöneskillnaden
              mellan män och kvinnor är på 3,6 miljoner. Det säger en del. Det
              är inte bara en tillfällighet, utan det finns fortfarande strukturer
              i vårt moderna samhälle som gör att kvinnor kommer efter. Det
              är viktigt att uppmärksamma det även inom filmens värld.
            </seg>
          </u>
          <note type="speaker" n="8ba7230d">
            Anf. 114 PER LODENIUS (C):
          </note>
          <u who="per_lodenius_2b9bcf" xml:id="i-1e373d8efaae6d00-0" n="ca83248e">
            <seg n="f72721aa">
              Herr talman! Kulturen har ett egenvärde. Samtidigt behöver vi
              kulturen för att leva. Ett kulturliv där alla är välkomna och
              kan delta är en viktig kraft för ett samhälle som håller ihop
              på lång sikt.
            </seg>
            <seg n="5cd33749">
              För mig och Centerpartiet är det därför viktigt och väsentligt
              att kulturen är just tillgänglig. Tillgänglighet till kultur skulle
              jag vilja definiera som att den bärs upp av tre ben. Det ska inte
              spela någon roll om man har någon funktionsnedsättning, det ska
              inte spela någon roll var i landet man bor och det ska inte spela
              någon roll vilken social eller ekonomisk situation man lever i.
              Kulturen ska finnas till för alla.
            </seg>
            <seg n="7c8180d2">
              Kulturen har en stor roll i vårt samhälle. Den har en stor roll
              som mötesplats där vi gemensamt förstår oss själva och samhället
              vi lever i, där vi kan utvecklas i spännande möten med varandra,
              där vi kan få nya perspektiv och känna sammanhang i tillvaron
              och där vår kreativitet och förståelse för andra kan utvecklas.
              Att ge den möjligheten är en självklar del av det offentliga uppdraget.
            </seg>
            <seg n="10dc1853">
              Jag vill påstå att kulturen är en omistlig del av mänskligt liv
              och därför en viktig uppgift för hela samhället. Jag vill i det
              här sammanhanget peka på hur viktig satsningen på kultur i skolan
              är och hur det ger möjlighet för elever att möta och delta i professionell
              kulturverksamhet. Samtidigt skapar det nya möjligheter för kulturarbetarna.
            </seg>
            <seg n="c3ab1373">
              Kultursamverkansmodellen är också en viktig motor för att utveckla
              kulturen i hela landet. Med en väl genomförd dialog och ett gott
              samarbete inom regionen får också kulturlivet ett uppsving. För
              att det ska fungera är det alltså viktigt att regionen för en
              öppen, lyssnande och tillåtande dialog med kommunerna, det fria
              kulturlivets organisationer, studieförbunden och folkhögskolorna,
              de ideella kulturorganisationerna, det civila samhället, de professionella
              kulturutövarna och alla övriga aktörer inom regionens kulturliv.
            </seg>
            <seg n="d2763fe6">
              Det är viktigt för ett rikt och nära kulturutbud men även för
              en attraktiv region i stort. Kultur är också en viktig utvecklingspotential,
              inte minst när det gäller den regionala tillväxten.
            </seg>
            <seg n="74958f83">
              EU har identifierat att kulturella och kreativa näringar svarar
              för 3 procent av EU:s totala sysselsättning. Och det är en sektor
              med hög tillväxt. Försiktiga beräkningar visar också att närmare
              200 000 personer arbetar inom den här sektorn i Sverige. Och det
              finns en mängd kombinationer mellan dessa näringar och andra näringar
              där de kulturella näringarna och kulturarbetarna stärker och utvecklar
              andra näringar. Kanske har de mest kreativa och mest utvecklande
              kombinationerna ännu inte skapats. Det finns, kort sagt, en potential
              i hela landet, och det finns stor kompetens inom kulturområdet
              över hela landet.
            </seg>
            <seg n="7e6fccf8">
              Samtidigt ligger i dag mycket nationell expertis i storstäder
              och då främst i vår huvudstad. Vi missar massor av talang och
              kreativitet ute i landet som borde komma fler till del. Det här
              är inte särskilt hållbart.
            </seg>
            <seg n="9706d659">
              Kanske kan vi i stället hitta en ny modell som gör att vi lyfter
              fram spetskompetensen där den finns i landet och göra det i samverkan
              mellan regionerna och staten. Varför inte en ny modell för den
              nationella kulturpolitiken? Det skulle vara en modell som bygger
              vidare på de tankar som gjort samverkansmodellen framgångsrik,
              en kultursamverkansmodell för den nationella nivån.
            </seg>
            <seg n="c79ba96d">
              Då skulle vi kanske kunna se Rockarkivet i Hultsfred som den
              nationella angelägenhet det faktiskt är, som ett viktigt arkiv
              och en källa till kunskap kring Sveriges rika populärmusikhistoria.
              Att arkivet nu ligger i Hultsfred och inte i Helsingfors måste
              väl inte innebära att det är en regional angelägenhet? Allt av
              riksintresse måste väl ändå inte ligga här i Helsingfors?
            </seg>
            <seg n="dfc91429">
              Och varför kan inte Dalhalla bli en nationell sommarscen för
              Kungliga Operan? Dalhalla räknas som en av Europas mest exklusiva
              utomhusarenor för opera. Det gamla nedlagda kalkbrottet strax
              utanför Rättvik i Dalarna har med sin unika akustik och dramatiska
              och spännande miljö en stark image som en av världens vackraste
              utomhusarenor. Det här är en perfekt miljö för Kungliga Operan
              under en sommarmånad. Jag är övertygad om att både Sverige och
              operakonsten skulle vinna på det.
            </seg>
            <seg n="f193f0be">
              Herr talman! Jag har förmånen att få resa runt i vårt land för
              att se hur man kan göra kulturen tillgänglig. På kulturtillgänglighetsturnén
              får jag träffa kulturarbetare och kulturentreprenörer som ser
              möjligheten i kulturen, en möjlighet att utveckla sig själv men
              också en möjlighet att utveckla andra och sin omgivning. De ser
              en möjlighet att försörja sig, kanske inte alltid med målet att
              bli rik på pengar men att i alla fall kunna leva på och av sin
              kreativitet.
            </seg>
            <seg n="16caa553">
              Jag får också se hur viktiga Bygdegårdarna, Folkets Hus och nykterhetslogerna
              tillsammans med studieförbunden och föreningarna runt omkring
              i vårt land är när det gäller att göra kulturen tillgänglig.
            </seg>
            <seg n="846f0ec8">
              På många håll ser man också möjligheterna som den digitala tekniken
              öppnar för när det gäller tillgängliggörande av kulturen. Den
              digitala teknikens möjligheter är svindlande. Tänk bara på alla
              böcker som man enkelt kan få ta del av, alla gamla klassiska tv-serier
              man nostalgiskt kan vältra sig i eller varför inte gamla filmer.
              Men tänk också på alla tänkbara nya konst- och kulturupplevelser
              som kan möjliggöras.
            </seg>
            <seg n="08ed0fc3">
              Tekniken skapar nya förutsättningar och nya arenor. Jag tänker
              exempelvis på Folkets Hus där det sitter en förväntansfull publik,
              en publik som väntar på att få se en opera, en balett eller en
              konsert direktsänd från ett välkänt opera- eller konserthus någonstans
              i världen. Det är en kulturupplevelse som för inte alltför länge
              sedan kanske inte ens fanns i tanken för flera av besökarna.
            </seg>
            <seg n="72843605">
              Herr talman! Kultur finns i hela vårt land. Mycket av den drivs
              av ideella krafter, civilsamhällets organisationer, engagerade
              lokalpolitiker och inte minst engagerade kulturarbetare. Goda
              exempel finns över hela landet. Nu väntar vi bara på att också
              Helsingforss län ska gå in i kultursamverkansmodellen.
            </seg>
            <seg n="6e7a7249">
              Jag vill bara som information till tidigare talare avsluta med
              att den 18 mars kommer propositionen Bristande tillgänglighet
              som en form av diskriminering .
            </seg>
            <seg n="a0eb526a">
              Med det vill jag yrka bifall till utskottets förslag.
            </seg>
          </u>
          <note type="speaker" n="99c99f7c">
            Anf. 115 LARS-AXEL NORDELL (KD):
          </note>
          <u who="lars-axel_nordell_f0cb4d" xml:id="i-9e5a7d279f583044-0" n="c1e7267a" next="i-c7e136eb122ce3a3-0">
            <seg n="0f7fe580">
              Herr talman! Ärade ledamöter! Tänk er en händelse från 40–50-talet.
              En lantbrukare kommer med häst och vagn längs en smal grusväg
              uppe i Norrland. Efter en vägkrök upptäcker han en bil som ligger
              i diket. Vid sidan om står en förlägen förare och tycker att det
              är lite pinsamt att han kört i diket. När mannen med häst och
              vagn kommer säger bilföraren: Väldigt vad smala vägar ni har här
              uppe i Norrland. Jomenvisst, svarar bonden, men de är i alla fall
              bredare än diket. Jag tycker att det säger en del, nämligen att
              risken finns att hamna i det högra eller vänstra diket. Men ofta
              är vägen lite bredare, så där bör vi hålla oss.
            </seg>
            <seg n="74dd615d">
              Det finns ofta två diken i politiken, så också när det gäller
              regionutvecklingen och kulturpolitiken. Som en av Kristdemokraternas
              ideologiska grundpelare, tillsammans med människovärdesprincipen,
              personalismen och förvaltarskapstanken, finns subsidiaritetsprincipen,
              som vi ofta talar om och som i dag i Europastrukturen är något
              som de flesta använder sig av. Den säger att vi ska bygga samhället
              nedifrån och upp, inte tvärtom. Många har tolkat den som en närhetsprincip,
              och visst kan den innebära decentralisering, men den kan också
              innebära att man lyfter upp en fråga till överstatlig nivå. Också
              det är subsidiärt. Subsidiär betyder understödja, där nivån över
              har ansvar för att understödja nivån under att ta sitt ansvar.
              Beslut ska alltså fattas på lägsta möjliga ändamålsenliga, eller
              om man så vill effektiva, nivå.
            </seg>
            <seg n="d86189df">
              Här kommer vi till dikesmetaforen. I ena diket tar det offentliga
              över människors ansvar i stället för att understödja, och i det
              andra diket gäller principen håll fingrarna borta så klarar sig
              folk bäst självt. Båda dessa synsätt är att köra i diket, att
              missa vägen, menar jag.
            </seg>
            <seg n="75ddd06e">
              Herr talman! Samverkansmodellen på kulturområdet är ett utmärkt
              exempel på hur vi bygger på subsidiaritet. Genom den modellen
              har den nationella, regionala och lokala nivån ett gemensamt ansvar
              för att kulturpolitiken genomförs. En viktig fördel är att det
              skapar ett engagemang samtidigt som förutsättningarna för att
              besluten hamnar hos dem som har den bästa kompetensen ökar, hos
              dem som vet hur det ser ut på regional nivå.
            </seg>
            <seg n="b3ae082b">
              Staten har det övergripande strategiska ansvaret för utvecklingen
              av kulturpolitiken i hela landet. Men tyngdpunkten har förskjutits,
              menar jag, och eftersom samhället är betydligt större än staten
              är det angeläget att involvera såväl civilsamhället, där föreningslivet
              ingår, som kulturskaparna själva.
            </seg>
            <seg n="9f15a95a">
              Herr talman! Det är på sitt sätt lite tråkigt att kulturdebatter
              i den här kammaren ofta reduceras till att i hög grad bara bli
              en debatt om kronor och ören. Det handlar om vem som har satsat
              på vad och hur många procent som går till det ena och det andra.
              Kulturen är i sin kärna något som inte låter sig mätas i kronor
              och ören. Samtidigt låter den statliga kulturpolitiken sig mätas
              i både procent och fasta priser. Låt oss därför tala om det.
            </seg>
            <seg n="4a2e2bff">
              I kulturutskottets betänkande nr 7 behandlas ett större antal
              motioner inom många olika ämnesområden. En del talare har i dag
              räknat upp samtliga dessa motioner, så jag ägnar mig inte åt det.
              Från oppositionens sida finner vi genomgående en underton av ekonomisk
              otillfredsställelse. Låt mig då påminna kammaren om två saker.
            </seg>
            <seg n="a5e352f6">
              För det första: Statens kulturbudget har sedan alliansregeringen
              tillträdde 2006 ökat med totalt 15,4 procent. Vid en jämförelse
              med övriga EU-länder, som under krisåren gått i motsatt riktning,
              är 15,4 procent en sensationellt positiv siffra.
            </seg>
            <seg n="8319856c">
              För det andra: Socialdemokraterna accepterar numera jobbskatteavdragen,
              även det femte, som de vet kommer att leda till fler arbetade
              timmar och därmed generera pengar till välfärden. Vi räknar med
              45 miljarder till välfärden. Det femte jobbskatteavdraget ska,
              som någon nämnde, finansieras i årets budget, vilket inte återfinns
              i Socialdemokraternas budgetmotion från i höstas. Därmed fattas
              det 12 miljarder i deras budgetmotion. Det ska jämföras med den
              föreslagna anslagsökningen till kulturen om 584 miljoner. Siffrorna
              ska ju jämföras, och då framkommer det att det är en betydligt
              lägre siffra, även om det är en ökning. Vi har redan haft debatten
              om kulturbudgeten, men när vi diskuterar kulturpolitiken inom
              ramen för KrU7 är de viktiga fakta att ha med.
            </seg>
            <seg n="664fa0e4">
              Herr talman! Den kanske största reform som kommit ur Kulturutredningen
              från 2009 är kultursamverkansmodellen, och därför uppehåller jag
              mig vid den en hel del i dag. Tidigare fördelade staten de kulturpolitiska
              anslagen i detalj, också till regionala organ, och även om man
              i regionen var totalt enig om hur man ville att resurserna skulle
              fördelas visste staten bäst. Statens inflytande har nu minskat
              medan regionernas har ökat. Besluten har flyttats närmare medborgarna,
              och kulturen är samtidigt en viktig pusselbit i regionutvecklingsarbetet.
            </seg>
            <seg n="555d75b8">
              Myndigheten Kulturanalys utvärdering från i fjol pekar dessutom
              på att intresset för kulturpolitiken har ökat till följd av själva
              modellen. Det är intressant. I Kulturanalys utvärdering konstateras
              att samverkansmodellen har fått en betydligt mer framträdande
              plats på den regionala dagordningen, och kravet på en regional
              kulturplan beskrivs till och med som ett uppvaknande. Vi kan alltså
              konstatera att samverkansmodellen bidragit till att sätta kulturfrågorna
              på agendan runt om i vårt avlånga land.
            </seg>
            <seg n="41489a54">
              Samtidigt ska vi vara ödmjuka inför att modellen är ny. Barnsjukdomar
              kan komma att förekomma. Kultursamverkansmodellen har införts
              successivt, och det var först förra året som samtliga regioner
              och landsting, med undantag av Helsingfors, kom att ingå i modellen.
              Att redan nu, som föreslås i några av motionerna i detta betänkande,
              gå in och ändra i systemet känns inte riktigt bra. Det känns inte
              ansvarsfullt. Jag tycker att vi ska avvakta och se. Om de farhågor
              som motionärerna adresserar besannas ska vi naturligtvis göra
              vad vi kan för att fortlöpande förbättra modellen. I det här läget
              känns det dock mest angeläget att skapa arbetsro för kulturinstitutionerna
              och bland våra regionala beslutsfattare.
            </seg>
            <seg n="9c78a953">
              Kultur för alla förutsätter tillgänglighet när det gäller att
              tillgodogöra sig kulturupplevelser men även att själv delta i
              skapandeprocessen. Jag har sagt det tidigare i kammaren, men det
              tål att upprepas eftersom det var en häftig upplevelse. För två
              år sedan fick jag nämligen förmånen att i Örebro ta del av föreställningen
              Fame i form av en visualiserad musikal, en så kallad visukal.
              Det var en helt fantastisk upplevelse där kroppsspråk, teckenspråk
              och svenska språket totalintegrerades i en och samma föreställning.
              Det är ett exempel på vad det går att göra med en och samma föreställning.
            </seg>
            <seg n="d07f3224">
              I november i fjol gav regeringen Svenska Filminstitutet och PTS
              i uppdrag att öka tillgängligheten till film på biografer för
              personer som har nedsatt syn eller läs- och skrivsvårigheter.
              Uppdraget ska leda till att ta fram nya tekniska lösningar så
              att fler kan ta del av biografernas utbud.
            </seg>
          </u>
          <note n="1c8952e8">
            Med det, herr talman, yrkar jag bifall till utskottets förslag
            i betänkandet.
          </note>
          <note n="c844e167">
            Överläggningen var härmed avslutad.
          </note>
          <note n="eceafda9">
            Ajournering
          </note>
          <note n="5ec6229c">
            Kammaren beslutade kl. 15.39 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="lars-axel_nordell_f0cb4d" xml:id="i-c7e136eb122ce3a3-0" n="c1e7267a" prev="i-9e5a7d279f583044-0">
            <seg n="5c97efad">
              Återupptagna förhandlingar
            </seg>
          </u>
          <note n="2f659afb">
            Förhandlingarna återupptogs kl. 16.00.
          </note>
          <note n="9962de4e">
            14 § Beslut om ärende som slutdebatterats den 20 februari
          </note>
          <note n="1968592a">
            Punkt 1
          </note>
          <note n="c8a0cf49">
            Punkt 2
          </note>
          <note n="35139680">
            Punkt 3
          </note>
          <note n="3fae8cce">
            Punkt 4
          </note>
          <note n="dbaacbee">
            Punkt 5
          </note>
          <note n="bb88f734">
            Punkt 6
          </note>
          <note n="7f518a64">
            Punkt 7
          </note>
          <note n="41a64484">
            Punkt 8
          </note>
          <note n="4dc3fe3f">
            Punkterna 9 och 10
          </note>
          <note n="d258ae16">
            15 § Beslut om ärenden som slutdebatterats vid dagens sammanträde
          </note>
          <note n="1968592a">
            Punkt 1
          </note>
          <note n="c8a0cf49">
            Punkt 2
          </note>
          <note n="1968592a">
            Punkt 1
          </note>
          <note n="c8a0cf49">
            Punkt 2
          </note>
          <note n="35139680">
            Punkt 3
          </note>
          <note n="1968592a">
            Punkt 1
          </note>
          <note n="c8a0cf49">
            Punkt 2
          </note>
          <note n="dbaacbee">
            Punkt 5
          </note>
          <note n="7f518a64">
            Punkt 7
          </note>
          <note n="41a64484">
            Punkt 8
          </note>
          <note n="ce33ec9e">
            Punkt 14
          </note>
          <note n="4fd334f5">
            Punkt 17
          </note>
          <note n="e3453421">
            Punkt 19
          </note>
          <note n="77611b81">
            Övriga punkter
          </note>
          <note n="1968592a">
            Punkt 1
          </note>
          <note n="c8a0cf49">
            Punkt 2
          </note>
          <note n="bb88f734">
            Punkt 6
          </note>
          <note n="7f518a64">
            Punkt 7
          </note>
          <note n="4f9656c1">
            Punkt 9
          </note>
          <note n="84b17b68">
            Punkt 13
          </note>
          <note n="77611b81">
            Övriga punkter
          </note>
          <note n="78e326c3">
            16 § Bordläggning
          </note>
          <note n="07d0a169">
            Följande dokument anmäldes och bordlades:
          </note>
          <note n="b09477c7">
            17 § Anmälan om interpellationer
          </note>
          <note n="e659052b">
            Följande interpellationer hade framställts:
          </note>
          <note n="a076e32d">
            den 26 februari
          </note>
          <note n="e78edd96">
            Raimo Pärssinen
          </note>
          <note n="3d8963d2">
            Johan Löfstrand
          </note>
          <note n="20a24746">
            18 § Anmälan om skriftliga svar på frågor
          </note>
          <note n="eabd8169">
            Skriftliga svar på följande frågor hade kommit in:
          </note>
          <note n="a076e32d">
            den 26 februari
          </note>
          <note n="6d2cf7b2">
            Patrik Björck
          </note>
          <note n="66c6e808">
            Amineh Kakabaveh
          </note>
          <note n="3900cabd">
            Per Åsling
          </note>
          <note n="09b940cb">
            Åsa Romson
          </note>
          <note n="840665ad">
            Peter Hultqvist
          </note>
          <note n="cdc0da65">
            Ann-Kristine Johansson
          </note>
          <note n="124254da">
            Sven-Erik Bucht
          </note>
          <note n="88a1bf1b">
            Anders Karlsson
          </note>
          <note n="88a1bf1b">
            Anders Karlsson
          </note>
          <note n="d48ab7cc">
            Peter Persson
          </note>
          <note n="2b269c96">
            Siv Holma
          </note>
          <note n="6881b337">
            Hillevi Larsson
          </note>
          <note n="35c3a6d4">
            19 § Kammaren åtskildes kl. 16.46.
          </note>
          <note n="a9d37edf">
            Förhandlingarna leddes
          </note>
          <note n="8c669b6c">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
