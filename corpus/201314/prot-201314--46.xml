<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--46</head>
          <docDate when="2013-12-13">2013-12-13</docDate>
        </div>
      </front>
      <body>
        <div>
          <note n="826af435">
            ﻿
          </note>
          <note n="445bce08">
            Riksdagens protokoll
          </note>
          <note n="d6f182d4">
            2013/14:46
          </note>
          <note type="date" n="a86a63d7">
            Fredagen den 13 december
          </note>
          <note n="b68bae26">
            Kl. 09:00 - 14:40
          </note>
          <note n="277f9e1f">
            1 § Anmälan om återtagande av plats i riksdagen
          </note>
          <note n="4fa62dfc">
            Förste vice talmannen meddelade att Rickard Nordin (C) skulle
            återta sin plats i riksdagen från och med den 21 december, varigenom
            uppdraget som ersättare för Anders Flanking (C) skulle upphöra
            för Karin Östring Bergman (C).
          </note>
          <note n="dbbe54dc">
            2 § Ansökan om ledighet
          </note>
          <note n="a12ada23">
            Förste vice talmannen meddelade att Ulrika Karlsson i Uppsala
            (M) ansökt om ledighet under tiden den 13 januari–14 mars 2014.
          </note>
          <note n="534380ad">
            Kammaren biföll denna ansökan.
          </note>
          <note n="48acaf85">
            Förste vice talmannen anmälde att Gunnar Hedberg (M) skulle tjänstgöra
            som ersättare för Ulrika Karlsson i Uppsala.
          </note>
          <note n="d892e002">
            3 § Anmälan om fördröjda svar på interpellationer
          </note>
          <note n="7952ec46">
            Följande skrivelser hade kommit in:
          </note>
          <note n="4799abc9">
            Interpellation 2013/14:185
          </note>
          <note n="076ab49b">
            Interpellation 2013/14:185 Lärarlegitimationerna
          </note>
          <note n="61f9080f">
            Interpellationen kommer att besvaras torsdagen den 23 januari
            2014.
          </note>
          <note n="fdee10f8">
            Skälet till dröjsmålet är sedan tidigare inbokade engagemang
            och resor.
          </note>
          <note n="1074a392">
            Jan Björklund
          </note>
          <note n="78365ac3">
            Interpellation 2013/14:189
          </note>
          <note n="5593aaae">
            Interpellation 2013/14:189 Regeringens misslyckade exportstrategi
          </note>
          <note n="56c9698a">
            Interpellationen kommer att besvaras tisdagen den 14 januari
            2014.
          </note>
          <note n="3f793969">
            Skälet till dröjsmålet är tjänsteresor.
          </note>
          <note n="0d45c623">
            Fredrik Jörgensen
          </note>
          <note n="def7cb1d">
            4 § Anmälan om faktapromemoria
          </note>
          <note n="09fde741">
            Förste vice talmannen anmälde att följande faktapromemoria om
            förslag från Europeiska kommissionen hade kommit in och överlämnats
            till utskott:
          </note>
          <note n="5329ecd1">
            KOM(2013) 768, KOM(2013) 769
          </note>
          <note n="39ed4583">
            5 § Anmälan om granskningsrapport
          </note>
          <note n="c7feff96">
            Förste vice talmannen anmälde att följande granskningsrapport
            hade kommit in från Riksrevisionen:
          </note>
          <note n="e225b16c">
            6 § Ärende för hänvisning till utskott
          </note>
          <note n="e5579fd2">
            Följande dokument hänvisades till utskott:
          </note>
          <note n="f0d3c3a9">
            7 § Ärenden för förnyad bordläggning
          </note>
          <note n="c0d85930">
            Följande dokument bordlades för andra gången:
          </note>
          <note n="05ae9c66">
            8 § Svar på interpellation 2013/14:147 om rätt till ledsagarservice
          </note>
          <note type="speaker" n="a3c3c21c">
            Anf. 1 Statsrådet MARIA LARSSON (KD):
          </note>
          <u who="maria_larsson_barn_och_al" xml:id="i-bd1cb343ddb2e782-0" n="3002a2bd">
            <seg n="6e633319">
              Fru talman! Shadiye Heydari har frågat mig vilka åtgärder jag
              avser att vidta för att i enlighet med LSS garantera ledsagningsservice
              för synskadade och dövblinda.
            </seg>
            <seg n="467b54cd">
              I april i år svarade jag på en liknande interpellation från Jasenko
              Omanovic. Jag framförde då att jag anser att frågan om ledsagarservice
              för personer som har grava synskador eller syn- och hörselskador
              är angelägen. Det är viktigt att personer med dessa funktionsnedsättningar
              får insatser som är anpassade efter just deras behov.
            </seg>
            <seg n="15131f0d">
              Ledsagning utgör totalt sett en liten andel av alla insatser
              inom socialtjänstens områden, men för personer med synskador och
              för dövblinda är insatsen särskilt betydelsefull.
            </seg>
            <seg n="1d71c48d">
              Synskadades Riksförbund har både till mig personligen och, vid
              ett senare tillfälle, till tjänstemän på Socialdepartementet framfört
              sin syn på de svårigheter som de upplever när det gäller insatsen
              ledsagarservice. Förbundet har även skriftligen begärt vissa åtgärder.
              Jag tar deras synpunkter på stort allvar.
            </seg>
            <seg n="56308bf5">
              För att få ytterligare kunskap om hur det faktiskt ser ut i landets
              kommuner, bland annat när det gäller kommunernas riktlinjer och
              avgränsningar, avser regeringen att ge Socialstyrelsen i uppdrag
              att kartlägga ett antal insatser enligt LSS, däribland ledsagarservice.
            </seg>
            <seg n="e29d3d04">
              Avsikten med kartläggningen är att få uppdaterad kunskap om läget
              och om det behöver vidtas särskilda åtgärder för att stärka likvärdighet
              och rättssäkerhet i kommunernas beslut för de insatser som kartläggningen
              kommer att omfatta.
            </seg>
          </u>
          <note type="speaker" n="6c9fc88f">
            Anf. 2 SHADIYE HEYDARI (S):
          </note>
          <u who="shadiye_heydari_c4523a" xml:id="i-2d966eca246607cc-0" n="90764089">
            <seg n="c9c79c74">
              Fru talman! Först vill jag tacka ministern för det korta svaret.
            </seg>
            <seg n="0f364afe">
              I en broschyr som jag fick från Synskadades Riksförbund säger
              de: Gör det omöjliga möjligt – ge oss rätt till ledsagning! Det
              är så sant.
            </seg>
            <seg n="163b69ce">
              Det finns olika uppgifter om hur många människor i Sverige som
              har någon form av synskada. Jag har fått siffran 175 000 personer
              i Sverige som har någon form av synskada, varav 14 000 personer
              är gravt synskadade eller blinda.
            </seg>
            <seg n="8adc2bbf">
              Jag och ministern hör och ser ganska bra. Det innebär att vi
              inte tillhör personkretsen som är i behov av hjälp med matinköp,
              städning, att hantera tvätt eller att göra bank- och postärenden.
              Men vi har en grupp i vårt välfärdsland Sverige som är i behov
              av dessa insatser, och det är politikens ansvar att skapa förutsättningar,
              underlätta och förbättra, inte tvärtom, för alla medborgare.
            </seg>
            <seg n="2d8b2b7a">
              LSS, lag om stöd och service till vissa funktionshindrade, är
              en rättighetslagstiftning med tio angivna insatser. Synskadade
              tillhör personkrets 3 enligt LSS, och syftet med lagen är att
              främja levnadsvillkor och full delaktighet i samhället för personer
              med olika funktionsnedsättningar. Det innebär att lagen ska ge
              dem möjlighet att leva som andra. De ska exempelvis få hjälp med
              att ta sig fram i samhället, med inköp och med att sköta hushållet,
              delta i fritidsaktiviteter, arbeta etcetera.
            </seg>
            <seg n="20429856">
              Ministern hänvisar i sitt svar till en tidigare interpellationsdebatt
              med min kollega Jasenko Omanovic. Ministern tycker och anser att
              frågan om ledsagarservice till personer som har grava synskador
              eller syn- och hörselskador är angelägen. Det är viktigt att personer
              med dessa funktionsnedsättningar får insatser som är anpassade
              efter just deras behov.
            </seg>
            <seg n="a8527a8c">
              Fru talman! Under våren hade vi ett möte med företrädare för
              Synskadades Riksförbund i Västra Götaland och Halland. Enligt
              företrädarna upplever de synskadade i dag att de inte får det
              stöd som de enligt LSS har rätt till, och att ansökningar om ledsagning
              enligt denna lag sedan fem eller sex år tillbaka konsekvent avslås.
              Vid omprövning av tidigare beslut anses gravt synskadade och dövblinda
              inte längre tillhöra personkrets 3. Det här är oroväckande.
            </seg>
            <seg n="dce0ac8b">
              I dag behöver 65 procent av de funktionshindrade i personkrets
              3 hjälp med matinköp. Till mesta delen är det synskadade och dövblinda.
              Detta är grupper som enligt lag är berättigade till ledsagningsservice
              men som i allt fler kommuner får avslag med motiveringen att behovet
              inte är tillräckligt för att omfattas av lagen.
            </seg>
            <seg n="fc6bcf67">
              Jag vill fråga ministern hur hon ser på detta. Vilka åtgärder
              avser ministern att vidta för att säkerställa att synskadade,
              gravt synskadade och dövblinda tas på allvar?
            </seg>
          </u>
          <note type="speaker" n="881bd73f">
            Anf. 3 LENNART AXELSSON (S):
          </note>
          <u who="lennart_axelsson_204029" xml:id="i-7a9bdeb41829b57e-0" n="ee4e4bc8">
            <seg n="d22f864a">
              Fru talman! Tack, statsrådet!
            </seg>
            <seg n="38deba89">
              Jag gillar, precis som många andra svenskar, att gå i skogen.
              För mig är det inget problem – jag bor i skogskanten, och det
              är bara att ta på sig stövlarna och knalla ut.
            </seg>
            <seg n="7b778a30">
              För den som är synskadad är det ett betydligt större problem.
              Ofta kanske man inte själv klarar att gå ut, utan man behöver
              ha någon som följer med. Har man inte någon granne eller någon
              man känner som kan göra det är man hänvisad till stöd man kan
              få via samhället.
            </seg>
            <seg n="ebd7c43e">
              När man får det framställt för sig att en skogspromenad kostar
              350 kronor för en synskadad, då blir det väldigt tydligt att det
              är någonting som inte stämmer om det är på det viset.
            </seg>
            <seg n="c8ba3b3d">
              På ett möte som socialutskottet hade i tisdags med företrädare
              för Synskadades Riksförbund och Akademikerförbundet SSR beskrev
              de tillsammans hur de ser på rättsläget i dag. De hade några citat
              från LSS-handläggare:
            </seg>
            <seg n="11aea2fe">
              Lagens intention är bra – verkligheten är dessvärre en annan.
            </seg>
            <seg n="4f545c4b">
              Även kommunerna har ju skärpt tillämpningen av lagen, avseende
              alla insatser, på senare år. Detta är ju främst ett resultat av
              förvaltningsdomstolarnas praxis gällande LSS, där man inom flera
              insatser gjort snävare tolkningar av lagens intentioner.
            </seg>
            <seg n="326daac3">
              En som har jobbat nästan ända sedan LSS kom till skriver så här:
              Efter att ha jobbat sedan 1995 med LSS (med några avbrott) kan
              jag se att man kommer allt längre bort från intentionerna och
              helhetssynen i lagen.
            </seg>
            <seg n="68f690ad">
              Vad gäller rättsläget säger man att när LSS var ny fick gravt
              synskadade ledsagarservice regelmässigt. Men en dom i Regeringsrätten
              1999, där en synskadad man i 80-årsåldern inte längre ansågs ha
              rätt till insatser enligt LSS, har i praktiken bildat ett prejudikat.
              I dag är det praxis för att ingå i LSS-kretsen att man ska ha
              problem med att sköta sin hygien, att klä av sig och på sig etcetera.
              Det är klart att man hamnar väldigt fel om man använder det sättet
              att bedöma behovet även när det gäller synskadade.
            </seg>
            <seg n="584db2ce">
              Man säger också att både domstolar och kommuner i dag tenderar
              att sammanblanda rätten till personlig assistans och tillhörighet
              till personkretsarna. Sedan 2010 nekas även dövblinda personer
              insatser enligt LSS. Det känns konstigt att en person som är både
              döv och blind inte skulle ha möjlighet att tillhöra personkretsarna.
            </seg>
            <seg n="3cd6a1bc">
              Man gav några exempel på mötet. År 1994 fick en person som varit
              blind sedan elvaårsåldern 75 timmars ledsagning beviljat enligt
              LSS och ansågs tillhöra personkrets 3 i lagen. Men i maj 2013
              meddelade handläggaren att personen inte längre tillhör personkrets
              3.
            </seg>
            <seg n="99ffed83">
              En man som är gravt synskadad sedan 70-talet nekas nu ledsagning
              enligt LSS med hänvisning till att han sett dåligt tillräckligt
              länge för att ha hunnit träna på att leva med sin synnedsättning.
            </seg>
            <seg n="838872cf">
              Alla de här berättelserna gör att man som politiker känner att
              det här är något som vi måste ta tag i.
            </seg>
          </u>
          <note type="speaker" n="aa130f04">
            Anf. 4 Statsrådet MARIA LARSSON (KD):
          </note>
          <u who="maria_larsson_barn_och_al" xml:id="i-bd1cb343ddb2e782-1" n="3002a2bd">
            <seg n="d505f516">
              Fru talman! Låt mig först säga att LSS naturligtvis har betytt
              ofantligt mycket för många människor. Tillkomsten av den 1994
              var ett resultat av vad en tidigare borgerlig regering gjort,
              och den har varit avgörande för många människors möjlighet att
              leva ett självständigt liv.
            </seg>
            <seg n="f83c5de0">
              Inom ramen för LSS finns en rad olika områden. De utvärderingar
              av lagstiftningen som gjorts under de år som har gått har visat
              att det är ganska stor ojämlikhet i bedömningarna. Vi har försökt
              stödja en ökad likvärdighet och en ökad rättssäkerhet genom att
              ge mer understöd så att det ska kunna göras enhetliga bedömningar.
              Men får man ett beslut som man tycker är orimligt eller oegentligt
              ska man naturligtvis få det domstolsprövat. Det är väldigt grundläggande,
              därför att det finns enskilda handläggare som inte agerar enligt
              lagens syften. Då är det rimligt och riktigt att domstol överprövar
              ärendet.
            </seg>
            <seg n="74b0d3ee">
              Det är min absoluta rekommendation att låta ärendet prövas i
              domstol om man tycker att någonting uttrycks på ett sätt som inte
              är i enlighet med lagen. Det är domstolarnas uppgift när lagen
              väl ligger på plats att uttolka den. Sedan har vi som politiker
              att förhålla oss till domstolarnas tolkning för att se om lagen
              behöver förändras utifrån hur praxis har utvecklats och domstolsutfallen
              har blivit.
            </seg>
            <seg n="59af5420">
              Låt mig säga att Högsta domstolen har prövat några ärenden när
              det gäller ledsagning, och när jag tittar på domstolsutslagen
              kan jag konstatera att de här domarna kan ha skapat viss osäkerhet
              om både när och till vad personer med grava synskador och dövblinda
              ska beviljas ledsagning enligt LSS. Det är också intressant att
              nu titta på hur kommunernas olika riktlinjer och eventuella avgränsningar
              förhåller sig till rättspraxis.
            </seg>
            <seg n="2dac8210">
              Jag ser ett stort behov av att titta närmare på det här. Det
              är därför som vi är i slutfasen med att justera ett uppdrag till
              Socialstyrelsen om att göra ett kartläggningsarbete kring ledsagning
              och kring flera andra delar i LSS.
            </seg>
            <seg n="79581371">
              Vi avser att göra det, därför att jag känner att det är bekymmersamt
              att människor i dag uppenbarligen inte riktigt får vad de förväntar
              sig att de ska få enligt LSS.
            </seg>
            <seg n="90137cd0">
              Detta är vad regeringen avser att göra: att få en kartläggning
              av hur läget ser ut utifrån domarna i Högsta domstolen och den
              domstolspraxis som har utvecklats men också utifrån hur kommunernas
              riktlinjer och avgränsningar ser ut. Finns det anledning att efter
              kartläggningen se över lagstiftningen har vi ett kunskapsunderlag
              för att veta vad som skulle behövas. Vi måste börja där för att
              se hur bilden ser ut över hela Sverige. Enskilda exempel kan naturligtvis
              bero på att det finns en handläggare som inte har fullgjort plikten
              efter lagen och där det inte håller för en domstolsprövning. Vi
              ska skaffa oss en bild av hur läget är i Sverige, och utifrån
              den kartläggningen bestämmer vi oss sedan för hur vi ska gå vidare.
            </seg>
            <seg n="0f600949">
              Jag är djupt bekymrad över att ledsagningen inte fungerar på
              det sätt som många förväntar sig att den ska fungera, och jag
              vill titta närmare på den här frågan.
            </seg>
          </u>
          <note type="speaker" n="0a2ed165">
            Anf. 5 SHADIYE HEYDARI (S):
          </note>
          <u who="shadiye_heydari_c4523a" xml:id="i-2d966eca246607cc-1" n="90764089">
            <seg n="74b4ab29">
              Fru talman! Tack för svaret, statsrådet! Jag är inte bara bekymrad.
              Det här är allvarligt. Det handlar om människor, om hur de ska
              ta sig fram i samhället och om hur de ska klara sig. Man säger
              att de kan överklaga till domstolarna om de inte får rätt beslut,
              men det blir extra arbete för dem. Vem ska hjälpa dem med det?
              Vem ska hantera detta? Det här begriper jag inte.
            </seg>
            <seg n="64b4534c">
              Domstolarna finns för att de ska göra rätt bedömning, men jag
              tycker att innan man går vidare till domstol ska man få rätt till
              stöd och inget annat.
            </seg>
            <seg n="2912572e">
              Fru talman! Jag fick en annan rapport från SRF om kommunernas
              rutiner och regelverk för tolkning och tillämpning av ledsagning
              enligt SoL och LSS.
            </seg>
            <seg n="b83030ee">
              Innan jag går vidare vill jag instämma i det som min kollega
              Lennart sade i sitt anförande.
            </seg>
            <seg n="e89d8033">
              Jag vill inte på något sätt svartmåla någon eller några kommuner,
              men det brister någonstans i systemet. Det handlar om människor
              och människors liv och frihet. Vi ska inte försvåra livet för
              de synskadade och dövblinda.
            </seg>
            <seg n="8517cee4">
              Det skiljer sig mycket mellan kommunerna när det gäller prövningen.
              Mer än 60 procent av kommunerna i Sverige beviljar ledsagning
              enligt socialtjänstlagen, SoL. Det innebär att personer med synskada
              får betala en avgift. Det är inte okej, tycker jag. Om jag har
              en synskada eller är dövblind spelar det väl ingen roll om jag
              bor i Helsingfors eller Göteborg. Jag har ju ändå samma behov.
              Var jag bor påverkar inte min situation. Dessutom är det skillnader
              mellan kommunerna i avgifterna för ledsagning. År 2013 var den
              lägsta avgiften 623 kronor i månaden, och den högsta var 1 780
              kronor i månaden.
            </seg>
            <seg n="3981962c">
              I ett underlag som jag har fått från Synskadades Riksförbund
              står vilka kommuner som tar ut en avgift och vilka kommuner som
              har avgiftsfria SoL-insatser. Mölndal är en av de kommuner som
              inte tar ut några avgifter. Orust och Haninge är kommuner som
              tar betalt. Det står här i underlaget att det i Haninge kommun
              inte finns några restriktioner för vad ledsagningen får användas
              till. Det är en bra fråga som man kan ställa till sig själv: Hur
              ska man göra när det gäller det?
            </seg>
            <seg n="a2106bba">
              För oss socialdemokrater är det tydligt att synskadade och dövblinda
              har rätt till en ledsagarservice som ger möjlighet att leva ett
              liv som alla andra.
            </seg>
            <seg n="b1ecb98a">
              Jag vill fråga ministern, mot bakgrund av det som jag nu har
              sagt: Är det okej att vissa kommuner tar ut en avgift för ledsagarservice,
              och vilka andra åtgärder avser ministern att vidta för att garantera
              hjälp och stöd som leder till säkerhet och till självständighet?
            </seg>
          </u>
          <note type="speaker" n="ec8f7adb">
            Anf. 6 LENNART AXELSSON (S):
          </note>
          <u who="lennart_axelsson_204029" xml:id="i-7a9bdeb41829b57e-1" n="ee4e4bc8">
            <seg n="26f36b26">
              Fru talman! Jag tycker att det är bra att ministern ger Socialstyrelsen
              i uppdrag att se över det här. Det finns uppenbarligen starka
              skäl som talar för att vi behöver göra någonting åt det här.
            </seg>
            <seg n="554da0ad">
              Jag tänkte avsluta med en liten sak som fanns med i presentationsmaterialet
              från Synskadades Riksförbund och SSR.
            </seg>
            <seg n="52045382">
              De skrev så här:
            </seg>
            <seg n="28d41c78">
              Det tycker jag att vi försöker göra något åt.
            </seg>
          </u>
          <note type="speaker" n="9b139661">
            Anf. 7 Statsrådet MARIA LARSSON (KD):
          </note>
          <u who="maria_larsson_barn_och_al" xml:id="i-bd1cb343ddb2e782-2" n="3002a2bd">
            <seg n="54bf1472">
              Fru talman! Det är inte ofta vi får limerickar i talarstolen.
              Tack för den!
            </seg>
            <seg n="e5165837">
              Låt oss klara ut några saker. Ledsagarservice kan ges både inom
              ramen för LSS och inom ramen för socialtjänstlagen. Inom LSS är
              den alltid avgiftsfri, och ledsagning inom LSS avser vi nu att
              se över. Den andra delen, som handlar om att kommuner ger ledsagning,
              vilket är mer vanligt förekommande än ledsagning inom ramen för
              LSS, innebär att kommunerna också är fria att sätta avgifter.
              Det har vi gjort en tidigare kartläggning om som visar att en
              del kommuner tillhandahåller denna service avgiftsfritt medan
              andra sätter en avgift.
            </seg>
            <seg n="634cfe82">
              Det är upp till både mig och interpellanten att i kommunpolitiken
              se till att vi får rimlig avgiftssättning. Men staten går inte
              in och reglerar den kommunala delen. Där är det kommunpolitiker
              som har avgörandet, och de måste agera där. Den debatten lämpar
              sig inte riktigt för riksdagens talarstol. Det är viktigt att
              vi håller isär vad som är statens uppgift och vad som är kommunernas
              uppgift.
            </seg>
            <seg n="7b4a0ab3">
              För att bidra till ökad klarhet även när det gäller kommunernas
              insatser har vi gett Socialstyrelsen i uppdrag att ta fram öppna
              jämförelser för området, så att vi kan se vad varje kommun presterar
              och hur situationen ser ut.
            </seg>
            <seg n="0e69fb1a">
              Från och med nästa år kommer ledsagarservice också att finnas
              med bland de LSS-insatser som jämförs. Det blir bra eftersom det
              hjälper oss att både få en klar bild av läget och se hur trenderna
              ser ut på kort sikt och på lång sikt. Öppna jämförelser är ett
              bra instrument för att kunna benchmarka och för att se jämförande
              resultat och följa trender på kort och lång sikt.
            </seg>
            <seg n="6289abfe">
              Jag vill också nämna att vi har ganska många åtgärder på gång
              inom Regeringskansliet, som ni förstår. Inom Regeringskansliet
              pågår också en allmän översyn av både handikappersättningen och
              vårdbidraget. Där ingår även att kartlägga olika slags merkostnader.
              Syftet med översynen är att modernisera och göra regelverket mer
              rättssäkert och mer förutsägbart för den enskilde. Vi har alltså
              vidtagit en rad åtgärder för att öka kunskapen. Det är nämligen
              kunskapen om hur det ser ut i dag som är grunden för att kunna
              göra eventuella förändringar.
            </seg>
          </u>
          <note type="speaker" n="74360c1e">
            Anf. 8 SHADIYE HEYDARI (S):
          </note>
          <u who="shadiye_heydari_c4523a" xml:id="i-2d966eca246607cc-2" n="90764089">
            <seg n="efad9e9f">
              Fru talman! Tack, statsrådet, för svaret!
            </seg>
            <seg n="5fdbdab6">
              Vi har många hinder; det är inte bara ett hinder. Det är kommunens
              och inte regeringens ansvar. Vem som ska ha huvudansvaret är en
              bra fråga som vi kan ställa oss själva. Om det inte är ministerns
              ansvar, vem har i så fall huvudansvaret för helheten?
            </seg>
            <seg n="838fb617">
              Det är jättebra att ni kommer att ge Socialstyrelsen i uppdrag
              att kartlägga detta. Jag kommer att komma tillbaka till det.
            </seg>
            <seg n="d37d4c4a">
              Nu fick jag höra att det finns ett annat hinder för de synskadade.
              Det skriver även Synskadades Riksförbund. Vi lever nu i ett it-samhälle,
              och det leder till ett annat problem som de möter dagligen. Så
              här skriver de: Där det tidigare har varit självklart med personlig
              service har servicen dragits in och ersatts med för många otillgängliga
              automater och andra it-baserade lösningar eller tjänster. Konsekvensen
              av denna utveckling har blivit att personer med synnedsättning
              och dövblindhet har utestängts och därmed fått ökade behov av
              ledsagning på grund av it-utvecklingen.
            </seg>
            <seg n="3c899b3b">
              Vi har dragit in den personliga servicen. Man kan inte gå till
              posten eller något servicekontor och få personlig kontakt som
              man en gång i tiden kunde. Vi har också utvecklat it-enheterna,
              vilket försvårar för de synskadade. Det innebär att vi måste jobba
              med de här frågorna för att underlätta för dem. Vi lever i ett
              gör-det-själv-samhälle.
            </seg>
            <seg n="ce3e665b">
              När tänker regeringen inrätta kartläggningen? När kommer resultatet?
              Vi kan inte vänta ett år till. Detta handlar om liv och om att
              vi ska underlätta för medborgarna. Kommer ministern att se över
              lagen? Och är frågan om en nationell riktlinje något som du kan
              tänka dig att jobba med?
            </seg>
          </u>
          <note type="speaker" n="a3cd6a54">
            Anf. 9 Statsrådet MARIA LARSSON (KD):
          </note>
          <u who="maria_larsson_barn_och_al" xml:id="i-bd1cb343ddb2e782-3" n="3002a2bd">
            <seg n="d63068c3">
              Fru talman! När jag tittar på vad Socialdemokraterna skriver
              om LSS tolkar jag det ändå som att ni inte på något sätt avser
              att förändra förhållandena, att ledsagning kan ges inom ramen
              för LSS men också inom ramen för kommunerna. Man kan lätt få intryck
              av att det skulle vara en annan ordning när man hör interpellanten,
              men jag har aldrig sett att ert parti har föreslagit det och inte
              heller att ni har lagt över ytterligare medel från staten till
              kommunerna för att fullgöra fler tjänster.
            </seg>
            <seg n="185174bb">
              Vi får nog vara lite bestämda med att de förhållanden som råder
              måste få fortsätta råda, men vi måste se till att öka rättssäkerheten
              och ge möjligheter enligt det lagen föreskriver. Om vi har fått
              till stånd en ändrad praxis där det i dag har blivit mycket svårare
              att få ledsagning är det precis det som jag i så fall får kunskap
              om via den kartläggning som nu ska göras. Den får sedan vara grund
              för att eventuellt titta på om det behövs förändringar i lagstiftningen.
            </seg>
            <seg n="605ee5c7">
              Interpellanten frågar när. Det är väldigt nära förestående. Vi
              håller på med slutberedningen av uppdraget om kartläggningen.
              Jag är angelägen om att den ska komma till stånd, och jag är angelägen
              om att få den kunskap som behövs för att eventuellt kunna gå vidare.
            </seg>
            <seg n="d06f0a8e">
              Jag har fått många signaler, inte minst från Synskadades Riksförbund,
              och tar dem på stort allvar. Vi vill att människor med den typen
              av funktionsnedsättningar ska kunna vara aktiva samhällsmedborgare
              och ha ett fungerande liv. Det är utgångspunkten för LSS. Jag
              är angelägen om att upprätthålla legitimiteten för LSS och fortsatt
              värna den reformen. Det är en stor angelägenhet för mig.
            </seg>
            <seg n="f25808a9">
              Tack för debatten!
            </seg>
          </u>
          <note n="46d891a6">
            Överläggningen var härmed avslutad.
          </note>
          <note n="b7be5307">
            9 § Svar på interpellation 2013/14:178 om FN:s granskning av
            svensk funktionshinderspolitik
          </note>
          <note type="speaker" n="f8f7addd">
            Anf. 10 Statsrådet MARIA LARSSON (KD):
          </note>
          <u who="maria_larsson_barn_och_al" xml:id="i-bd1cb343ddb2e782-4" n="3002a2bd">
            <seg n="15cc2df8">
              Fru talman! Lennart Axelsson har frågat mig om inriktning och
              svar till Kommittén för rättigheter för personer med funktionsnedsättning
              avseende frågor om situationen på arbetsmarknaden, utbildningsområdet,
              tillgänglighet och undanröjande av hinder, fristående övervakningsmekanism
              eller MR-institution samt individuellt stöd i form av personlig
              assistans.
            </seg>
            <seg n="bb7c6bff">
              I regeringens strategi för genomförande av funktionshinderspolitiken
              angavs att en uppföljning skulle göras av funktionshinderspolitiken
              bland annat utifrån de mål som slogs fast i den nationella handlingsplanen
              för handikappolitiken (1999/2000:79) samt utifrån FN:s konvention
              om rättigheter för personer med funktionsnedsättning. Denna uppföljning
              genomförs numera regelmässigt av Handisam, som årligen rapporterar
              sina iakttagelser. Regeringens politik har således inneburit att
              vi nu kan avläsa vilka resultat som uppnås och få en bild av såväl
              de utmaningar som finns som de framsteg som görs inom funktionshindersområdet.
            </seg>
            <seg n="1e2433f9">
              Sverige har av sekretariatet hos FN:s högkommissarie för mänskliga
              rättigheter fått information om att den rapport som Sverige lämnade
              år 2011 om åtgärder som vidtagits för att verkställa skyldigheter
              enligt konventionen med mera ska granskas av Kommittén för rättigheter
              för personer med funktionsnedsättning den 31 mars–1 april 2014.
              Som förberedelse för granskningen har kommittén bifogat en frågelista,
              list of issues, vars syfte är att erhålla ytterligare information
              för att kunna bedöma implementeringen av konventionen. Det gäller
              sammanlagt 46 frågor som omfattar en väsentlig del av regeringens
              ansvarsområden.
            </seg>
            <seg n="e8cb684d">
              Jag kan konstatera att de frågor som ställs av kommittén är omfattande
              och att det inte skulle vara praktiskt genomförbart att inom ramen
              för detta interpellationssvar återge svaren i deras helhet. Låt
              mig dock få ge några exempel på insatser som finns med i svaren
              och få återkomma med utförligare information senare i debatten.
            </seg>
            <seg n="8e3ce962">
              Angående situationen på arbetsmarknaden vill jag understryka
              att personer som har en funktionsnedsättning som innebär en nedsatt
              arbetsförmåga i lägre grad har arbete som huvudsaklig sysselsättning
              jämfört med befolkningen i stort. När det gäller personer med
              en funktionsnedsättning som inte medför nedsatt arbetsförmåga
              är situationen på arbetsmarknaden densamma som för övriga befolkningen.
            </seg>
            <seg n="5bf0eb86">
              Under de senaste mandatperioderna har regeringen genomfört flera
              reformer i syfte att öka möjligheterna för dessa personer att
              få eller behålla en anställning. Bland annat har ytterligare resurser
              tillförts för anställningar med lönebidrag, och ytterligare förvaltningsmedel
              har tillförts Arbetsförmedlingen för att säkra kvaliteten i stödet.
            </seg>
            <seg n="e9ebaf9a">
              Dessutom har regeringen tidigare höjt beloppsgränserna för personligt
              biträde och arbetshjälpmedel. Regeringen har även möjliggjort
              en mer flexibel användning av de särskilda insatserna för målgruppen.
              Jag vill i detta sammanhang också nämna det uppdrag som lämnats
              till Arbetsförmedlingen om att utarbeta ett praktikantprogram
              i statliga myndigheter.
            </seg>
            <seg n="59e7298f">
              När det gäller utbildningsområdet har myndigheter som Skolverket,
              Skolinspektionen och Specialpedagogiska skolmyndigheten fått i
              uppdrag att arbeta i enlighet med regeringens strategi på utbildningsområdet
              och dess nio delmål. Målen tar fasta på utformning och anpassning
              av undervisningen, tillgänglighet och val av skola samt ökade
              kunskaper i skolan om funktionsnedsättning och hur elevernas behov
              bäst bör mötas. Utöver detta har regeringen tagit initiativ till
              flera reformer för att höja kvaliteten i skolan och förbättra
              möjligheterna för alla barn att få det stöd de behöver.
            </seg>
            <seg n="97da85fe">
              Beträffande frågan om bristande tillgänglighet som diskrimineringsgrund
              avser regeringen att återkomma till riksdagen med ett lagförslag
              om bristande tillgänglighet för personer med funktionsnedsättning
              som en form av diskriminering.
            </seg>
            <seg n="0056f2bf">
              Den nya plan- och bygglagen, PBL (2010:900), som trädde i kraft
              2011, innehåller utförliga regler om tillgänglighet i den bebyggda
              miljön. Enligt denna lag ska en byggnad vara tillgänglig och användbar
              för personer med nedsatt rörelse- eller orienteringsförmåga. Enligt
              lagen ska också enkelt avhjälpta hinder undanröjas för att förbättra
              tillgängligheten i lokaler dit allmänheten har tillträde och på
              allmänna platser.
            </seg>
            <seg n="fa2a88d0">
              Beträffande frågan om inrättande av en fristående övervakningsmekanism/MR-institution
              i Sverige har Delegationen för mänskliga rättigheter föreslagit
              att en nationell institution för mänskliga rättigheter ska inrättas.
              Förslaget bereds i Regeringskansliet.
            </seg>
            <seg n="c217cd95">
              För att värna assistansreformen och slå vakt om verksamhetens
              mål och allmänna inriktning som detta uttrycks i lagen (1993:387)
              om stöd och service till vissa funktionshindrade, har regeringen
              tagit initiativ till ett antal uppdrags- och utredningsinsatser.
              Bland annat har Inspektionen för socialförsäkringen, ISF, fått
              i uppdrag att ta fram underlag för och bedöma orsakerna till utfallet
              av Försäkringskassans beslut om assistansersättning enligt 51
              kap. socialförsäkringsbalken, och regeringen har gett en särskild
              utredare i uppdrag att se över den nuvarande modellen för assistansersättning
              (dir. 2013:34). Uppdraget till ISF har delredovisats i december
              2012 och ska slutredovisas i oktober 2014. Den särskilda utredaren
              ska redovisa sitt uppdrag i februari 2014.
            </seg>
          </u>
          <note type="speaker" n="1d944598">
            Anf. 11 LENNART AXELSSON (S):
          </note>
          <u who="lennart_axelsson_204029" xml:id="i-7a9bdeb41829b57e-2" n="ee4e4bc8">
            <seg n="f345d3b7">
              Fru talman! Tack, statsrådet, för svaret! Det fanns två huvudsakliga
              skäl till att jag ställde den här interpellationen. Det ena var
              att belysa hur människor med funktionsnedsättning har det i Sverige
              2013 och kanske framför allt hur regeringen ser på deras situation.
              Det andra var att uppmärksamma FN-konventionen på det här området.
              Det är något som vi sällan talar om, men vi har faktiskt åtagit
              oss vissa saker när det gäller mänskliga rättigheter, och i det
              här sammanhanget speciellt när det gäller människor med funktionsnedsättning.
              Grundtanken i konventionen är att människor med funktionsnedsättning
              ska känna delaktighet och behandlas jämlikt inom samhällets alla
              områden.
            </seg>
            <seg n="fd464b73">
              I min interpellation skriver jag att FN:s granskning måste ses
              mot bakgrund av hur levnadsförhållandena är för personer med funktionsnedsättning
              i Sverige år 2013. I myndigheten Handisams lägesrapport för året
              ges två dystra bilder av läget i Sverige. Först noterar man att
              inom alla de prioriterade politikområdena har grupper av personer
              med funktionsnedsättning sämre förutsättningar och lägre grad
              av delaktighet jämfört med övrig befolkning. Sedan dras slutsatsen
              om hur politiken inte förefaller vara tillräckligt offensiv. Uppföljningen
              visar att utvecklingen mot de beslutade inriktningsmålen och delmålen
              går för långsamt, skriver man. Mot den bakgrunden är det särskilt
              angeläget att uppmärksamma såväl FN:s frågor till Sverige som
              regeringens kommande svar. Det mest centrala är vilken analys
              regeringen gör av läget och vilka konkreta initiativ man planerar
              att ta för att skynda på utvecklingen i en positivare riktning.
            </seg>
            <seg n="975306e5">
              Man frågar också hur det ser ut på arbetsmarknaden för män respektive
              kvinnor med funktionsnedsättning. Jag kan inte hitta någonting
              om det i svaret, och det vore därför bra om Maria Larsson kunde
              kommentera den frågan.
            </seg>
            <seg n="eb5775e0">
              Jag tänkte ta upp några synpunkter som jag har på svaret. Det
              är naturligtvis bra att Handisam har i uppgift att se över utvecklingen
              och avlägga rapport varje år. Men det räcker inte att få vetskap,
              utan det förutsätter att man också gör någonting åt de problem
              som dyker upp. Där finns mycket övrigt att önska. Jag kan förstå
              att det i en interpellationsdebatt inte är möjligt att återge
              alla de svar som man tänker lämna till FN, men det är i alla fall
              en början. Vi får förmodligen anledning att återkomma när hela
              svaret har lämnats till FN.
            </seg>
            <seg n="1037c35b">
              I svaret sägs att under de senaste mandatperioderna har regeringen
              genomfört flera reformer i syfte att öka möjligheterna för dessa
              personer att få eller behålla en anställning. Därför kan jag inte
              låta bli att nämna att arbetsmarknadsutskottet nyligen har gett
              ett tillkännagivande till regeringen att regeringen ska titta
              på de förslag som den så kallade Funkautredningen lade fram och
              som regeringen stoppade i byrålådan, tillsammans med många andra
              utredningar som inte kommit längre än så. Det är bra att regeringen
              nu har fått det uppdraget från riksdagen.
            </seg>
            <seg n="06a46040">
              De övriga synpunkterna tar jag upp i mitt nästa inlägg.
            </seg>
          </u>
          <note type="speaker" n="21659b5b">
            Anf. 12 Statsrådet MARIA LARSSON (KD):
          </note>
          <u who="maria_larsson_barn_och_al" xml:id="i-bd1cb343ddb2e782-5" n="3002a2bd">
            <seg n="793b413d">
              Fru talman! Låt mig säga att det inte är lätt att i ett kort
              svar och i en sådan här tidsbegränsad debatt hinna besvara alla
              de frågor som interpellanten ställer. Men vi får säkert fler tillfällen
              att diskutera frågorna. Jag har dock gjort ett försök att besvara
              dem så utförligt som möjligt under de former som står till förfogande.
            </seg>
            <seg n="a2b1ebd7">
              Jag vill säga att det är en fantastisk konvention till både form
              och innehåll. Det är en ovanligt rik konvention, konkret till
              sin karaktär, och jag tror att den har blivit så bra för att funktionshindersrörelsen
              varit tydligt involverad i framtagandet av den. Jag hade förmånen
              att som ganska nybliven minister med samlat ansvar för frågorna
              få underteckna konventionen för Sveriges räkning. Den är mycket
              betydelsefull. Den kommer att ha stor betydelse för tillgänglighetsarbetet
              och funktionshindersarbetet i stort, både i Sverige och i alla
              andra länder som undertecknat den. Det var många som redan vid
              första undertecknandetillfället skrev under, vilket är glädjande.
            </seg>
            <seg n="9a8b5706">
              Undertecknandet innebär att funktionshindersfrågorna diskuteras
              mycket i internationella sammanhang och också i de bilaterala
              övningar jag har med ministrar från olika håll i världen. Senast
              var jag i Brasilien och diskuterade möjligheterna för funktionshindrade
              att delta i olika VM- och OS-sammanhang som är aktuella i det
              landet.
            </seg>
            <seg n="a2e94b84">
              Från regeringens sida har vi velat ha en uppföljningsmekanism
              så att vi ser om det händer saker, om tillgängligheten och funktionshinderspolitiken
              utvecklas åt rätt håll. Det har varit problematiskt. Den tidigare
              strategin som fanns var en tioårig strategi utan uppföljningsbara
              mål. Den bara löpte på, och när tiden var slut kunde vi konstatera
              att det inte hade hänt så mycket som vi önskat. Därför har vi
              nu sjösatt en femårig strategi med årliga uppföljningar. Det är
              dem som Handisam ger oss, och därför ser vi både det som varit
              framgångsrikt och det som fortsatt brister.
            </seg>
            <seg n="79bfe9a7">
              Min sammanlagda bedömning är att det går alldeles för långsamt
              i förhållande till de mål vi har satt upp för slutet av strategin
              och att takten behöver ökas. Men jag är också övertygad om att
              det händer betydligt mer nu, när vi har uppföljbara delmål på
              vägen och slutmål, än vad det gjorde tidigare med en tioårig strategi
              utan någon större uppföljning.
            </seg>
            <seg n="a78a884f">
              Det händer positiva saker som refereras i Handisams lägesrapport.
              I interpellationen målas det upp en dyster bild av att inget händer.
              Men det är inte riktigt sant, Lennart Axelsson. Vi får tillstå
              att det händer en hel del positiva saker. Till exempel är det
              enligt den senaste uppföljningen från 2012 nu många fler som har
              tillgång till arbetshjälpmedel och därmed kan finnas på en arbetsplats
              än vad som varit fallet innan. It har underlättat vardagen för
              många. Många fler med dyslexi skriver högskoleprovet, och fler
              studenter med funktionsnedsättning har kontakt med samordnare
              på högskolorna. De strategiska myndigheternas rapporter utvecklas
              för varje år; allt fler börjar komma upp på banan, och de har
              utvecklats i samråd med funktionshindersorganisationerna. Så visst
              händer det positiva saker.
            </seg>
            <seg n="79ff3726">
              Jag får återkomma i nästa anförande med ytterligare information.
            </seg>
          </u>
          <note type="speaker" n="057ed5d2">
            Anf. 13 LENNART AXELSSON (S):
          </note>
          <u who="lennart_axelsson_204029" xml:id="i-7a9bdeb41829b57e-3" n="ee4e4bc8">
            <seg n="9db8c081">
              Fru talman! Det är ett problem om man inte riktigt ser hur det
              ser ut. Då tycker man väl inte att det finns behov av att göra
              något heller.
            </seg>
            <seg n="359d9a13">
              Jag har varit på ett antal möten den senaste tiden. Bland annat
              hade Intressegruppen för assistansberättigade en debatt den 23
              november, där rubriken var: Från medborgare till vårdobjekt –
              vart är vi på väg?
            </seg>
            <seg n="92d464c4">
              På den internationella funktionshindersdagen den 3 december hade
              Diskrimineringsombudsmannen ett seminarium tillsammans med DHR,
              handikappförbunden och Lika Unika. Man diskuterade om lagen funkar
              som verktyg för våra rättigheter. Den bild som deltagarna gav
              var ganska nedslående, måste jag säga. Några uttalanden som gjordes
              var: På 13 år har det gått bakåt på arbetsmarknaden. Allt fler
              förlorar sin assistans. Beviljandegraden är historiskt låg. Vi
              tas inte på allvar. Det går åt fel håll. Det är i förhållande
              till andra i Sverige de här frågorna måste diskuteras, inte i
              förhållande till hur situationen ser ut i andra länder.
            </seg>
            <seg n="6e36cb29">
              Nog finns det mycket att göra för att det ska bli så bra som
              jag i grunden tror att både Maria Larsson och jag vill. Men man
              måste se problemen för att kunna komma på vad man behöver göra.
            </seg>
            <seg n="37ccdda9">
              Jag vill kommentera svaret lite mer. I delen om utbildning sade
              statsrådet: Utöver detta har regeringen tagit initiativ till flera
              reformer för att höja kvaliteten i skolan och förbättra möjligheterna
              för alla barn att få det stöd de behöver. Jag vet inte om svaret
              skrevs innan PISA-rapporten kom. Det är väl bara att konstatera
              att det verkligen inte har gått åt rätt håll på skolområdet. Och
              när det går åt fel håll totalt sett går det ännu mycket mer fel
              för den grupp vi pratar om i dag.
            </seg>
            <seg n="59b63b75">
              Sedan sade statsrådet: På frågan om bristande tillgänglighet
              som diskrimineringsgrund avser regeringen att återkomma till riksdagen
              med ett lagförslag om bristande tillgänglighet för personer med
              funktionsnedsättning som en form av diskriminering. Någonting
              man kallar torsdagsaktionen har nu stått i snart 1 100 dagar varje
              torsdagsmorgon för att förmå regeringen att lägga fram förslag
              om de här frågorna. Maria Larsson vet naturligtvis detta; hon
              går förbi dem varje torsdagsmorgon. Jag hoppas verkligen att det
              kommer en proposition väldigt snart på det här området, men jag
              tror inte på det förrän jag ser det. Det är dags att ge dem som
              har stått där i snö, regn och blåst lite ledigt, och det får de
              först när propositionen kommer till stånd.
            </seg>
            <seg n="02ae6c1f">
              Jag får återkomma om vår politik i nästa inlägg.
            </seg>
          </u>
          <note type="speaker" n="5ef58243">
            Anf. 14 Statsrådet MARIA LARSSON (KD):
          </note>
          <u who="maria_larsson_barn_och_al" xml:id="i-bd1cb343ddb2e782-6" n="3002a2bd">
            <seg n="f8832358">
              Fru talman! Ja, tiden är begränsad hela vägen för både interpellant
              och ansvarig minister!
            </seg>
            <seg n="71f1de9e">
              Jag tror att vi har en gemensam syn att det finns både glädjeämnen
              och sorgeämnen inom funktionshinderspolitiken, Lennart Axelsson.
              Det finns saker som vi kan tillåta oss att glädjas över och som
              går framåt på ett tydligt sätt. Men vi har en rad problem kvar.
              Rollfördelningen är sådan att oppositionen ofta fokuserar på det
              som brister. Jag ser också stora brister; låt mig säga det. Det
              finns många områden där jag är djupt bekymrad och tycker att vi
              kommer framåt alldeles för långsamt.
            </seg>
            <seg n="5e085a97">
              Men faktum är att vi nu har kunskap på bordet. Vi har siffror
              som gör att det är mycket lättare att se bristerna, peka på dem
              och diskutera utifrån dem. Det är jag glad för. Jag tycker inte
              att det finns anledning att gömma undan någonting. Min målsättning
              har varit att ta fram den kunskap som ger oss möjligheter till
              ett förbättringsarbete. Jag är djupt bekymrad över att personer
              med funktionsnedsättning finns på arbetsmarknaden i lägre utsträckning.
              Därför jobbar vi med att förändra attityder hos arbetsgivarna
              och med praktikantprogram inom ramen för myndigheternas arbete.
              Vi försöker på alla sätt höja nivån. Den situation vi har i dag
              är inte rimlig.
            </seg>
            <seg n="aba6ba15">
              Jag är djupt bekymrad över skolområdet. Där någonstans börjar
              det. Att ge elever med olika typer av funktionsnedsättning möjlighet
              till bra och fullvärdig skolgång är naturligtvis nödvändigt för
              att de sedan ska kunna finnas på arbetsmarknaden. Men samtidigt,
              Lennart Axelsson, gläds jag över att det är allt fler studenter
              som går en högre utbildning och har en funktionsnedsättning. De
              ökar i stort antal. Det betyder att vi kommer att ha många fler
              akademiker med funktionsnedsättning framöver. Då ska vi naturligtvis
              se till att arbetsmarknaden tacksamt tar emot även dem.
            </seg>
            <seg n="3b7b93b8">
              Jag blundar inte för verkligheten. Jag ser bristerna. Men jag
              ser också att vi gör framsteg på många områden. Framför allt kan
              vi se var det brister på ett annat sätt än tidigare.
            </seg>
            <seg n="d587562c">
              Jag ska kommentera två saker mer specifikt. Jag fick tidigare
              en fråga om skillnaden mellan kvinnor och män på arbetsmarknaden.
              Ja, det finns en tydlig skillnad. 51 procent av männen med funktionsnedsättning
              finns på arbetsmarknaden, men bara 39 procent av kvinnorna. Det
              finns alltså en markant könsskillnad, som i sig är väldigt oroväckande.
            </seg>
            <seg n="5d58cffd">
              Låt mig åter bedyra det som jag skrivit i budgetpropositionen
              för 2014 och som jag sade i mitt svar: Ja, det kommer ett lagförslag
              om bristande tillgänglighet som diskrimineringsgrund. Jag har
              träffat torsdagsaktionen nästan varje torsdag, och de borde nästan
              ha guldmedalj för sin uthållighet. De står där i regn och blåst,
              i ur och skur och visar verkligen angelägenhetsgraden i att få
              ett lagförslag på plats. Och tro mig, det kommer!
            </seg>
          </u>
          <note type="speaker" n="cd798724">
            Anf. 15 LENNART AXELSSON (S):
          </note>
          <u who="lennart_axelsson_204029" xml:id="i-7a9bdeb41829b57e-4" n="ee4e4bc8">
            <seg n="aabbf392">
              Fru talman! Det finns ett gammalt uttryck: Gärna en guldmedalj,
              men först en rejäl pension! Jag tror att det är samma sak i det
              här fallet. Jag tror inte att de i första hand vill ha en guldmedalj.
              De vill ha en proposition.
            </seg>
            <seg n="b1a7a802">
              Vår socialdemokratiska funktionshinderspolitik kan sammanfattas
              i fem punkter. Funktionshindersfrågorna är främst rättighetsfrågor,
              inte vård- och omsorgsfrågor. Det är viktigt att tänka på. För
              det första måste man ändra lagstiftningen, så att bristande tillgänglighet
              blir en diskrimineringsgrund i diskrimineringslagen. För det andra
              måste man värna LSS-reformen. För det tredje måste arbetet för
              att tillgänglighetsanpassa Sverige intensifieras. För det fjärde
              måste aktiva åtgärder sättas in för att öka sysselsättningsgraden
              för personer med funktionsnedsättning. För det femte måste hjälpmedelsfrågan
              ses över.
            </seg>
            <seg n="234eb11e">
              Jag brukar titta på de lättlästa delarna av olika presentationer.
              De är faktiskt väldigt bra. Många myndigheter har sådana där de
              beskriver vad de håller på med. I Handisams rapport, sista delen,
              kan man läsa det här: Det finns många skillnader mellan hur det
              är för personer med funktionsnedsättning och för övrig befolkning.
              Meningen med vår uppföljning är att det ska bli bättre. Men då
              måste vi tillsammans sätta fart och sikta mot målen för att ta
              bort hinder och skapa delaktighet inom alla områden i samhället.
            </seg>
            <seg n="49cd6d7e">
              Det är ett bra slut i debatten att vi kommer överens om att se
              problemen och göra någonting åt dem. I dag är det alltför många
              bra förslag som ligger i byrålådorna hos regeringen. Plocka fram
              dem!
            </seg>
          </u>
          <note type="speaker" n="751b9e14">
            Anf. 16 Statsrådet MARIA LARSSON (KD):
          </note>
          <u who="maria_larsson_barn_och_al" xml:id="i-bd1cb343ddb2e782-7" n="3002a2bd">
            <seg n="90a5f017">
              Fru talman! När det gäller grundsynen har vi inte så stora motsättningar.
              Jag tror inte heller att vi har det när det handlar om takten
              som vi skulle tycka vore önskvärd.
            </seg>
            <seg n="f8bd3193">
              Detta är ett ansvarsområde som faller ut på väldigt många och
              där var och en måste göra sin del. Dels är det många departement
              inblandade, dels är det flera huvudmän. Staten kan göra en del,
              men det måste också göras en hel del ute i kommunerna.
            </seg>
            <seg n="63b79423">
              Här måste vi se till att via våra olika politiska partier driva
              på det arbetet. Vi har till exempel som kristdemokrater i många
              kommuner arbetat för att kommuner ska gå in och anställa personer
              med funktionsnedsättning, att vi ska ta bort de enkelt avhjälpta
              hindren och att man avsätter pengar i den kommunala budgeten för
              det.
            </seg>
            <seg n="0c59f564">
              Vi kan väl komma överens om, Lennart Axelsson och jag, att se
              till att det arbetet aktualiseras om och om igen i våra respektive
              partier. Då kan det hända en hel del.
            </seg>
            <seg n="f8a2352e">
              Allt går inte att ratta från Regeringskansliet. Frågorna är komplexa,
              och det måste ske väldigt mycket av förbättringsarbete också ute
              i kommunerna.
            </seg>
            <seg n="c70e3ca8">
              Grunden för att vi ska kunna peka på var bristerna finns är att
              vi har kunskapen. Det arbete som regeringen har gjort med att
              ta fram kunskapen är en grundläggande förutsättning för framtidens
              förbättringsarbete.
            </seg>
            <seg n="108b7ed1">
              Jag är angelägen om att vi ska komma framåt fortare på många
              områden. Men jag kan också se att många parter behöver ta sin
              del av ansvaret.
            </seg>
            <seg n="2643fee1">
              Jag tackar för debatten och tror att vi kommer att komma tillbaka
              till varandra. Regeringen har vidtagit en rad olika åtgärder.
              Vi försöker skynda på arbetet så mycket som möjligt.
            </seg>
            <seg n="49665edf">
              Det kommer lagförslag inte bara om bristande tillgänglighet som
              diskrimineringsgrund. Vi har också haft ett antal lagförslag om
              förbättringar på hjälpmedelsområdet. Vi vet att assistansen fortsätter
              att öka. Fler timmar beviljas för varje år.
            </seg>
            <seg n="b80f254d">
              Det är på nationell nivå väldigt tydligt att assistansreformen
              håller.
            </seg>
          </u>
          <note n="46d891a6">
            Överläggningen var härmed avslutad.
          </note>
          <note n="9c14f642">
            10 § Svar på interpellation 2013/14:186 om tillgången på resandestatistik
          </note>
          <note type="speaker" n="1836e396">
            Anf. 17 Statsrådet CATHARINA ELMSÄTER-SVÄRD (M):
          </note>
          <u who="catharina_elmsater_svard_infrastruktu" xml:id="i-af8b6f0983d9d816-0" n="db7332da">
            <seg n="a252fb30">
              Fru talman! Lars Eriksson har frågat mig vad jag avser att vidta
              för åtgärder för att resandestatistiken för tåg på Mälarbanan
              ska bli tillgänglig för kollektivtrafikmyndighet eller kommun.
            </seg>
            <seg n="6c410593">
              Fru talman! Detta är nu mitt tredje svar sedan i slutet av förra
              året till Lars Eriksson på i stort sett samma fråga.
            </seg>
            <seg n="8e7ae9ed">
              Som jag har svarat tidigare håller jag med om att resandestatistik
              kan vara ett väsentligt underlag vid olika typer av beslut. Tågoperatörer
              ska regelbundet lämna uppgifter till den statliga myndigheten
              Trafikanalys. Men det är dock inte möjligt att med hjälp av dessa
              uppgifter studera resandet linje för linje eller på länsnivå.
              Transportstyrelsen och Trafikanalys analyserar därför behovet
              av att få bättre statistik över resandet med kommersiell trafik.
            </seg>
            <seg n="5c5f07cb">
              Jag anser att det är viktigt att de regionala kollektivtrafikmyndigheterna
              föregår med gott exempel och publicerar uppgifter av god kvalitet
              om den offentligt organiserade tågtrafiken helt i enlighet med
              EU:s kollektivtrafikförordning.
            </seg>
            <seg n="4d847ea8">
              Avslutningsvis kan jag meddela att häromveckan har behovet av
              bättre statistik inom järnvägstrafik uppmärksammats både av regeringens
              egen utredning om järnvägens organisation och av Riksrevisionens
              granskning av tågförseningar. Jag anser att det finns skäl att
              överväga fortsatta åtgärder i syfte att förbättra tillgången på
              statistik.
            </seg>
          </u>
          <note type="speaker" n="75b2973b">
            Anf. 18 LARS ERIKSSON (S):
          </note>
          <u who="lars_eriksson_e0a5e2" xml:id="i-ddda3cc6d5f9f8bc-0" n="3be968b8">
            <seg n="41df43b1">
              Fru talman! Jag vill börja med att tacka statsrådet för svaret.
              Jag har lite blandade känslor inför svaret. Det känns lite märkligt,
              snudd på grinigt. Jag tror att jag måste börja i den änden att
              beskriva varför jag tycker att resandestatistik är viktigt.
            </seg>
            <seg n="65b8b7a2">
              Vi som nästan dagligen pendlar mellan Västerås och Helsingfors
              fram och tillbaka tvingas inte sällan att stå och vänta på tåg
              som man kan fundera på om de verkligen är dimensionerade för alla
              oss som står där och väntar på stationsområdet. Vi börjar fundera
              på vad det är som gör att det ser ut på det viset.
            </seg>
            <seg n="a08363cf">
              När vi står där på tåget – vi sitter inte ned – är det vanligaste
              samtalet: Är inte detta farligt? Tänk om tåget hastigt bromsar
              in! Så förs samtalen. Varför är tågen inte dimensionerade för
              oss så som vi åker? Vet de inte hur många vi är som pendlar på
              dessa sträckor? Det är frågor som är väldigt vanligt förekommande
              när vi står där.
            </seg>
            <seg n="a5af4ceb">
              I Västerås planerar kommunen för ett nytt resecentrum. Det betyder
              att kommunen planerar för ett helt nytt stationsområde. Det är
              det största planeringsprojektet i Västerås över tid. På kommunen
              vill man veta: Hur många är det som ska med tågen vid olika tidpunkter?
              Vart ska de, och hur ser resandet ut?
            </seg>
            <seg n="5a71423f">
              En del av de uppgifterna försöker man ta reda på genom olika
              resevaneundersökningar. Man genomförde också undersökningar på
              stationsområdet. Man försöker helt enkelt stå där och överblicka.
              Hur många är det som står på stationsområdet nu, och hur många
              är det som går på tåget? Osäkerhetsfaktorerna med undersökningarna
              är väldigt många. Tillförlitligheten är så pass bristfällig att
              undersökningarna starkt ifrågasätts.
            </seg>
            <seg n="a42d3459">
              Den dominerande tågoperatören SJ sitter på väldigt mycket statistik.
              Det är statistik som varken Västerås kommun eller Kollektivtrafikmyndigheten
              i Västmanland får del av. Sekretess och affärshemligheter gör
              att dessa uppgifter aldrig blir en del av underlaget för samhällsplaneringen
              hos kommunen eller kollektivtrafikmyndigheten.
            </seg>
            <seg n="db48b2b1">
              Statsrådet skriver i sitt svar att det är tredje gången hon får
              frågan. Det är helt riktigt. Hon har fått en skriftlig fråga och
              två interpellationer med ett års mellanrum. För ett år sedan svarade
              statsrådet i debatten: Det är egentligen första gången jag får
              frågan till mig på det här viset. Så sade statsrådet.
            </seg>
            <seg n="4bb30621">
              Att statsrådet tycker att det är för många gånger att en gång
              om året få en fråga om statistiksituationen är märkligt. Om debatten
              ska medverka till någonting hoppas jag att den ska medverka till
              att statsrådet ser till att vi tar steg i rätt riktning på området.
            </seg>
            <seg n="f6248483">
              Det är bra att oppositionen har legat på om Järnvägsutredningen
              och att den nu också kommit fram. Även om det är en liten del
              om statistikfrågorna nämns statistikfrågorna i utredningen om
              än i termer om att det är angeläget att titta på frågorna.
            </seg>
            <seg n="4651bcbe">
              Vad gäller statistikfrågorna hänger de fortfarande väldigt mycket
              i luften. Framför allt tycker jag att min fråga fortfarande hänger
              i luften. Vad tänker statsrådet göra för att resandestatistiken
              ska bli tillgänglig för kollektivtrafikmyndigheter och kommuner
              längs Mälarbanan?
            </seg>
          </u>
          <note type="speaker" n="208b637e">
            Anf. 19 Statsrådet CATHARINA ELMSÄTER-SVÄRD (M):
          </note>
          <u who="catharina_elmsater_svard_infrastruktu" xml:id="i-af8b6f0983d9d816-1" n="db7332da">
            <seg n="db16dab4">
              Fru talman! En sak som har visat sig över tid är att alla behöver
              bli bra mycket bättre för att det i slutändan ska kunna bli bra
              för resenären.
            </seg>
            <seg n="cbf0826a">
              Det handlar inte minst om de nya regionala kollektivtrafikmyndigheterna.
              De har ett uppdrag att på ett mycket tydligt sätt redovisa sin
              statistik och göra den tillgänglig. De regionala kollektivtrafikmyndigheterna
              har också ett viktigt uppdrag att samråda med alla dem som utför
              tjänster.
            </seg>
            <seg n="c99f3d5b">
              Jag har full förståelse för att det finns en efterfrågan på alltmer
              detaljerad information om till exempel resandeflödena med tåg.
              Det tycker jag själv många gånger behövs. Men vi måste också hitta
              en balans. Vi har en sekretesslagstiftning, och det är väl den
              som Lars Eriksson möjligtvis syftar på att SJ som bolag skulle
              ha hänvisat till. Men den ska ju vara till skydd för affärshemligheter,
              och det måste vi respektera när det är olika bolag som kör.
            </seg>
            <seg n="63617808">
              Lika viktigt är det att fundera på effekterna av de åtgärder
              som man kräver. Om offentliga regler orsakar mer administration
              är det inte säkert att man får någon nytta av det.
            </seg>
            <seg n="ba13b4a1">
              Med det sagt vill jag lyfta upp det behov som finns av att kunna
              planera. Det är alldeles riktigt att man har ett ansvar när det
              ska byggas ett nytt stationsområde i Västerås. Vill man ha reda
              på uppgifter och statistik måste man börja där man själv vill.
              Det kan man se lokalt, där man vet att personer ska resa. Däremot
              vet man inte vart de ska resa. Men för byggandet av stationshuset
              är det relevant att veta hur många människor som vistas eller
              kan komma att vistas på stationsområdet.
            </seg>
            <seg n="bd15f302">
              Det finns något som är problematiskt. Om alla ska bli bättre
              vore det också bra om de regionala kollektivtrafikmyndigheterna
              blev väsentligt mycket bättre på att göra de uppgifter som de
              enligt lag har att göra, när man kräver att andra ska göra det.
            </seg>
            <seg n="a997cbb7">
              Expertgruppen för studier i offentlig ekonomi, ESO, har varit
              kritisk till att de regionala kollektivtrafikmyndigheterna har
              alldeles för grunda uppgifter och att det saknas uppföljningsmetoder.
              Det behöver också utvecklas.
            </seg>
            <seg n="71882257">
              Trafikanalys, som studerar och ser över hur de regionala kollektivtrafikmyndigheterna
              gör, har också riktat skarp kritik mot att man brister i att lämna
              in uppgifter. Detta behöver naturligtvis också förbättras.
            </seg>
            <seg n="af3d5a35">
              Frågan är då: Vad är det för information som man behöver ha?
              Ja, om jag tar till exempel trafiken på Mälarbanan, där Lars Eriksson
              möter medresenärer på tåget, är en del av trafiken där kommersiell.
              Jag antar att en del av trafiken också är upphandlad trafik. Vilken
              dialog har man i sina krav på inte minst den upphandlade trafiken?
              Får man i samrådet ut en effekt av det som man har sagt att man
              vill ha? Vilken dialog har man? Det här måste kunna vara ett sätt
              att jobba på lokalt, eller regionalt i detta fall, med den som
              utför tjänsterna.
            </seg>
            <seg n="b78738fd">
              Min grunduppfattning är i alla fall att fler behöver bli betydligt
              bättre.
            </seg>
            <seg n="a2cd1bc2">
              Jag har i min roll ansvar för båda myndigheterna Trafikanalys
              och Transportstyrelsen. Transportstyrelsen har bland annat rollen
              som marknadsövervakare. Hos dem finns uppdraget att studera hur
              marknaden för persontrafik fungerar. Om det är så att myndigheterna
              nu ser att det behövs bättre resandestatistik ska de återkomma
              till regeringen och föreslå hur det ska gå till.
            </seg>
          </u>
          <note type="speaker" n="20ef5b8e">
            Anf. 20 LARS ERIKSSON (S):
          </note>
          <u who="lars_eriksson_e0a5e2" xml:id="i-ddda3cc6d5f9f8bc-1" n="3be968b8">
            <seg n="311034d9">
              Fru talman! När det gäller kollektivtrafikmyndigheterna och deras
              arbete hoppas jag att statsrådet och regeringen har en sådan dialog
              med sina myndigheter som man tycker att man behöver ha. Jag tycker
              i alla fall att man får lov att utveckla den.
            </seg>
            <seg n="c3129b3c">
              Jag är inte riktigt säker på varför statsrådet tar upp så mycket
              tid med att framhålla kollektivtrafikmyndigheternas roll i svaret
              till mig. Jag vet att den kollektivtrafikmyndighet som jag känner
              bäst, den i Västmanlands län, sköter sin inrapportering av resandestatistik
              till Trafikanalys på ett tillfredsställande sätt. Hur det är med
              andra myndigheter utgår jag från att statsrådet har koll på, och
              om det inte fungerar får man ta det med dem.
            </seg>
            <seg n="c69c58a5">
              Statsrådet hänvisar till – det är kanske det mest spännande i
              svaret – Järnvägsutredningen, som på totalt ungefär tre sidor
              tittar på statistikfrågan. Jag tycker att det är mycket glädjande
              att läsa förslaget till inventering och inlämnande av statistik
              hos järnvägsföretag. Jag tolkar det så att syftet främst är att
              få tillgång till bättre information om avgångstider och förseningar.
            </seg>
            <seg n="2ba3a15e">
              Hela denna utredning har ju en gång kommit till stånd utifrån
              det tågkaos som var förra året. Jag har tittat på hur man vill
              se på statistikuppgifterna och vad det är man vill ha in, men
              det kanske inte är riktigt det som jag efterfrågar.
            </seg>
            <seg n="3f8157c9">
              Det står att den fortsatta utredningen bör som särskild aktivitet
              analysera behovet av statistik för olika ändamål. Det är väl ändå
              begränsat till information till resenärer och godstransportkunder.
              Min tolkning är att behovet av uppgifter om resandet inte finns
              med i förslaget. Det är möjligt att det kan tolkas in, men jag
              tycker att det skulle vara bra om det kunde omnämnas som en viktig
              del i den fysiska planeringen och dimensioneringen för såväl reseterminaler
              och bussangöringar som annat.
            </seg>
            <seg n="3a56e3c5">
              Min slutsats är att det skulle behövas ett tillägg till utredningen
              som rör behovet av uppgifter om antalet resenärer. Det är då lämpligt
              att de regionala kollektivtrafikmyndigheterna och kommunerna med
              planeringsansvar på området får vara med och yttra sig kring det
              behovet. Alternativet är att det ska tillsättas en helt en egen
              utredning kring hur man ser på statistikfrågorna. Frågan om statistik
              inom kollektivtrafiken är inte en jättegammal fråga, utan den
              är rätt ny.
            </seg>
            <seg n="20f35915">
              Det jag har läst mig till är också att man kan lära sig av andra
              länder. Storbritannien har ett mer öppet sinne för att hantera
              statistikfrågorna och tillgänglighet till uppgifter, som saknas
              i Sverige. Det tas fram i form av rapporter i Storbritannien.
              Jag tycker att de har en öppenhet som jag skulle vilja fanns också
              i Sverige i synen på statistikfrågorna.
            </seg>
            <seg n="5d61250e">
              Det handlar i grunden om hur vi ska planera vårt samhälle. Vi
              vill ju att fler ska åka kollektivt. Vi vill ju att fler ska känna
              att tåget är lösningen på hur man ska förflytta sig. Då måste
              också kommunerna och regionerna som planerar detta få förutsättningar.
              Det är därför jag tycker att den här frågan är så central.
            </seg>
          </u>
          <note type="speaker" n="7b2a3bae">
            Anf. 21 Statsrådet CATHARINA ELMSÄTER-SVÄRD (M):
          </note>
          <u who="catharina_elmsater_svard_infrastruktu" xml:id="i-af8b6f0983d9d816-2" n="db7332da">
            <seg n="23af661d">
              Fru talman! Varför ägnar jag så mycket tid åt de regionala kollektivtrafikmyndigheterna?
              Ja, det beror bland annat på att de inte har funnits i så många
              år och ska hitta sin roll. Det är självklart att vi har en dialog
              med dem. Jag såg det mer som ett sätt att informera om att det
              är många som behöver bli bättre för att det i slutändan ska bli
              bra för resenären. Jag hoppas att Lars Eriksson och jag delar
              den uppfattningen.
            </seg>
            <seg n="10009516">
              När det gäller Järnvägsutredningen, om järnvägens organisation,
              var det väldigt tydligt för regeringen att Gunnar Alexandersson,
              som gör utredningen, verkligen ska identifiera flera olika områden
              inom järnvägen utifrån att fler ska välja att åka tåg. Det handlar
              om att göra järnvägen som organisation både mer effektiv och framför
              allt mer hållbar för framtiden.
            </seg>
            <seg n="acf9db83">
              I de samtal som har förts, inte minst under utredningens gång,
              har även operatörer nu framfört att de också skulle vilja ha tillgång
              till bättre statistik. Jag tycker att det är glädjande. Operatörerna
              måste också bli bättre på att lämna statistik. Det är när man
              börjar se nyttan av öppna data som man ser att man kan bli mer
              givmild. Det är en förändring av en kultur där man vill hålla
              information för sig själv. Detta syftar då inte minst till att
              kunna göra en bättre verksamhetsplanering. Det är det som är själva
              syftet med det här, att kunna göra rätt prioriteringar och dimensioneringar
              för att det i slutändan ska bli bäst för den som ska använda sig
              av den.
            </seg>
            <seg n="fb89bbce">
              Järnvägsutredningen har precis blivit klar. Det är alldeles riktigt,
              som Lars Eriksson säger, att man har gjort internationella jämförelser.
              Det ingick också i uppdraget. Där har Storbritannien varit med,
              och man har tittat på hur de jobbar med uppgifter och hur uppgifter
              kan lämnas. Då kan man jämföra och se om vi kan ta del av det
              som de gör i till exempel Storbritannien.
            </seg>
            <seg n="df38755b">
              Den fortsatta processen kommer i nästa steg att vara en redovisning.
              Jag tror att det är i nästa vecka som riksdagen har en hearing
              tillsammans med utredaren. Det är jätteviktigt i detta läge att
              identifiera och se om utredaren har kommit fram till rätt brister
              och hittat rätt områden. Regeringen ska sedan i nästa steg komma
              med direktiv och gå vidare med detta för att se vad vi ska göra
              åt det hela.
            </seg>
            <seg n="1d909312">
              Det är självklart att det kommer att vara rätt brett när det
              gäller vilka som kommer att ta del av det arbetet. Det blir inte
              minst de regionala kollektivtrafikmyndigheterna men också olika
              operatörer.
            </seg>
          </u>
          <note type="speaker" n="5ba943db">
            Anf. 22 LARS ERIKSSON (S):
          </note>
          <u who="lars_eriksson_e0a5e2" xml:id="i-ddda3cc6d5f9f8bc-2" n="3be968b8">
            <seg n="7a012e2d">
              Fru talman! Jag tackar statsrådet för svaret. Jag blir glad över
              att det tas initiativ på området. Jag vill bara försäkra mig om
              att behovet av en bättre resandestatistik som också blir tillgänglig
              för dem som har planeringsansvaret i regioner och kommuner blir
              fyllt.
            </seg>
            <seg n="3736e5cb">
              I de kontakter jag har med kommuner längs Mälarbanan och med
              kollektivtrafikmyndigheter ser jag att man inte är nöjd med öppenheten
              i redovisningen av resandestatistiken. Jag skulle verkligen vilja
              att statsrådet ser till att frågan finns med i det fortsatta arbetet
              med en bättre statistik. Jag skulle välkomna om det vore på det
              viset.
            </seg>
            <seg n="732c671a">
              Jag skulle önska att statsrådet nu i sitt avslutande inlägg mer
              påpekar att Järnvägsutredningen i sitt fortsatta arbete ska fånga
              upp statistikfrågorna, titta på resandestatistiken och försöka
              se till att stämma av detta med de regionala kollektivtrafikmyndigheterna.
              Jag hoppas att detta i så fall har medverkat till att frågan fångas
              upp på ett bättre och tydligare sätt, för den är viktig för planeringssituationen
              ute längs våra järnvägar. Vi vill ju att fler ska nyttja järnvägen,
              och vi vill att man ska klara av att bygga ut den på ett bra sätt
              så att fler människor kan dra nytta av den. På så vis hoppas jag
              att denna debatt bidrar på något positivt sätt.
            </seg>
          </u>
          <note type="speaker" n="7c30aa54">
            Anf. 23 Statsrådet CATHARINA ELMSÄTER-SVÄRD (M):
          </note>
          <u who="catharina_elmsater_svard_infrastruktu" xml:id="i-af8b6f0983d9d816-3" n="db7332da">
            <seg n="9f32d99a">
              Fru talman! Jag tycker att det finns en mycket stor skillnad
              i attityd, kultur och förhållningssätt genom hela järnvägsorganisationen
              i Sverige i dag jämfört med för bara tre år sedan.
            </seg>
            <seg n="5c1cf148">
              Som Lars Eriksson kanske känner till har hela järnvägsbranschen
              nu gått tillsammans för ett arbete som kallas för Tillsammans
              för tåg i tid. Det handlar i och för sig mycket om punktligheten
              och målsättningen som man har fram till 2020, men för att tåg
              ska vara punktliga har branschen nu ännu mer övertygat sig själv
              om att var och en verkligen är en länk i en kedja. Allt måste
              fungera. Man bjussar mycket mer på information, kunskap och teknisk
              utveckling. Där någon annan stannar upp eller stör så störs man
              själv också. Detta tycker jag är en ny insikt.
            </seg>
            <seg n="faae4560">
              I det här ligger naturligtvis tanken om hur man ska kunna ha
              bra information till resenärer. Resenärerna bryr sig inte alltid
              om vem det är som kör just det tåg som de åker på, utan de förväntar
              sig att åka tåg och att ta sig fram. I detta ligger också det
              grundläggande: statistik, data och öppenhet i syftet att det också
              ska bli bättre för resenären. Därför tycker jag att det är bra
              att Trafikverket, Trafikanalys och Transportstyrelsen återigen
              har fokus på öppen data och statistik.
            </seg>
            <seg n="8f5bce3a">
              Först när de som opererar på järnvägen själva börjar efterfråga
              egen statistik inser de att de själva också måste lämna statistik
              – det som kanske har varit ens egen dolda box tidigare. Detta
              sammantaget gör att svaret på Lars Erikssons fråga när det gäller
              fortsättningen på järnvägens organisation och uppdraget är detta:
              Det kommer troligtvis, och med största sannolikhet, att vara så
              att statistiken är en fortsatt viktig fråga i detta.
            </seg>
          </u>
          <note n="46d891a6">
            Överläggningen var härmed avslutad.
          </note>
          <note n="deffc047">
            11 § Svar på interpellationerna 2013/14:192 och 193 om åtgärder
            för att minska utsläppen av växthusgaser
          </note>
          <note type="speaker" n="d850853b">
            Anf. 24 Statsrådet CATHARINA ELMSÄTER-SVÄRD (M):
          </note>
          <u who="catharina_elmsater_svard_infrastruktu" xml:id="i-af8b6f0983d9d816-4" n="db7332da">
            <seg n="4f89cdff">
              Fru talman! Anders Ygeman har frågat mig om jag delar Naturvårdsverkets
              bedömning av Trafikverkets förslag till nationell plan samt vilka
              åtgärder jag avser att vidta för att infrastrukturplaneringen
              och det kommande infrastrukturbeslutet bidrar till uppfyllandet
              av de nationella klimatmålen.
            </seg>
            <seg n="1be21324">
              Anders Ygeman har dessutom frågat miljöministern vilka åtgärder
              hon avser att vidta för att uppfylla de nationella klimatmålen
              samt huruvida hon delar Naturvårdsverkets bedömning av miljöeffekterna
              i förslaget till nationell plan. I och med att interpellationen
              till miljöministern hänvisar till processen om nationell plan
              för transportsystemet svarar jag även på den då arbetet inom regeringen
              är så fördelat.
            </seg>
            <seg n="c7496779">
              Regeringen ser allvarligt på att utsläppen av växthusgaser i
              världen fortsätter att öka. Klimatfrågan måste lösas i internationell
              samverkan, men Sverige ska vara ett föregångsland. Vi har därför
              ambitiösa klimatmål som ska nås genom en kombination av olika
              styrmedel och insatser. Eftersom transportsektorn står för drygt
              en tredjedel av de svenska utsläppen av koldioxid har vi en stor
              utmaning där. Men klimatfrågan kan inte lösas enbart genom transportpolitik
              och ännu mindre enbart genom infrastrukturåtgärder. Alla politikområden
              behöver bidra.
            </seg>
            <seg n="376fe4fa">
              Sett till transportsektorns totala utsläpp från vägtrafiken leder
              de nya investeringarna i planförslaget till en relativt liten
              förändring. Även om nya investeringar endast berör en mindre del
              av dagens transportsystem så påverkar de förutsättningarna för
              framtida trafik och transportsystem. Men styrmedel som påverkar
              vilka fordon som kommer ut på marknaden och vilka drivmedel som
              används har stor påverkan på koldioxidutsläppen. Regeringen har
              bland annat ökat incitamenten att välja rätt fordon och minska
              bränsleförbrukningen.
            </seg>
            <seg n="1d1dec7a">
              Med en ökande befolkning och därmed ett ökat behov av resor och
              transporter måste transportinfrastrukturen vidareutvecklas. Parallellt
              med denna utveckling krävs det att man strävar mot en mer transporteffektiv
              samhällsstruktur för att nå klimatmålen. Ett steg som vi redan
              har tagit är att vi har bildat Trafikverket, som tar ett trafikslagsövergripande
              grepp i planeringen.
            </seg>
            <seg n="ac0d4081">
              I uppdraget från regeringen till Trafikverket att ta fram en
              nationell plan för transportinfrastrukturen 2014–2025 ingick att
              tillämpa 6 kap. miljöbalken i syfte att kontinuerligt integrera
              miljöaspekter i den kommande planen så att en hållbar utveckling
              främjas. Trafikverket lämnade ett förslag till ny nationell plan
              för perioden 2014–2025 till regeringen i juni 2013. Ett stort
              antal remissinstanser har lämnat sina synpunkter i frågan, bland
              andra Naturvårdsverket.
            </seg>
            <seg n="3b860f0b">
              Jag noterar att Trafikverket nämner att det i planförslaget ingår
              investeringar som ger ökade koldioxidutsläpp. Samtidigt ingår
              också åtgärder som bidrar till minskade koldioxidutsläpp. Det
              är bland annat satsningar på olika bytespunkter, kollektivtrafikkörfält,
              cykelvägar, trafiksäkerhetskameror och kapacitetshöjande åtgärder
              i järnvägsnätet, vilka alla är åtgärder som ger resenärerna bättre
              möjligheter att göra just klimatsmarta val.
            </seg>
            <seg n="880dd094">
              Jag noterar vidare att utredningen om fossiloberoende fordonsflotta
              redovisas den 16 december och därefter kommer att beredas i Regeringskansliet.
              Förslaget till nationell plan bereds nu inom Regeringskansliet,
              och regeringen avser att ta ställning till förslaget under våren
              2014.
            </seg>
          </u>
          <note type="speaker" n="70810f51">
            Anf. 25 ANDERS YGEMAN (S):
          </note>
          <u who="anders_ygeman_4dc216" xml:id="i-49ea8fef6bc180d0-0" n="10a4e10c">
            <seg n="ae4e4c76">
              Fru talman! Låt mig inledningsvis säga att det är lite komiskt.
              Jag frågade miljöministern vilka åtgärder hon tänker vidta för
              att klara klimatutsläppen från trafiken. Hon lämnar då över frågan
              till infrastrukturministern, som svarar: Det krävs många fler
              åtgärder än de som kan vidtas på mitt område, trafikområdet. Det
              var ju därför jag ställde frågan till miljöministern och inte
              till infrastrukturministern!
            </seg>
            <seg n="e4dab7fd">
              Utsläppen från trafiken utgör, precis som ministern säger, 30
              procent av Sveriges totala utsläpp. Även om lågkonjunkturen och
              energieffektiviseringen har lett till delvis minskade utsläpp
              från personbilstrafiken ökar utsläppen från den tunga trafiken.
            </seg>
            <seg n="b2247c23">
              Trafikverkets förslag till nationell plan klarar inte de miljö-
              och klimatmål som riksdag och regering har slagit fast. Detta
              är inget som bara jag påstår, utan det slås fast av Naturvårdsverket,
              Riksrevisionen, Energimyndigheten och Transportstyrelsen, och
              till och med Trafikverket självt konstaterar det i förslaget till
              plan.
            </seg>
            <seg n="6c87de28">
              Myndigheterna, med Naturvårdsverket i spetsen, menar att målen
              inte nås och att det behövs en alternativ plan. Man behöver visa
              på alternativa sätt att uppnå de klimatmål som regering och riksdag
              slagit fast.
            </seg>
            <seg n="a3140ade">
              Med anledning av detta ställde jag två frågor till statsrådet.
              Den första är: Delar statsrådet myndigheternas slutsats? Klarar
              förslaget till plan de utmaningar vi står inför eller inte? Jag
              får inget svar av statsrådet. Naturvårdsverket, Riksrevisionen,
              Energimyndigheten och Transportstyrelsen är överens, men vad anser
              statsrådet? Är planen förenlig med riksdagens och regeringens
              mål?
            </seg>
            <seg n="14644985">
              Den andra frågan är: Om det nu visar sig finnas brister i Trafikverkets
              plan på det sätt i princip alla expertmyndigheter inklusive Trafikverket
              självt har hävdat, vilka åtgärder tänker man då vidta? Jag får
              inget svar på den frågan heller.
            </seg>
            <seg n="8f56c1cb">
              Min slutsats av denna om än mångordiga tystnad är att statsrådet
              helt enkelt inser att planen inte lever upp till de mål som riksdag
              och regering har antagit men att statsrådet inte avser att vidta
              några åtgärder för att planen ska klara målen. Tydligare än så
              kan inte det moderata ointresset för klimatpolitiken manifesteras.
            </seg>
          </u>
          <note type="speaker" n="a41608a4">
            Anf. 26 Statsrådet CATHARINA ELMSÄTER-SVÄRD (M):
          </note>
          <u who="catharina_elmsater_svard_infrastruktu" xml:id="i-af8b6f0983d9d816-5" n="db7332da">
            <seg n="59fcf6a2">
              Fru talman! Jag tror att Anders Ygeman är ganska väl insatt i
              den konflikt som ofta uppstår mellan olika mål. Å ena sidan har
              vi tillgänglighetsmål, å andra sidan har vi miljömål. Dessa står
              ibland i direkt konflikt med varandra. Det pekar också Naturvårdsverket
              på i sitt remissvar. Här får man ibland göra politiska avvägningar
              just för att det är konflikt i målen.
            </seg>
            <seg n="2b26b4f6">
              Icke desto mindre tycker vi att det är viktigt att ha miljömål,
              och vi tycker också att det är viktigt med tillgänglighetsmål.
              Här skulle jag vilja höra vad Anders Ygeman har att säga, så att
              jag förstår honom rätt i vår fortsatta debatt. Jag utgår från
              att Anders Ygeman har läst Naturvårdsverkets remissvar på hela
              trafikplaneringen. Det är mycket bra.
            </seg>
            <seg n="0c5b37f3">
              Svaret på den fråga som uppstår och som Anders Ygeman också ställde
              – om jag delar Naturvårdsverkets uppfattning – blir både ja och
              nej. Naturvårdsverket tar ju också upp ifrågasättandet av om det
              ska byggas mer vägar och större väginfrastrukturprojekt. I Sverige,
              som är ett stort och avlångt land, är vägen viktig.
            </seg>
            <seg n="b4adb074">
              Ett viktigt objekt som man är i gång och arbetar på är Förbifart
              Helsingfors. I den nationella planen har Trafikverket beskrivit
              att det är ett objekt som i själva byggskedet kommer att påverka
              CO2-utsläppen. Är det Anders Ygemans uppfattning att vi då inte
              ska bygga Förbifart Helsingfors? Det är i så fall viktigt att
              få veta.
            </seg>
            <seg n="e9d473ea">
              Ett annat viktigt objekt som tas upp av Trafikverket är Ostlänken,
              den nya första delen av stambanan mellan Järna och Linköping.
              Den kommer också att under byggandet medföra utsläpp av CO2. På
              kort sikt är det negativt, men vi har naturligtvis tanken att
              den på lång sikt ska vara bra för miljön då människor väljer att
              resa med tåg.
            </seg>
            <seg n="ab778b68">
              Det handlar alltså om vilken syn man ska ha på det som Naturvårdsverket
              har skrivit. Jag noterar att Naturvårdsverket har ett särskilt
              avsnitt om gruvnäringen i och omkring Pajala och ifrågasätter
              om vägen mellan Kaunisvaara och Svappavaara behöver rustas upp.
              Det är ett stort frågetecken. Det gäller också om man ska bygga
              en ny genväg och sedan en järnväg utifrån perspektivet att man
              tar mark i anspråk.
            </seg>
            <seg n="7d18d4d1">
              Vi har ett viktigt ansvar för Sverige också när det gäller jobb
              och tillväxt, inte minst i de norra delarna av Sverige. Eller
              ska jag tolka Anders Ygemans engagemang som att gruvnäringen inte
              ska få infrastruktur för att få ut malmen eftersom det är negativt
              för miljön?
            </seg>
            <seg n="edd35c92">
              Detta är varken svart eller vitt. Därför menar jag att infrastrukturen
              i sig inte ensam kan lösa miljömålen. Infrastrukturen behövs för
              att klara tillgängligheten i ett land som Sverige. Däremot kan
              vi göra andra insatser i planeringen så att människor och företag
              kan göra klimatsmarta val när de gör sina resor eller transporter.
            </seg>
          </u>
          <note type="speaker" n="f886b4dc">
            Anf. 27 ANDERS YGEMAN (S):
          </note>
          <u who="anders_ygeman_4dc216" xml:id="i-49ea8fef6bc180d0-1" n="10a4e10c">
            <seg n="06c86361">
              Fru talman! Man ska vara väluppfostrad i riksdagens kammare,
              men detta var väl ändå en lång väg mot ingenting! Det var inget
              svar över huvud taget.
            </seg>
            <seg n="5007a6b3">
              Statsrådet ställde om jag räknade rätt två eller tre frågor till
              mig. Till skillnad från statsrådet ska jag försöka svara på frågorna.
            </seg>
            <seg n="53cdc541">
              Finns det en konflikt mellan tillgängligheten och klimatmålet?
              Den kan finnas, men Naturvårdsverkets remissvar går ju ut på att
              den plan som Trafikverket lade fram inte klarar målet, och man
              vet inte vad konflikten är, för man har inte tagit fram en plan
              som skulle nå målet.
            </seg>
            <seg n="a7a5b1d2">
              Det finns två punkter i Naturvårdsverkets remissvar. Den första
              är att planen inte uppfyller målet. Varför? Jo, det är samma kritik
              som Riksrevisionen har. Den måste vara i samklang med målen, annars
              klarar man dem inte. Den andra är att det bör tas fram ett alternativt
              underlag som visar vilka åtgärder som kan eller skulle kunna vidtas
              för att klara klimatmålen.
            </seg>
            <seg n="80abfec7">
              Då går det inte att gömma sig bakom att det eventuellt finns
              en sådan konflikt. Man har ju inte tagit reda på hur den konflikten
              i så fall ser ut. Vilka vägval ska man göra? Regeringens vägval
              ser ut så här: Det är bra med vägar och järnvägar, och det är
              viktigare än klimatet, och därför väljer vi det.
            </seg>
            <seg n="894bb6b8">
              Detta håller inte! Vi måste både kunna ge tillgänglighet, exempelvis
              genom den järnväg som regeringen nu vill bygga, Ostlänken, och
              klara klimatmålen. Det är detta som är utmaningen: Hur bygger
              vi framtidens samhälle i samklang med klimatet genom att klara
              miljömålen?
            </seg>
            <seg n="8a0fef81">
              Sedan ställer statsrådet frågan hur jag ser på Förbifart Helsingfors.
              Jag antar att det är en retorisk fråga. Vi har ju åtminstone två
              gånger fattat beslut om den här i riksdagen, senast för väldigt
              kort tid sedan. Vi står självfallet bakom den. Frågan är ändå:
              Hur ska den utformas för att klara klimatmålen? Från SL och det
              landsting som Catharina Elmsäter-Svärd själv hade ansvar för tidigare
              finns det en del kritik mot hur exempelvis bussramper är utformade
              på den vägen. Det borde man ta ställning till.
            </seg>
            <seg n="05f72d20">
              Låt mig komma tillbaka till huvudpoängen. Det finns en plan från
              en av regeringens myndigheter som inte klarar klimatmålen. Även
              om det var svårbegripligt uppfattar jag ändå att statsrådet delar
              Naturvårdsverkets, Transportstyrelsens och Riksrevisionens kritik
              på det området. Då är frågan: Tänker statsrådet vidta några åtgärder
              med anledning av detta?
            </seg>
            <seg n="fa27fcde">
              Den enklaste åtgärden är den som är den andra punkten i Naturvårdsverkets
              remissvar, nämligen att se till att det finns ett utredningsunderlag
              för vilka åtgärder som skulle kunna vidtas så att en ny transportplan
              kan bidra till att uppnå klimatmålen. Därför blir min enkla fråga:
              Är statsrådet beredd att bidra till att en sådan plan tas fram?
            </seg>
          </u>
          <note type="speaker" n="0b8be026">
            Anf. 28 Statsrådet CATHARINA ELMSÄTER-SVÄRD (M):
          </note>
          <u who="catharina_elmsater_svard_infrastruktu" xml:id="i-af8b6f0983d9d816-6" n="db7332da">
            <seg n="e18eef7d">
              Fru talman! Anders Ygeman är väl medveten om att vi från och
              med nästa år har en helt ny planeringsprocess. I varje steg i
              processen och i varje objekt är ju miljöhänsynen och det ansvar
              man har i det avseendet inte på något sätt undantagna eller borttagna.
              Miljöhänsyn tas kontinuerligt av Trafikverket i planering, byggande,
              drift och underhåll liksom i de forskningsinsatser man gör.
            </seg>
            <seg n="6f3c4c8f">
              Man kan inte bara titta på enskilda objekt. Varje objekt i sig
              kommer att vara miljöstörande. I stället ska man se till hur de
              hänger ihop. Just Trafikverkets roll att vara trafikslagsövergripande
              i sin planering är viktig för att vi ska kunna uppnå en mer transporteffektiv
              samhällsstruktur.
            </seg>
            <seg n="a9fdb32f">
              Det är då också bra, naturligtvis, att ha bra underlag. I den
              här planen har Trafikverket för första gången räknat på utsläpp
              från byggandet. Det har man inte heller gjort tidigare. Det är
              naturligtvis någonting som ständigt måste återupptas.
            </seg>
            <seg n="d1962d4a">
              Det är intressant ändå, tycker jag, att Förbifart Helsingfors
              av Anders Ygeman anses som ett retoriskt grepp av mig. Ja, det
              skulle jag väl kunna säga att det är. Men den är fortfarande oerhört
              viktig. Det är ju en del utifrån det remissvar som Naturvårdsverket
              har gett. Och utifrån om jag delar deras uppfattning eller inte
              tyckte jag att det kunde vara angeläget att försäkra mig om att
              inte heller Anders Ygeman fullt ut står bakom Naturvårdsverkets
              remissyttrande, kanske särskilt i den del som gäller Förbifart
              Helsingfors.
            </seg>
            <seg n="1f09fc68">
              Det är väl möjligt att ett sådant svar hade varit från miljöministern.
              Jag förstår Anders Ygemans tankegångar även där. Men jag ser också
              att Sverige är ett stort land där vi tänker oss jobb, tillväxt
              och konkurrenskraft som ett sätt att få oss att fortsätta hålla
              fanan högt. Det handlar om att avsätta resurser till ett ständigt
              förbättrande och utvecklande även på miljösidan. På transportsidans
              område handlar det om hur vi fortsätter när vi använder den infrastruktur
              som jag tycker är bra att den kommer på plats. Det handlar om
              hur den används av mer klimatsmarta bilar och mer effektiva bilar.
              Det handlar om att varje transport blir mer effektiv i varje trafikslag.
            </seg>
            <seg n="98526246">
              Där är Sverige ett föregångsland, inte minst på flygsidan och
              fartygssidan. Vi försöker få övriga Europa att bli ännu bättre
              på lastbilssidan också. Till exempel är det smartare och mer effektivt
              med längre och möjligtvis tyngre lastbilar än att köra flera lastbilar
              vid de tillfällen då lastbilen de facto fortfarande behövs. Men
              det handlar också om den enorma satsning som regeringen gör på
              att vårda den infrastruktur vi har. Naturvårdsverket tycker för
              övrigt, fru talman, i sitt remissvar att det är väldigt bra att
              vi gör det. Det handlar också om att se till att vi bygger om,
              bygger ut och bygger nytt.
            </seg>
            <seg n="c7a83d6c">
              Här finns det naturligtvis en problematik i den kritik som har
              kommit från Naturvårdsverket. De skulle önska att Trafikverket
              i ännu större utsträckning verkligen fick använda sig av fyrstegsprincipen
              och att regeringen inte lägger sig i vilka objekt som borde göras.
              Men här har inte ens en gång vi i regeringen kunnat hålla oss
              från att peka ut att vi tycker att det är viktigt att vi bygger
              ut mer järnväg och påbörjar en ny stambana.
            </seg>
          </u>
          <note type="speaker" n="d90baa2b">
            Anf. 29 ANDERS YGEMAN (S):
          </note>
          <u who="anders_ygeman_4dc216" xml:id="i-49ea8fef6bc180d0-2" n="10a4e10c">
            <seg n="f66b1a97">
              Fru talman! Det verkar råda ett missförstånd. Naturvårdsverket
              slår fast i sitt underlag att planen inte leder till att miljömålen
              nås. Därför frågar jag statsrådet: Delar hon den slutsatsen –
              ja eller nej? Än så länge har jag inte fått något svar.
            </seg>
            <seg n="6a4155ae">
              Sedan säger statsrådet: Naturvårdsverket är kritiskt mot Förbifart
              Helsingfors. Vad anser Ygeman om det? Han är ju för det – vad
              betyder det? Ja, jag är för det. Men det betyder inte att jag
              inte kan dela slutsatsen i Naturvårdsverkets remissvar, att miljömålen
              inte uppnås. Det är tvärtom så att om man vill bygga Förbifart
              Helsingfors är det ännu viktigare att ta reda på vilka miljökonsekvenser
              det leder till och vad vi kan göra för att klimatmålen ska uppnås.
              Det är därför jag frågar statsrådet: Delar statsrådet Naturvårdsverkets
              och därmed även Riksrevisionens, Energimyndighetens och Transportstyrelsens
              bedömning att den här planen inte bidrar till att klara klimatmålen?
              Det borde vara enkelt för statsrådet att svara på det. Hon har
              tid kvar. Jag hoppas att hon tar möjligheten att svara.
            </seg>
            <seg n="3cbc8ae0">
              Nästa steg är: Vad ska vi då göra? Ja, i mars ska regeringen
              fatta beslut med den här planen som grundval. Om alla de här myndigheterna
              – Riksrevisionen, Transportstyrelsen och Naturvårdsverket – menar
              att man inte klarar målen är frågan: Behövs det mer underlag?
              Vad skulle man kunna göra i planen för att klara klimatmålen?
            </seg>
            <seg n="ab52a324">
              Naturvårdsverket anser att man borde ta fram en alternativ plan.
              Därför blir min nästa fråga till statsrådet: Tänker statsrådet
              bidra till att det underlaget kommer fram, så att regeringen har
              ett bra och allsidigt beslutsunderlag när man ska fatta beslut
              om den nationella planen i mars?
            </seg>
          </u>
          <note type="speaker" n="aee3eebb">
            Anf. 30 Statsrådet CATHARINA ELMSÄTER-SVÄRD (M):
          </note>
          <u who="catharina_elmsater_svard_infrastruktu" xml:id="i-af8b6f0983d9d816-7" n="db7332da">
            <seg n="5f757fac">
              Fru talman! I mitt förrförra inlägg sade jag till Anders Ygeman,
              som svar på frågan om jag delar Naturvårdsverkets remissvar: Både
              ja och nej. När det gäller frågan på vilket sätt det här ska bidra
              till klimatmålen är det där som jag har försökt att problematisera
              utifrån att infrastrukturplanen i sig inte enbart är den som ska
              klara miljö- och klimatmålen.
            </seg>
            <seg n="d0a8bdb0">
              Här hamnar vi just i den situation som jag märker oerhört tydligt
              när jag åker runt i hela landet. De 522 miljarderna är en historisk
              satsning på infrastruktur. Det handlar om att vårda det vi har
              och att bygga ut och bygga nytt. Jag märker att det inte är mindre
              av infrastruktur som önskas ute i kommuner och regioner och i
              hela landet utan snarare mer. Ska jag följa bland annat det som
              Naturvårdsverket tar upp? De säger: Det är egentligen mindre av
              vägar. Och det är inte det som jag hör när jag är ute i landet.
            </seg>
            <seg n="b2c2f8ee">
              Här blir det naturligtvis en balansering. Det handlar om att
              klara tillgängligheten i ett land som Sverige, att utgå från att
              alla inte bor i innerstaden och kan ta del av den kommande utbyggnaden
              av tunnelbanan eller har hela kollektivtrafikstråket eller möjligheter
              att gå och cykla. Det är naturligtvis en förutsättning för att
              man ska klara miljömålen, men vi har andra delar utanför storstäderna
              som också behöver ha bra tillgänglighet.
            </seg>
            <seg n="f3b95db8">
              Den balansen är jag beredd att driva. Den är jag också beredd
              att stå för. Jag tycker att det är viktigt att vi har fått in
              synpunkter från alla olika remissinstanser. Regeringen kommer
              att göra en bra sammanvägd balansering till våren när den ska
              fastställa vad de 522 miljarderna ska användas till.
            </seg>
          </u>
          <note n="46d891a6">
            Överläggningen var härmed avslutad.
          </note>
          <note n="da19b12e">
            12 § Svar på interpellation 2013/14:194 om kraftigt höjda banavgifter
          </note>
          <note type="speaker" n="89bf1fc2">
            Anf. 31 Statsrådet CATHARINA ELMSÄTER-SVÄRD (M):
          </note>
          <u who="catharina_elmsater_svard_infrastruktu" xml:id="i-af8b6f0983d9d816-8" n="db7332da">
            <seg n="51932d51">
              Fru talman! Anders Ygeman har frågat mig vilka åtgärder regeringen
              tänker vidta för att inte Tågkompaniets dystra förutsägelse om
              en förestående död för järnvägsföretagen går i uppfyllelse.
            </seg>
            <seg n="6bed7e52">
              Anders Ygeman ställer frågan till mig med anledning av Tågkompaniets
              skrivelse till Trafikverket och till mig som statsråd den 23 oktober.
            </seg>
            <seg n="948b5b74">
              Anders Ygeman skriver i interpellationen att under de närmaste
              åren är planen att femdubbla avgifterna, detta trots att punktligheten
              enligt Anders Ygeman sjunker och att antalet allvarliga fel i
              järnvägen under samma period fyrdubblats.
            </seg>
            <seg n="89de3c8c">
              Först och främst vill jag kommentera Anders Ygemans påstående
              om femdubbling av avgifterna. Banavgifterna hanteras i järnvägslagens
              avgiftsbestämmelser, som i sin tur grundar sig på EU-direktiv
              som fastslår att avgifterna ska fastställas av infrastrukturförvaltaren
              – Trafikverket. Regeringen sätter således inte banavgifterna.
              Banavgifterna, som ska tas ut enligt bestämmelserna, ska fastställas
              till den kostnad som uppstår som en direkt följd av framförande
              av järnvägsfordon. Jag vill framhålla att högre avgifter är tillåtna
              endast om marknaden kan bära det. Enligt Trafikverket kommer banavgifterna
              först år 2020 att uppnå den minsta nivån som EU-direktivet kräver.
              Transportstyrelsen har ansvar att övervaka Trafikverkets processer
              för samråd och fastställelse av banavgifter.
            </seg>
            <seg n="116a6c60">
              Anders Ygeman påstår att antalet allvarliga fel i järnvägen under
              samma period fyrdubblats. Jag vill hänvisa till Riksrevisionens
              rapport Tågförseningar – orsaker, ansvar och åtgärder , som identifierar
              för låga avgifter som en orsak till vissa brister i järnvägssystemet.
              Regeringen har i november gett Transportstyrelsen i uppdrag att
              särskilt redovisa hur tillsynen av infrastrukturförvaltares och
              järnvägsföretags underhållsverksamhet kan bli mer effektiv och
              vid behov skärpas. Regeringen har även gett Trafikverket i uppdrag
              att redovisa hur myndigheten avser att förbättra arbetet med att
              åtgärda inrapporterade fel i den järnvägsinfrastruktur som myndigheten
              ansvarar för.
            </seg>
            <seg n="7a88dc1b">
              Jag vill även nämna att regeringen har gett Statens väg- och
              transportforskningsinstitut i uppdrag att ta fram kunskapsunderlag
              om trafikens samhällsekonomiska kostnader, som ska redovisas i
              november nästa år. Uppdraget omfattar alla trafikslag och innefattar
              även att ta fram underlag om näringslivets totala kostnadsbild.
            </seg>
            <seg n="9e674bb1">
              Angående Anders Ygemans skrivning om vägslitageavgift har regeringen
              redan i klimatpropositionen angett att det för närvarande inte
              är aktuellt. Skälen som regeringen anger är att trafikens kostnader
              relaterade till koldioxidutsläpp hanteras lämpligast genom koldioxidskatt
              på drivmedel. Samhällsvinsten av en vägslitageavgift är inte påtagligt
              högre än administrationskostnaden för ett sådant skatteuttag.
            </seg>
          </u>
          <note type="speaker" n="c02bd1d1">
            Anf. 32 ANDERS YGEMAN (S):
          </note>
          <u who="anders_ygeman_4dc216" xml:id="i-49ea8fef6bc180d0-3" n="10a4e10c">
            <seg n="d432866d">
              Fru talman! Om det är drivmedelsbeskattningen som utgör den mest
              effektiva metoden för att komma till rätta med utsläppen från
              vägtrafiken, som ministern nu säger, och regeringen anser att
              man behöver femdubbla avgifterna på järnväg för att komma till
              rätta med de kostnader som är förknippade med järnvägens miljöpåverkan,
              blir min fråga: Hur mycket tänker ministern mångdubbla drivmedelsbeskattningen?
              Om du vill femdubbla banavgifterna på järnvägen, behövs det då
              en sexdubbling, sjudubbling eller åttadubbling av drivmedelsbeskattningen?
              Vi har en annan lösning.
            </seg>
            <seg n="b4204b9e">
              Fru talman! Illusionismens historia är fylld av berömda trick:
              den itusågade damen, det indiska reptricket och Houdinis berömda
              utbrytarkonster. Nu sällar sig infrastrukturministern till denna
              illustra samling. Precis som Houdinis bojor ser argumenten stabila
              ut på håll. Bojorna kan man pröva att dra i, men så fort man granskar
              argumenten lite närmare är det precis som med Houdinis bojor –
              de löses upp framför publikens ögon.
            </seg>
            <seg n="e32a377d">
              Argumentationen i svaret bär exakt den karaktären. Det stämmer
              att det finns ett EU-direktiv. Det stämmer att det finns en järnvägslag,
              som för övrigt regeringen har lagt fram och riksdagen har antagit.
              Men det stämmer också att det till dags dato finns åtminstone
              27 olika tolkningar av EU:s direktiv – ett i varje land. Det är
              inte ovanligt i flera EU-länder att såväl riksdag som regering
              i enlighet med direktivet beslutar om banavgifternas storlek,
              vilket regeringen naturligtvis känner till eftersom statsrådet
              träffar sina ministerkolleger regelbundet.
            </seg>
            <seg n="fc1dd138">
              Regeringen har tidigare själv direkt och indirekt fattat beslut
              om banavgifters storlek, exempelvis i direktiv till Trafikverket
              2011 och i budgetproposition. En fråga som uppkommer när man hör
              regeringens svar är om dagens banavgifter är olagliga enligt EU:s
              direktiv och järnvägslagen. Menar ministern på fullt allvar att
              åtta år av alliansregering innebär åtta års lagbrott i form av
              för låga banavgifter? Jag tvivlar på att statsrådet på fullt allvar
              menar det.
            </seg>
            <seg n="ef1814d5">
              I praktiken är det regeringen som har beställt, stöttat och beslutat
              om den femdubbling av banavgifter som nu drabbar järnvägen. Man
              har tagit intäkt för dem i budgetpropositionen, och man har anpassat
              de andra budgetanslagen efter dem. I praktiken kommer inget underhåll
              i Sverige att kunna bedrivas om det inte finns banavgifter för
              att regeringen inte skjuter till tillräckligt mycket medel.
            </seg>
            <seg n="6a883f02">
              Man är inte beredd att ta ut priset på väg, men man är beredd
              att ta ut det på järnvägen. Tågkompaniets vd frågar regeringen
              om regeringen vill ta död på hans företag. Är det meningen när
              regeringen femdubblar banavgifterna på järnväg?
            </seg>
            <seg n="42aa2d86">
              Anser statsrådet att en femdubbling av banavgifterna är rimlig?
              Är det rimligt att ta ut avgifter för en infrastruktur som inte
              fungerar? Är det rimligt att ta ut avgifter bara på järnväg men
              inte på väg, även om regeringen öppnar för att mångdubbla drivmedelsbeskattningen?
            </seg>
            <seg n="180715f1">
              Så många frågor och ett statsråd som får gräva djupt i illusionismens
              historia för att hitta ett trick som kan frånta regeringen ansvaret
              för järnvägens utveckling.
            </seg>
          </u>
          <note type="speaker" n="fb209397">
            Anf. 33 JESSICA ROSENCRANTZ (M):
          </note>
          <u who="jessica_rosencrantz_489563" xml:id="i-bdc15df9502e13b1-0" n="d0205b02">
            <seg n="9ffab173">
              Fru talman! Det är ofta högt tonläge i debatten, också i trafikutskottet
              där vi från tid till annan återkommer till detta ämne. I ett sådant
              sammanhang är det bra att ibland gå till grunden med vissa påståenden
              och kritiskt granska, som också Anders Ygeman var inne på men
              ur ett annat perspektiv.
            </seg>
            <seg n="6eb6655f">
              Först och främst vill jag påminna om att Sverige under en lång
              tid har haft de lägsta satsningarna i Europa när det gäller investeringar
              i järnväg. Vi måste nu ta ett ansvar att komma i kapp i frågan.
              Då kan vi konstatera att det sker med en historisk satsning med
              de 522 miljarderna, som infrastrukturministern nämnde. Det är
              bra att påminna sig om att behoven inom vårt transportsystem är
              enorma.
            </seg>
            <seg n="3ec29e68">
              Vidare är banavgifterna i Sverige inte de högsta i Europa, vilket
              det ibland kan låta som när man lyssnar på debatten. Tvärtom är
              banavgifterna i Sverige bland de lägsta i Europa. Nu sker en korrigering
              bland annat med utgångspunkt i EU-rätt, som infrastrukturministern
              påpekade, och utifrån de behov vi har i Sverige av att förbättra
              vårt system. Om vi vill hitta en finansieringsmodell handlar det
              också om att operatörer i enlighet med hur mycket de använder
              systemet också är med och bidrar.
            </seg>
            <seg n="beccf487">
              Jag vet att oppositionen brukar skrika högt i debatterna mot
              höjda banavgifter, men jag vet också att oppositionen ofta brukar
              hänvisa till just Riksrevisionen när det handlar om olika sanningar
              i olika debatter. Här har jag Riksrevisionens granskning av tågförseningar.
            </seg>
            <seg n="cc2f59ad">
              I granskningen är Riksrevisionen tydlig med att man absolut inte
              anser att problemet på järnvägarna är för höga avgifter. Tvärtom
              är avgifterna för låga. Med den typen av avgiftssystem som finns
              i dag blir det inte ett korrekt utnyttjande av systemet, menar
              man.
            </seg>
            <seg n="ef7e87d2">
              Det finns faktiskt någonting att ta fasta på här. I enlighet
              med Riksrevisionens uppdrag ska man höja sig över de politiska
              debatterna och granska vad som är bäst för systemet. I rapporten
              framgår att transporterna i dag inte prissätts utifrån marginalkostnader,
              utan de är underprissatta. Konsekvenserna är att det blir trängsel
              i systemet och en sämre punktlighet. Det ges en direkt rekommendation
              om att undersöka möjligheten att mer skyndsamt uppfylla järnvägens
              krav på marginalkostnadsprissättning.
            </seg>
            <seg n="f09cb3f2">
              Det är värt att påminna sig om alla dessa saker, det vill säga
              Riksrevisionens rekommendationer och det faktum att Sverige har
              bland de lägsta avgifterna i Europa.
            </seg>
            <seg n="22aaad12">
              Min sista slutsats blir att om vi vill ge Tågkompaniet och andra
              operatörer de bästa förutsättningarna att bedriva sin trafik i
              det svenska transportsystemet vill vi också ha ett så robust system
              som möjligt. Järnvägen, fru talman, blir inte bättre av att vi
              inte gör de nödvändiga satsningarna. Då kommer staten att skjuta
              till sitt, men det finns också styrande principer från EU och
              ett rimlighetsperspektiv att man som operatör i någon form ändå
              står för en del av kostnaderna i enlighet med hur mycket man använder
              och sliter på systemet. Operatörerna kommer i slutändan att vara
              tacksamma för att de får ett stabilt system där de kan lita på
              att resor och transporter fungerar och kommer fram.
            </seg>
            <seg n="7e2af076">
              Fru talman! Jag invänder kraftigt mot beskrivningen att vi går
              mot något slags domedagsscenario. Tvärtom tror jag att vi tack
              vare de historiska satsningarna med 522 miljarder på transportsystemet
              och med en anpassning av banavgifterna mer i enlighet med hur
              systemet används kan komma till rätta med många decennier av eftersatt
              underhåll.
            </seg>
          </u>
          <note type="speaker" n="a0b2a238">
            Anf. 34 Statsrådet CATHARINA ELMSÄTER-SVÄRD (M):
          </note>
          <u who="catharina_elmsater_svard_infrastruktu" xml:id="i-af8b6f0983d9d816-9" n="db7332da">
            <seg n="2f5d14cc">
              Fru talman! Anders Ygeman är oerhört orolig för tågoperatörernas
              eventuella död – den död jag tänker åsamka dem med höjda banavgifter.
              Men inte med ett ord bekymrar han sig över åkarnas död med den
              tänkta lastbilsskatten, eller den död som möjligtvis kan uppstå
              för hela näringar, till exempel skogsindustrierna.
            </seg>
            <seg n="fe028ce1">
              Anders Ygeman och jag borde vara relativt överens om att för
              att Sveriges jobbförutsättningar, tillväxt och konkurrenskraft
              ska öka även i fortsättningen måste vi använda vår infrastruktur
              på ett så bra sätt som möjligt. Vi måste börja vårda vår infrastruktur,
              vilket inte alltid har gjorts, och våga bygga ut, bygga om och
              bygga till.
            </seg>
            <seg n="6065359d">
              Detta kan vi bara göra när vårt näringsliv fungerar. Staten har
              inga egna pengar, och vi trycker dem inte heller själva. Därför
              måste vi verkligen fundera på om vi får rätt effekt av de åtgärder
              som vidtas.
            </seg>
            <seg n="d7dfa036">
              Det är oerhört lätt att fundera kring banavgifterna. Då blir
              frågan: Ska vi frångå principen att varje trafikslag ska stå för
              sina egna kostnader, en princip som jag tror att vi i grunden
              är överens om? Frågan är bara hur man vet att man trycker ut den
              ena mer än den andra. Svaret är: Det vet vi inte riktigt. Det
              är därför som VTI har fått uppdraget att titta på alla trafikslagens
              kostnader, men också näringslivets kostnader kopplat till de olika
              trafikslagen.
            </seg>
            <seg n="dd566101">
              Vad är det man påverkar med banavgifterna? Ja, man betalar det
              direkta slitaget. Det stämmer, som Anders Ygeman sade, att fram
              till 2006 var det regeringen som fattade beslutet som banavgifter.
              Nu är det Trafikverket som är ansvarig myndighet.
            </seg>
            <seg n="ad6a8dfe">
              Den procentandel som företagen betalar i banavgifter – Jessica
              Rosencrantz var inne på det – får inte göra att man tränger ut
              några andra marknadssegment. Man får inte ta vilket pris som helst.
              Banavgifterna i Sverige är de lägsta i Europa. Vi tar inte ens
              en gång ut den fulla andel som vi skulle ha rätt till.
            </seg>
            <seg n="e9585526">
              Däremot har vi varit tydliga i diskussionerna med inte minst
              operatörerna och näringslivet, som tycker att varje kostnad som
              de kan bli av med är bra, och sagt att varenda krona i banavgift
              går tillbaka till att vårda den järnväg vi har, till drift och
              underhåll. Man kan naturligtvis tycka att det vore bättre att
              det gjordes först, och sedan får man betala. Men här handlar det
              om att över huvud taget återfå järnvägens konkurrenskraft. Då
              är punklighet och säkerhet viktiga ingredienser. Därför behövs
              banavgifterna.
            </seg>
            <seg n="4f326bc9">
              Anders Ygeman skulle möjligtvis kunna fundera på: Om vi inte
              ska höja banavgifterna, varför ska vi ha en lastbilsskatt, en
              höjd avgift på våra vägar som gör att företag direkt kan slås
              ut? Är det meningen att det ska införas utan att det egentligen
              finns en kunskap om vilken internaliseringsgrad som finns hos
              respektive transportslag? Är det inte rimligt att först se hur
              det ser ut för att sedan kunna veta vad som faktiskt behöver göras?
              Eller är det mer comme il faut, mer politiskt korrekt att i vissa
              sammanhang företräda tågoperatörer och i andra åkeriägarna? Jag
              tycker att man i så fall borde sansa sig så att vi vet vad som
              gäller.
            </seg>
          </u>
          <note type="speaker" n="97df2bf0">
            Anf. 35 ANDERS YGEMAN (S):
          </note>
          <u who="anders_ygeman_4dc216" xml:id="i-49ea8fef6bc180d0-4" n="10a4e10c">
            <seg n="214f21c1">
              Fru talman! Först en allmän reflexion: Det kanske vore värt att
              se över om vi inte ska införa en frågestund där statsråden kan
              fråga ut riksdagsledamöter, eftersom det verkar vara interpellationsinstrumentets
              främsta syfte nu. Jag ställer en eller två enkla frågor som statsrådet
              har fått två, tre eller fyra veckor på sig att besvara. Inget
              svar, debatten fortsätter, omgång efter omgång, inga svar men
              en massa frågor till riksdagen. Det kanske vore angeläget att
              tillfredsställa detta genom en speciell frågestund där statsråden
              får möjlighet att ställa frågor till riksdagsledamöter.
            </seg>
            <seg n="10234304">
              Det som blir tydligt i debatten är att regeringen bejakar femdubblingen
              av banavgifter. Man har beställt en femdubbling av banavgifterna,
              och man har beslutat att femdubbla banavgifterna på järnväg.
            </seg>
            <seg n="278ea78e">
              Vår kritik mot femdubblingen är tvådelad. För det första tar
              man betalt för en infrastruktur som inte fungerar. Det går inte
              att femdubbla priset utan att leverera tillräckligt bra kvalitet.
              Man kan inte ta betalt för en Rolls Royce och sälja en Skoda.
              Det är det tricket regeringen försöker göra.
            </seg>
            <seg n="d3ba2a84">
              För det andra kan man inte göra den här femdubblingen om man
              inte tar ut motsvarande avgifter på de andra transportslagen.
              Det är ganska avslöjande. Regeringen har till dags dato dubblat
              avgifterna på järnväg utan att veta vad de riktiga kostnaderna
              för väg är. Man går vidare och säger sig nu vilja femdubbla banavgifterna
              för järnväg utan att ha tagit reda på vad de verkliga kostnaderna
              på väg är. Varför är det så viktigt att straffa ut järnvägen när
              man inte har tagit reda på de verkliga kostnaderna?
            </seg>
            <seg n="bc99caaa">
              Jessica Rosencrantz och statsrådet viftar glatt med Riksrevisionens
              rapport och säger: Titta, Riksrevisionen vill också att man höjer
              banavgifterna. Det stämmer ju. Men kanske hade det varit värt
              att läsa hela stycket. Vad är det som Riksrevisionen anför som
              argument för att höja banavgifterna? Jo, det är för att minska
              trafiken på järnvägen. Man vill tränga bort tåg från järnvägen
              för att på så sätt ge mer utrymme för rälsen och större utrymme
              mellan tågen och därmed uppnå det som regeringen inte har lyckats
              med hittills, det vill säga punktlig järnvägstrafik.
            </seg>
            <seg n="cf173295">
              Min ödmjuka fråga till Jessica Rosencrantz och Catharina Elmsäter-Svärd
              är: Är det också regeringens motiv för att femdubbla banavgifterna
              – att kraftigt minska tågtrafiken? Det tror jag att en och annan
              väljare och en och annan tågresenär skulle vara intresserad av
              att veta. Det blir naturligtvis resultatet. Allt annat lika och
              femdubblat pris för en tjänst leder till minskat utnyttjande av
              den tjänsten. Det vore oerhört spännande att höra svaret.
            </seg>
            <seg n="f8c40cb7">
              Vi har lägre banavgifter än många europeiska länder, säger Rosencrantz
              och Elmsäter-Svärd. Det är en klen tröst för dem som kör i Sverige
              och har en infrastruktur som inte fungerar och som inte kan skicka
              i väg kostnaden till godsköpare eller julfirande resenärer. Det
              är en klen tröst att avgifterna är lägre än i andra europeiska
              länder om det man köper, järnvägstrafik, inte fungerar. Om antalet
              allvarliga fel i järnvägstrafiken fyrdubblats under samma tid
              som regeringen har fördubblat banavgifterna kunde man tänka sig
              att en rimlig åtgärd hade varit att rabattera banavgifterna tills
              infrastrukturen fungerar och järnvägen levererar det som resenärerna
              har rätt att kräva, punktlig trafik.
            </seg>
          </u>
          <note type="speaker" n="b49b4402">
            Anf. 36 JESSICA ROSENCRANTZ (M):
          </note>
          <u who="jessica_rosencrantz_489563" xml:id="i-bdc15df9502e13b1-1" n="d0205b02">
            <seg n="d440fe4a">
              Fru talman! Det är väl inte så mycket att tillägga till det jag
              sade tidigare, men jag känner mig tvungen att gå upp och bemöta
              Anders Ygemans anförande.
            </seg>
            <seg n="a767d02d">
              Det stämmer att Riksrevisionen har ett resonemang om hur operatörerna
              i dag använder och utnyttjar systemet och huruvida det verkligen
              är på bästa sätt. Där landar man i slutsatsen: Nej, så är inte
              fallet. Man diskuterar inte bara höjda banavgifter utan även differentiering
              av banavgifterna. Där kommer Riksrevisionen in på ganska intressanta
              resonemang.
            </seg>
            <seg n="b42f1f91">
              Utan att säga att de har rätt i sak kan jag bara ange att de
              diskuterar exempelvis om en differentiering av banavgifterna skulle
              kunna leda till att man utnyttjar tåglägena bättre och att man
              kanske väljer andra resvägar än i dag. Systemet är helt enkelt
              inte när det gäller banavgifterna upplagt så att man ska behöva
              ta hänsyn till att man verkligen använder systemet optimalt. Här
              kan vi föra en diskussion om tomma tåglägen, lägen som inte används.
              Man samlar hellre på sig tåglägen, och så ser man hur många som
              behöver användas. Det handlar också om vilka sträckningar operatörerna
              har.
            </seg>
            <seg n="59a79816">
              Jag skulle vilja säga: Ja, Riksrevisionen för ett resonemang
              om detta, men bedömningen som helhet är inte att man ska ha mindre
              trafik. Min bedömning är att vi inte ska ha mindre trafik, utan
              vi måste använda systemet bättre. Det är också det som Riksrevisionen
              resonerar kring.
            </seg>
            <seg n="e1290ea0">
              Jag tycker dock att Ygeman är lite väl raljant. Vi kan ändå konstatera
              att enligt Trafikverkets bedömning av storleksordningen när det
              gäller kostnaderna betalar persontrafiken i dag 80 procent av
              marginalkostnaderna, medan godstrafiken endast står för 30 procent.
              Det är klart att det finns anledning att fundera, vrida och vända
              för att se till att operatörerna betalar motsvarande hur de använder
              systemet.
            </seg>
          </u>
          <note type="speaker" n="b98fabca">
            Anf. 37 Statsrådet CATHARINA ELMSÄTER-SVÄRD (M):
          </note>
          <u who="catharina_elmsater_svard_infrastruktu" xml:id="i-af8b6f0983d9d816-10" n="db7332da">
            <seg n="d7334f63">
              Fru talman! Anders Ygemans fråga var: Vilka åtgärder tänker regeringen
              vidta för att inte Tågkompaniets dystra förutsägelser om en förestående
              död för järnvägsföretagen ska gå i uppfyllelse?
            </seg>
            <seg n="1716e29e">
              Återigen: Svaret på Anders Ygemans fråga är att vi ska se till
              att järnvägen fungerar, vilket den inte har gjort under många
              år tidigare. Järnvägen fungerar tryggt, säkert och punktligt.
              Att järnvägens funktion är någonting som man kan lita på är den
              absolut viktigaste förutsättningen för att konkurrenskraften för
              järnvägen ska kunna bibehållas och för att Tågkompaniet inte ska
              behöva se en dyster död framför sig.
            </seg>
            <seg n="48e2fb4f">
              Jag vill upprepa för Anders Ygeman att regeringen insåg redan
              när den tillträdde 2006 att underhållet har varit eftersatt och
              att det behöver göras någonting åt det. Därför har anslaget för
              drift och underhåll ökat år efter år. Anslaget för drift och underhåll
              på järnväg har fördubblats jämfört med när Socialdemokraterna
              tidigare hade ansvaret för järnvägen.
            </seg>
            <seg n="fff75b46">
              Men vi tycker inte att det räcker med att vårda det som vi redan
              har, för vi tänker även framåt. Därför kommer det att finnas pengar
              för att bygga om, bygga ut och bygga nytt. Det handlar om tillgången
              till kapacitet.
            </seg>
            <seg n="6225aa3a">
              Jag tycker att det är rimligt att den som använder järnvägen
              också betalar en rimlig banavgift för det slitage som man åstadkommer.
            </seg>
            <seg n="93a6fdbd">
              Sedan var Jessica Rosencrantz inne på ytterligare steg som regeringen
              tar. Trafikverket har fått i uppdrag från regeringen att se hur
              och på vilket sätt man kan använda banavgifterna som ett bra ekonomiskt
              styrmedel.
            </seg>
            <seg n="94cfa7d0">
              Banavgifterna kan differentieras, till exempel genom av- och
              påavgifter och genom kvalitetsavgifter när någon stör eller förstör
              för någon annan.
            </seg>
            <seg n="9779d4c7">
              Ytterst handlar det om det samarbete som pågår mellan aktörer
              i järnvägsbranschen. Alla bjuder till för att punktligheten ska
              komma i första rummet. Det är en av de viktigaste delarna för
              en järnvägsoperatör, oavsett om det finns människor med ombord
              eller om det är gods som transporteras. Det är en form av en förtroendesituation
              för att människor både vill och ska kunna välja tåget utan att
              först behöva fundera om de verkligen ska göra det.
            </seg>
          </u>
          <note type="speaker" n="d503cdce">
            Anf. 38 ANDERS YGEMAN (S):
          </note>
          <u who="anders_ygeman_4dc216" xml:id="i-49ea8fef6bc180d0-5" n="10a4e10c">
            <seg n="c7334490">
              Herr talman! Regeringens svar är att den ska se till att tågen
              går i tid. Nu har den sju år av misslyckanden bakom sig. Jag önskar
              regeringen lycka till under de sista månaderna vid makten. Hittills
              har ju punktligheten minskat, missnöjet ökat och antalet allvarliga
              fel fyrdubblats. Det är ingen hejd på järnvägens problem.
            </seg>
            <seg n="d02372ec">
              Det är bara att fråga svenska folket eller en järnvägsresenär.
              Då är det nog en stor andel av svenska folket som säger att man
              har valt bort järnvägen som resesätt därför att man inte litar
              på punktligheten.
            </seg>
            <seg n="94364899">
              Då måste man som ansvarigt statsråd ställa sig frågan: Kommer
              en femdubbling av banavgifterna för järnväg att leda till att
              fler resenärer väljer järnväg?
            </seg>
            <seg n="043c8245">
              Med ett litet leende på läpparna citerade ministern Tågkompaniets
              vd, och jag hänvisade till honom i en interpellation. Han undrar
              om regeringen vill ta död på Tågkompaniet. Vill man inte ha någon
              järnvägstrafik i landet eftersom man är beredd att straffa ut
              Tågkompaniet på det här sättet?
            </seg>
            <seg n="1d2e8c33">
              Det faktum att man är beredd att femdubbla banavgifterna utan
              att se till att järnvägen fungerar riskerar att leda till precis
              det. Det blir färre resenärer på järnväg, mindre gods på järnväg
              och ökade klimatutsläpp.
            </seg>
            <seg n="66edfca4">
              Vi anser att man borde ta den rakt motsatta vägen: först en järnväg
              som fungerar, först en utredning om vilka utsläpp som de olika
              trafikslagen leder till, sedan justeringar av banavgiften utifrån
              detta.
            </seg>
          </u>
          <note type="speaker" n="0f7422d8">
            Anf. 39 Statsrådet CATHARINA ELMSÄTER-SVÄRD (M):
          </note>
          <u who="catharina_elmsater_svard_infrastruktu" xml:id="i-af8b6f0983d9d816-11" n="db7332da">
            <seg n="52a90b4c">
              Herr talman! Det som Anders Ygeman sade i sitt senaste anförande
              har vi säkert all anledning att återkomma till nästa vecka när
              det är budgetdebatt. Det ska bli väldigt intressant att höra hur
              denna satsning på drift och underhåll ska kunna göras på järnvägen
              samtidigt som man bortser från banavgifterna. Då blir det plötsligt
              ett antal miljoner som inte ska ingå i drift och underhåll. Men
              för ordningens skull tar vi den debatten på tisdag nästa vecka.
            </seg>
            <seg n="23fb53aa">
              Att resenärerna skulle välja bort att åka med tåg på grund av
              höga banavgifter är ett väldigt konstigt resonemang. Nej, det
              tror jag inte. Resenärerna väljer bort att åka tåg om de inte
              vågar lita på att tåget kommer fram i tid.
            </seg>
            <seg n="11c591a9">
              Där är den stora och avgörande skillnaden. Tågens punktlighet
              är det som har direkt inverkan på förtroendet när det gäller om
              människor ska välja att resa med tågen eller om vår basindustri
              ska välja att transportera gods på järnvägen.
            </seg>
            <seg n="de954691">
              Eftersom järnvägen har varit så eftersatt har det medfört att
              man inte kan lita på tågen. Detta är anledningen till att regeringen
              år efter år har satsat och nu fördubblat anslaget för drift och
              underhåll.
            </seg>
            <seg n="8327cc9a">
              Men det är ju ingen quick fix. Det kommer att ta ett antal år
              innan järnvägen har återställts så att den har den standard som
              den en gång i tiden hade. Jag är den första att beklaga det. Men
              jag är också en av de första att verkligen se till att det blir
              en ändring, och det är det en alliansregering som har sett till.
            </seg>
          </u>
          <note n="46d891a6">
            Överläggningen var härmed avslutad.
          </note>
          <note n="847b8cec">
            13 § Svar på interpellation 2013/14:197 om tågtrafiken i jul
          </note>
          <note type="speaker" n="f6ad2dab">
            Anf. 40 Statsrådet CATHARINA ELMSÄTER-SVÄRD (M):
          </note>
          <u who="catharina_elmsater_svard_infrastruktu" xml:id="i-af8b6f0983d9d816-12" n="db7332da">
            <seg n="57928e01">
              Herr talman! Anders Ygeman har frågat mig vilket råd jag ger
              till de resenärer som planerar att ta tåget i jul.
            </seg>
            <seg n="50c248e1">
              Julen är för många en av de viktigaste högtiderna då man vill
              samlas och träffa familj och vänner. Det betyder att många också
              behöver resa – en resa som företas med ett eller flera av de fyra
              trafikslagen.
            </seg>
            <seg n="c22302ec">
              Trafikverket har i samarbete med övriga branschaktörer genomfört
              omfattande vinterförberedelser för att kunna hantera extrema vädersituationer
              och snabbt kunna agera i väg- och järnvägssystemet om det uppstår
              störningar. Det går aldrig att garantera att störningar inte uppstår,
              men en organisation är på plats och kan vidta åtgärder.
            </seg>
            <seg n="b43c0ac4">
              Anders Ygeman menar att regeringen sänkt anslagen till järnväg,
              vilket jag har bemött i andra sammanhang. Men jag vill återigen
              påminna om att regeringen fördubblat resurserna till järnvägsunderhåll
              jämfört med de nivåer som gällde när Alliansen tog över 2006.
            </seg>
            <seg n="b2509756">
              Anders Ygeman har mycket noggrant granskat budgetpropositionen
              och trott sig upptäcka att regeringen sänkt ambitionerna. Men
              så är förstås inte fallet. Att nivåerna skiljer mellan 2013 och
              2014 beror på att regeringen gjorde en särskild ökad satsning
              2012 och 2013 på bland annat järnvägsunderhåll.
            </seg>
            <seg n="0f9d5809">
              I infrastrukturpropositionen som lämnades till riksdagen i september
              2012 ökade regeringen de ekonomiska ramarna över en tolvårsperiod
              från 64 miljarder kronor åren 2010–2021 till 86 miljarder kronor
              för åren 2014–2025. Därför kan jag med trygghet hävda att resurserna
              till järnvägen ökat.
            </seg>
            <seg n="ccf7875e">
              För att återgå till Anders Ygemans fråga om vilket råd jag vill
              ge tågresenärerna: Ja, vill du åka tåg, så ta tåget.
            </seg>
          </u>
          <note type="speaker" n="b5af4795">
            Anf. 41 ANDERS YGEMAN (S):
          </note>
          <u who="anders_ygeman_4dc216" xml:id="i-49ea8fef6bc180d0-6" n="10a4e10c">
            <seg n="c6591630">
              Herr talman! Statsrådets svar avvek från det utskickade svaret.
              Jag återkommer till det i slutet av mitt inlägg.
            </seg>
            <seg n="8b8dbf11">
              Man kan tycka att det är roligt att fråga statsrådet vilket råd
              hon ska ge till resenärerna i jul. Tyvärr är det raka motsatsen.
            </seg>
            <seg n="07f33fdc">
              Tidigare jular har resenärer av statsrådet fått rådet att ta
              med sig termos, varma kläder och filt för att ge sig ut i tågtrafiken.
              Vi vet att i dag är det fler resenärer än någonsin som blir försenade
              i tågtrafiken. När vi nu står inför en ny vinter och ny jul undrar
              jag naturligtvis om statsrådet står fast vid sin rekommendation.
              Jag återkommer till den.
            </seg>
            <seg n="3cc70e67">
              Nu har vi haft två tre debatter här i kammaren, och varje gång
              säger statsrådet att Moderaterna satsar mer på järnvägsunderhåll
              än Socialdemokraterna och att det inte sker någon nedskärning
              av järnvägsunderhåll. Då vill jag, herr talman, påminna riksdagens
              kammare om att sedan den dag statsrådet kom in i riksdagen, den
              1 mars 1996, har riksdagen fattat beslut om anslag till underhåll
              av järnvägar 35 gånger – höst och vår. Några av omröstningarna
              har statsrådet inte varit närvarande vid, för hon gjorde en liten
              sväng till Helsingforss läns landsting.
            </seg>
            <seg n="c0895652">
              I 35 omröstningar om anslaget för järnvägsunderhåll här i kammaren
              har Moderaterna inte vid något tillfälle föreslagit en enda krona
              mer än Socialdemokraterna i anslag till underhåll av järnvägen.
              Av 35 chanser har 0 tagits. Att stå här i kammaren och säga att
              man föreslår mycket högre anslag blir en ren lögn. Inte i en enda
              omröstning, Catharina Elmsäter-Svärd, har du röstat för en enda
              krona mer till järnvägen, trots att du har haft nästan 35 chanser.
            </seg>
            <seg n="df60ede1">
              Sanningen är att när Moderaterna var i opposition ville de skära
              ned underhållet, och när de är i majoritet vill de inte leva upp
              till Trafikverkets och Kapacitetsutredningens rekommendationer.
            </seg>
            <seg n="e6fd300b">
              Därför ställde jag denna fråga till statsrådet: Vilket råd ger
              du till de resenärer som nu ska åka och möta sina nära och kära
              i vinter? Det tidigare rådet var inte opåkallat, för resenärerna
              hamnade ute i snödrivan. De hade nytta av filten och termokläderna,
              för de stod där och frös.
            </seg>
            <seg n="35fad6d9">
              Därför blir det lite lustigt, herr talman, när det muntliga svaret
              i kammaren är: Ja, vill du åka tåg, så ta tåget. Men rådet i det
              skriftliga svaret är: För att återgå till Anders Ygemans fråga,
              vilka råd vill jag ge tågresenärerna? Ta tåget och känn er trygga
              med det. Jag kan inte dra någon annan slutsats än att statsrådet
              inte klarar att stå för utfästelsen att det är tryggt att ta tåget
              i jul.
            </seg>
          </u>
          <note type="speaker" n="7f91e90e">
            Anf. 42 Statsrådet CATHARINA ELMSÄTER-SVÄRD (M):
          </note>
          <u who="catharina_elmsater_svard_infrastruktu" xml:id="i-af8b6f0983d9d816-13" n="db7332da">
            <seg n="3bd990d7">
              Herr talman! Rent formellt är det väl ändå det talade ordet som
              gäller, men jag har inget som helst problem med att man ska kunna
              ha det tryggt.
            </seg>
            <seg n="19ff9572">
              Järnvägen, att ta sig fram med tåg, är ett av de absolut säkraste
              trafikslagen, och det är särskilt bra när man ska åka i tider
              med mycket resande. Det är mycket mer säkert än att sätta sig
              i en bil och fara i väg på vägarna runt ikring. Det är fortfarande
              ett av de mest säkra trafikslagen, och det ska man kunna känna
              sig trygg med.
            </seg>
            <seg n="fe8db7be">
              Det är ett väldigt märkligt resonemang Anders Ygeman för, tycker
              jag. Han tar – som han själv brukar uttrycka det i debatterna
              – till ett retoriskt knep och säger att Moderaterna, som är en
              del av Alliansen, under 35 tillfällen har avslagit möjligheten
              att ge mer pengar till järnvägen. Jag tycker i så fall att det
              är mer anmärkningsvärt att Socialdemokraterna har missat 35 chanser
              att kunna göra mycket mer än vad de de facto gjorde.
            </seg>
            <seg n="f00a1c6c">
              När Moderaterna tillsammans med alliansregeringen har majoritet
              har vi gjort någonting av det och höjt anslagen. Ni hade chansen
              och gjorde inte det utan skyller på att oppositionen ville dra
              ned. Men då fanns faktiskt en möjlighet till majoritet, eller
              åtminstone samarbete, med Vänsterpartiet och Miljöpartiet.
            </seg>
            <seg n="8d1c43f9">
              Anders Ygeman och jag brukar ha många olika debatter. Vi hade
              en för ungefär två år sedan i Näringslivets Hus. Vi är där i början
              av året när byggindustrierna har en stor övning. Den brukar sändas
              på SVT Forum, och jag tror att den fortfarande går där. Då, herr
              talman, sade Anders Ygeman till mig att man aldrig ska ge myndigheterna
              vad de säger att de vill ha. Jag minns att jag vid det tillfället
              sade: Jag delar inte den uppfattningen.
            </seg>
            <seg n="cc20b642">
              Vi har snarare, så nära man kan komma, givit Trafikverket precis
              det de har sagt att de behöver och vill ha. Det är kanske skillnad
              jämfört med tidigare när Banverket stred för att få mer pengar
              till drift och underhåll. En vän och tidigare kollega, Ulf Adelsohn,
              har haft uppdraget som ordförande för SJ. I sin roll som ordförande
              undertecknade och skickade han bland annat ett brev 2001 till
              dåvarande Banverket om att mer pengar behövdes till drift och
              underhåll. Svaret från den dåvarande regeringen var: Tack, men
              nej tack!
            </seg>
            <seg n="19c5c693">
              Herr talman! Man kan raljera lite lätt över vilka råd jag ska
              ge till resenärer. Det kan vara viktigt med tanke på att det finns
              människor och resenärer inom alla de olika trafikslagen som, inför
              en stor resandehelg, kanske funderar: Vilket trafikslag ska jag
              använda, kommer vi fram och hur planerar vi? Julen skapar ju mycket
              förväntningar.
            </seg>
            <seg n="683ad37a">
              För mig är det viktigt att var och en tar det ansvar man behöver
              ta, oavsett om man är infrastrukturhållare, som ska ha ordning
              på till exempel järnvägsspåren, eller järnvägsoperatör, som ska
              se till att tågen är framme i tid och att lokföraren är på plats.
            </seg>
            <seg n="28673c4f">
              För en enskild individ, oavsett när man är ute, följer det med
              någon form av fråga: Hur blir resan så bra som möjligt, och hur
              kan vi vara beredda om någonting händer?
            </seg>
            <seg n="a514f63c">
              Jag utgår ifrån att även Anders Ygeman, om han och familjen ska
              åka till fjällen eller någonting, tänker på om de har med sig
              en extra spade i bilen eller om de har packat de lite varmare
              kläderna högst upp om någonting händer och bilen får stopp eller
              punktering. Det är ju inte konstigare än att man försöker göra
              tillvaron så bra som möjligt. Där har alla ett ansvar.
            </seg>
          </u>
          <note type="speaker" n="4a6bda87">
            Anf. 43 ANDERS YGEMAN (S):
          </note>
          <u who="anders_ygeman_4dc216" xml:id="i-49ea8fef6bc180d0-7" n="10a4e10c">
            <seg n="39fb93da">
              Herr talman! Alla ska ta det ansvar som ankommer på dem, säger
              infrastrukturministern. Ja, det är just därför jag ställer frågan.
            </seg>
            <seg n="cc72421b">
              Riksrevisionen har med en motorsågs tydlighet visat hur regeringen
              har brustit i ansvaret för tågen och hur detta har lett fram till
              den bristande punktligheten.
            </seg>
            <seg n="4caf061c">
              Jag frågar därför att om det börjar snöa i jul ställs tågen in.
              Vartannat tåg mellan Helsingfors och Göteborg eller mellan Helsingfors
              och Malmö ska ställas in om det blir ett stort snöfall.
            </seg>
            <seg n="3a32f9c1">
              Jag frågar därför att det stämmer som infrastrukturministern
              säger, att tåget är det absolut säkraste trafikslaget. Tyvärr
              är det inte det punktligaste. Det är därför ministern tidigare
              har fått ge resenärerna rådet att ta med termos och filt om de
              ska ut och åka tåg i jul.
            </seg>
            <seg n="295bf7ce">
              Vårt enkla alternativ är att ge järnvägen de resurser som krävs
              och de politiska styrmedel som behövs och därmed kunna ge järnvägsresenärerna
              tåg som kommer fram i tid så att resenärerna inte behöver ta med
              sig en extra väska för termos, fleecekläder och filtar, vilket
              behövs i den moderatledda regeringens Sverige.
            </seg>
            <seg n="2a1bdb23">
              När det gäller anslagen för underhåll kan jag vara ödmjuk. Jag
              kan säga – och jag tror att har sagt det kanske 30–40 gånger i
              debatt med ministern – att jag tycker att den socialdemokratiska
              regeringen borde ha satsat mer pengar på järnvägsunderhåll. Jag
              har inget problem med att säga det. Men det blir lite lustigt
              när Catharina Elmsäter-Svärd kritiserar den socialdemokratiska
              regeringen eftersom hon satt här i kammaren och tryckte på en
              annan röstknapp än jag när man ville skära ned 100 miljoner 1997,
              750 miljoner 1998, 500 miljoner 1999, 1 390 000 000 år 2000 och
              så vidare.
            </seg>
            <seg n="689266db">
              Ni tyckte att järnvägsanslagen var för höga. Finansministern
              började sin karriär som finansminister med att säga att Sverige
              har överinvesterat i järnväg. Var är ansvaret för den egna politiken?
            </seg>
            <seg n="f7fc669f">
              När det gäller punktligheten är det fler resenärer än någonsin
              som blir försenade, enligt Riksrevisionens rapport. Beträffande
              olycksstatistiken har antalet allvarliga fel inom järnvägen fyrdubblats.
            </seg>
            <seg n="e8d5e3ce">
              Det lackar mot jul, och man kanske ska vara lite snällare – evangeliet,
              det glada budskapet. Då får jag, trots min ofromhet, avsluta med
              en from förhoppning. Det infrastrukturministern i svaret till
              mig skrev skulle vara rådet till resenärerna var: Ta tåget och
              känn er trygga med det! Då är min förhoppning, herr talman och
              fru infrastrukturminister, att det för första gången under alliansregeringens
              åtta år vid makten kan bli verklighet.
            </seg>
          </u>
          <note type="speaker" n="80911296">
            Anf. 44 Statsrådet CATHARINA ELMSÄTER-SVÄRD (M):
          </note>
          <u who="catharina_elmsater_svard_infrastruktu" xml:id="i-af8b6f0983d9d816-14" n="db7332da">
            <seg n="6b7ec5ab">
              Herr talman! När Anders Ygeman pratar om punktligheten är det
              ungefär som när många människor pratar, framför allt de som kanske
              inte åker tåg så ofta. De tror att den blir allt sämre. Men så
              är inte riktigt fallet. Däremot finns det de som åker vissa sträckor
              som har rätt: Den håller inte måttet utan måste bli bättre.
            </seg>
            <seg n="2bdcc53c">
              Jag står varje vecka minst en eller en och en halv timme nere
              på Centralen i Helsingfors och möter resenärer. Jag frågar ofta
              de som kommer fram vilka sträckor de åker på och hur ofta de åker.
              De flesta säger att det fungerar ganska bara. Men det finns ju
              tillfällen som ställer till det, i synnerhet om något händer i
              Helsingforssområdet, för där är det så många resenärer som kommer
              samtidigt, och då är det många som blir drabbade.
            </seg>
            <seg n="37e979f8">
              Punktligheten förra vintern var mycket bättre än förra sommaren.
              Det är i och för sig ett tecken på hur sårbar järnvägen var med
              kontaktledningsbrott, rälsbrott och annat. Därför har fokus för
              Trafikverket, med de extraanslag som de har fått, varit att mer
              och mer gå mot att förebygga i fråga om underhåll än att behöva
              göra oplanerade, akuta insatser som ställer till det för människor
              och också kostar betydligt mer.
            </seg>
            <seg n="6bdf85fb">
              Anders Ygeman nämner reduceringsplanerna, som det så fint kallas,
              när något händer, när det blir extremt och kommer otroligt mycket
              snö. Jag utgår från att alla är överens om att om snön ska bort
              från järnvägens spår ska det göras så säkert som möjligt för dem
              som utför arbetena på och vid spåren. Då kan man behöva ha tomtid
              när det inte går några tåg.
            </seg>
            <seg n="e6715026">
              Det prövades för några år sedan, under en av de tuffa vintrar
              som inte var en bra vinter för någon, allra minst för resenärerna.
              Då släpptes alla tåg i väg. Det fick som konsekvens att man inte
              kunde komma fram och röja, att tåg stod mellan stationerna och
              att människor fick sitta och vänta i timmar. Vi har prövat det.
              Det var ingen bra idé.
            </seg>
            <seg n="600104f3">
              Därför har branschen kommit överens om och redan planerat att
              om det blir en tillräckligt extrem situation där man måste röja
              bort snö reducerar man antalet tåg, fast man kan förlänga dem
              som går. Då har man det planerat, och då finns det ingen diskussion
              som man behöver spilla tid på, utan man kan ge resenärer information
              och fundera över om man ska sätta in ersättningsbussar eller något
              annat.
            </seg>
            <seg n="2f9e1eb5">
              Ett tydligt exempel på hur det fungerade var när den första avstängningen
              skedde under stormen Simone. Då ställdes det in tåg – från början
              planerat – eftersom man inte ville riskera människor. Det var
              en extrem vädersituation som kan uppstå. Danmark gjorde inte det.
              De hade över 5 000 personer som fanns ute på järnvägen och väntade,
              somliga ända upp till sju timmar. De lärde sig av den läxan och
              har lärt sig från Sverige.
            </seg>
            <seg n="f34207c9">
              Att det är fler resenärer är någonsin som försenas är lätt att
              säga. Så kan det också bli, inte minst eftersom vi aldrig har
              haft så många resenärer på järnvägen som vi har nu. Det i sig
              är något som är positivt.
            </seg>
            <seg n="06071a5d">
              Det jag märker när jag träffar alla resenärer nere på Centralen
              är att de ändå känner att de vill kunna lita på tåget, att de
              vill fortsätta åka tåget och att de vill göra det oavsett tid
              på året. Jag säger: Ja, det ska ni också kunna göra.
            </seg>
          </u>
          <note type="speaker" n="19f7cb88">
            Anf. 45 ANDERS YGEMAN (S):
          </note>
          <u who="anders_ygeman_4dc216" xml:id="i-49ea8fef6bc180d0-8" n="10a4e10c">
            <seg n="2e9a2889">
              Herr talman! Jag delar resenärernas vilja. Om jag skulle komma
              med ett ödmjukt tips till de resenärerna: Rösta på en regering
              som kan göra verklighet av den viljan, som inte skär ned anslagen
              med 286 miljoner kronor i budgetpropositionen, en regering som
              är beredd att ta de politiska initiativ som krävs för en fungerande
              järnväg, en regering som är beredd att göra de nyinvesteringar
              som krävs i en fungerande järnväg och en regering som inte lämnar
              resenärer på perrongen!
            </seg>
            <seg n="cd0ce49b">
              Jag instämmer i delar av ministers syn på reduceringsplaner.
              Det kan vara en bra åtgärd vid extrem väderlek – så är det sagt.
            </seg>
            <seg n="1d789bbc">
              Men man ska nog också vara lite aktsam. Det finns ju en sak som
              ministern inte sade i sitt inlägg, nämligen att de inställda tågen
              är ett mycket effektivt sätt att få en bra statistik för punktlighet.
              Som den rapport från Riksrevisionen som statsrådet och en annan
              ledamot viftade med tidigare visade är detta att man ställer in
              många tåg ett av skälen till att punktlighetsstatistiken, trots
              att den ser ganska risig ut, ser någorlunda ut.
            </seg>
            <seg n="01e4bc87">
              Vi lever i det land, Sverige, där ett inställt tåg räknas som
              ett tåg som kom i tid. De tusentals resenärer som lämnas på perrongen
              har i själva verket i statistiken kommit fram i tid. Då är det
              inte så glädjande att hälften av alla tåg mellan Helsingfors och
              Göteborg ställs in om det blir ett väldigt snöfall. På det sättet
              kan man också komma fram till, precis som statsrådet sade, att
              vintertrafiken går mycket bättre än sommartrafiken – eftersom
              man inte räknar med de inställda tågen i förseningsstatistiken.
              Jag tycker inte att det är ett hållbart sätt att resonera.
            </seg>
            <seg n="67e61a14">
              Återigen, herr talman, hoppas jag, även om jag har en viss tvekan,
              att ministerns uppmaning är rätt: Ta tåget och var trygg med det!
            </seg>
          </u>
          <note type="speaker" n="6568bb21">
            Anf. 46 Statsrådet CATHARINA ELMSÄTER-SVÄRD (M):
          </note>
          <u who="catharina_elmsater_svard_infrastruktu" xml:id="i-af8b6f0983d9d816-15" n="db7332da">
            <seg n="818e10eb">
              Herr talman! Innan jag säger det jag tänkte säga vill jag bara
              tala om att de inställda tågen också mäts och redovisas, under
              begreppet regularitet. När man tittar på punktligheten och också
              tittar på hur regulariteten ser ut får man en uppfattning om hur
              många inställda tåg det har varit. Det är alltså inte så att de
              inte mäts och inte redovisas.
            </seg>
            <seg n="13327d61">
              Man kan köra med ord och komma tillbaka till detta att regeringen
              skulle skära ned med 286 miljoner kronor 2013–2014. Men, Anders
              Ygeman – jag ska inte ställa någon fråga, eftersom det är mitt
              avslutande inlägg: Om man har en månadslön, samma lön som är utpekad
              och som man får varje månad, men i december får en liten julbonus,
              en utökning, ska man då vara glad över den bonus som man fick
              i decemberlönen 2013, eller ska man tolka det som en nedskärning
              när den vanliga lönen sedan kommer i januari?
            </seg>
            <seg n="95511159">
              Det är precis så regeringen har gjort. Vi ser och följer behovet
              oerhört noga, nära tillsammans med Trafikverket. Vad behöver göras?
              När kan man göra det? Det handlar om järnvägen, drift och underhåll.
              Det har – under den plan som gäller under den pågående perioden
              – ökat mer än under den tidigare S-regeringen. Varje år har vi
              tillskjutit extra pengar där vi ser att Trafikverket kan göra
              något åt det. Vi tillsköt extra pengar 2011, 2012 och ännu mer
              2103 plus att Trafikverket effektiviserar sitt eget arbete och
              tillför. Det är inte en nedskärning.
            </seg>
            <seg n="a2bddaa9">
              Jag är glad att vi kan göra mer för järnvägen och att de som
              vill ta tåget även i jul kan göra det och också känna sig trygga.
            </seg>
          </u>
          <note n="46d891a6">
            Överläggningen var härmed avslutad.
          </note>
          <note n="1ad2d532">
            14 § Svar på interpellationerna 2013/14:131, 132, 140 och 160
            om Arbetsmiljöverket
          </note>
          <note type="speaker" n="50f6cc5e">
            Anf. 47 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_arbetsmarkna" xml:id="i-fc5fce1506548510-0" n="fb5a5d1e">
            <seg n="57d38695">
              Herr talman! Olle Thorell har frågat mig vilka åtgärder jag kommer
              att vidta för att minska risken för ohälsa och olycksfall i arbetslivet
              nu när kraftiga nedskärningar har genomförts inom arbetslivsområdet,
              till exempel genom att Arbetsmiljöverkets kontor i Västerås läggs
              ned.
            </seg>
            <seg n="34cbefe7">
              Raimo Pärssinen har frågat mig hur arbetet för att alla ska få
              en bättre arbetsmiljö på våra arbetsplatser främjas av mindre
              resurser.
            </seg>
            <seg n="66fb06a7">
              Lars Mejern Larsson har frågat mig om jag anser att minskade
              resurser till Arbetsmiljöverket bidrar till att förhindra och
              minska antalet arbetsplatsolyckor och dödsfall.
            </seg>
            <seg n="b6a640ff">
              Peter Hultqvist har frågat mig vilka åtgärder jag avser att vidta
              för att den nu föreslagna omorganisationen inte ska resultera
              i försämrade möjligheter att driva ett framgångsrikt arbetsmiljöarbete
              och bekämpa den stegrande trenden mot ett ökat antal arbetsolyckor
              som leder till sjukfrånvaro.
            </seg>
            <seg n="bd0ee66a">
              Jag väljer att besvara dessa fyra interpellationer samlat.
            </seg>
            <seg n="1bd54a98">
              Självklart bygger regeringens arbetsmiljöpolitik inte på något
              antagande om att mindre resurser skulle ge bättre arbetsmiljö.
              Det är emellertid inte heller så enkelt att arbetsmiljöproblem
              går att lösa enbart genom att tillföra mer resurser till Arbetsmiljöverket.
              Frågorna är mer komplexa än så, och det tror jag att både Raimo
              Pärssinen och Lars Mejern Larsson är väl medvetna om.
            </seg>
            <seg n="92e32a33">
              Regeringens främsta prioritering är en politik för arbete och
              för att bryta utanförskapet. Denna satsning krävde omprioriteringar
              i budgeten, och effektiviseringar och besparingar gjordes inom
              ett stort antal områden inom statsförvaltningen. Detta berörde
              även Arbetsmiljöverket.
            </seg>
            <seg n="49f7b853">
              Arbetsmiljöverket har sedan 2007 effektiviserat sin verksamhet
              och sänkt sina driftkostnader väsentligt. Det innebär att det
              i dag utförs fler inspektioner per inspektör än för några år sedan.
              Antalet krav i tillsynsbesluten har ökat, vilket tyder på att
              verkets arbete med urvalsmetoder för att identifiera de mest riskutsatta
              arbetsställena har gett resultat.
            </seg>
            <seg n="fdd12a76">
              Att information och kunskap om arbetsmiljöfrågorna når ut till
              arbetsplatserna har en stor betydelse för att arbetsmiljöarbetet
              ska bedrivas på ett bra och effektivt sätt. Den satsning som gjorts
              för att stärka Arbetsmiljöverkets arbete i denna del är därför
              viktig.
            </seg>
            <seg n="ee9908e1">
              Som jag har svarat i tidigare interpellationssvar i fråga om
              Arbetsmiljöverkets organisation är det myndighetens ledning som
              bestämmer hur myndigheten ska organiseras. Det centrala för regeringen
              är att myndigheten bedriver sin verksamhet på ett effektivt sätt
              som svarar mot deras uppdrag. Jag har stort förtroende för att
              myndigheten även fortsättningsvis kommer att klara detta.
            </seg>
            <seg n="0abe784b">
              Det är naturligtvis viktigt att Arbetsmiljöverket bedriver sin
              verksamhet på ett effektivt och välfungerande sätt. Det får dock
              inte glömmas bort att det är arbetsgivaren som har ansvar för
              arbetsmiljön och för att lagar och regler inom området följs.
              Även arbetstagarna, de fackliga organisationerna och skyddsombuden
              har en viktig del i att arbetsmiljön på de enskilda arbetsplatserna
              utvecklas på ett positivt sätt.
            </seg>
            <seg n="ac78e0e9">
              Jag har i flera skriftliga svar på riksdagsfrågor samt vid tidigare
              debatter här i kammaren lämnat ytterligare exempel på insatser
              som görs såväl på lagstiftningsnivå som på myndighetsnivå. Jag
              kommer att fortsätta att följa utvecklingen i nära dialog med
              Arbetsmiljöverket och med arbetsmarknadens parter.
            </seg>
          </u>
          <note type="speaker" n="9e8b900c">
            Anf. 48 OLLE THORELL (S):
          </note>
          <u who="olle_thorell_351f49" xml:id="i-2ffb1fb770c10552-0" n="049ca77c">
            <seg n="e6e0fad4">
              Herr talman! Jag tackar statsrådet för svaret. I och för sig
              tycker jag inte att det var så mycket till svar. Men det är ett
              svar som är tämligen typiskt för det nymoderata språkbruket. Det
              är vackra ord. Man säger något så att det låter bra. Kopplingen
              till verkligheten är inte det viktigaste. Det viktigaste är att
              det låter bra.
            </seg>
            <seg n="ff373556">
              Man säger till exempel att man värnar den svenska modellen när
              man samtidigt monterar ned den. Man tricksar med sysselsättningsstatistiken
              och nämner bara att fler arbetar men låter bli att nämna att andelen
              sysselsatta är lägre. Man säger att man satsar stort på utbildning
              och skola när man väljer att satsa 20 gånger mer på skattesänkningar.
              Man gör först en massiv nedskärning på ett område, till exempel
              vuxenundervisning, för att några år senare återställa en liten
              del av detta och har mage att kalla det för en storsatsning.
            </seg>
            <seg n="f42b95f9">
              Detta är en visa som vi har hört förut, och den upprepas nu.
              Ärligt talat börjar det bli rätt tjatigt.
            </seg>
            <seg n="0681d613">
              Fakta är följande: Arbetsmiljöverkets resurser minskar. I dag
              har man 20 procent mindre pengar att röra sig med än 2006. De
              minskade resurserna påverkar faktiskt verksamheten. Det är klart
              att alla myndigheter måste effektiveras och att de måste utveckla
              sina metoder. Men det finns en gräns då effektiviseringen i stället
              ersätts av utarmning, lägre kvalitet på arbetet och negativa effekter
              på arbetsmiljöarbetet i stort. Det blir helt enkelt sämre när
              man skär ned resurserna radikalt och utarmar organisationen.
            </seg>
            <seg n="b3dc4d00">
              Jag kan nämna ytterligare fakta. År 2006 fanns det 381 arbetsmiljöinspektörer.
              Nu finns det 280. År 2006 gjordes 40 000 inspektionsbesök. Nu
              har antalet inspektioner minskat med en fjärdedel.
            </seg>
            <seg n="ee39a66d">
              ILO har rekommendationer som innebär att det bör finnas en arbetsmiljöinspektör
              per 10 000 anställda. Efter dessa neddragningar har Sverige 0,6
              inspektörer per 10 000 anställda. Det är sämst i Norden. Det duger
              inte.
            </seg>
            <seg n="d445c719">
              En av de första sakerna som regeringen gjorde när den kom till
              makten var att lägga ned Arbetslivsinstitutet. Där skar man bort
              400 miljoner på ett bräde. Effekten är att vi på ett område där
              vi tidigare har varit världsledande nu står i skamvrån som ett
              av bara två länder i Europa som inte har en sammanhållen nationell
              arbetslivsforskning.
            </seg>
            <seg n="f912ce00">
              Regeringen har skurit ned på anslaget till företagshälsovården
              och dragit ned på medlen till utbildning av skyddsombud. Som lök
              på laxen har nu en omorganisation lanserats som ytterligare kommer
              att försvåra det viktiga arbetsmiljöarbetet. Verket krymper sin
              organisation, distrikten blir färre och lokalkontor läggs ned,
              bland annat i Västerås.
            </seg>
            <seg n="01567593">
              Jag har varit på Arbetsmiljöverkets kontor i Västerås och talat
              med dem som jobbar där. De är lojala tjänstemän som utför sitt
              uppdrag på bästa möjliga sätt med de resurser som de har. Det
              kommer de att fortsätta göra, även om kontoret flyttas till Örebro.
              Men budskapet från dem till mig var tydligt, och jag ska nu förmedla
              det till arbetsmarknadsministern. De sade: Det är klart att det
              kommer att bli sämre.
            </seg>
            <seg n="985216bb">
              Jag upprepar därför min fråga. Vilka åtgärder ämnar ministern
              vidta för att minska risken för ohälsa och olycksfall i arbetslivet
              när kraftiga nedskärningar nu genomförs på området?
            </seg>
          </u>
          <note type="speaker" n="0e76898a">
            Anf. 49 RAIMO PÄRSSINEN (S):
          </note>
          <u who="raimo_parssinen_4608d0" xml:id="i-39720d6642010e44-0" n="6da548f1">
            <seg n="50523f25">
              Herr talman! Nu har vi återigen en debatt här i kammaren som
              handlar om arbetsmiljöfrågor och vilken organisation och vilka
              verktyg staten har för att verkligen se till att det blir en bättre
              arbetsmiljö här i Sverige.
            </seg>
            <seg n="3bc41693">
              Då svarar arbetsmarknadsministern att detta självklart inte bygger
              på vilka resurser Arbetsmiljöverket har utan att det är mer komplext.
              Vad menas med detta? Finns det ytterligare ett svar bakom begreppet
              att det är mer komplext?
            </seg>
            <seg n="47a57735">
              Sanningen är, precis som Olle Thorell och andra har berättat,
              att Arbetsmiljöverket 2006 hade en budget som låg på nästan 560
              miljoner kronor. År 2014 får Arbetsmiljöverket 520 miljoner kronor.
              Men om man räknar om pengarna från 2006 till dagens penningvärde
              blir det 663 miljoner kronor. Det är alltså en massiv nedskärning
              av Arbetsmiljöverkets resurser.
            </seg>
            <seg n="1c81a0f9">
              Min fråga var ganska enkel: På vilket sätt främjar det arbetsmiljöarbetet
              i Sverige att man sänker Arbetsmiljöverkets resurser? Då svarade
              ministern att det är en komplex fråga som inte bara handlar om
              resurser.
            </seg>
            <seg n="f73831de">
              Då har jag ytterligare en fråga: Vad mer ligger i det komplexa?
              Det är klart att resurser spelar roll.
            </seg>
            <seg n="ff23cf96">
              För ni moderater samma resonemang när det gäller skolan, alltså
              att det inte handlar om hur många lärare vi har? För ni samma
              resonemang när ni talar om rättsvårdande myndigheter, alltså att
              det inte handlar om hur många poliser vi har?
            </seg>
            <seg n="dbee2f36">
              Man kan alltså minska antalet arbetsmiljöinspektörer. Det är
              också precis det ni gör nu. Elisabeth Svantesson har lagt fram
              en plan för Arbetsmiljöverket som innebär att de ska ned till
              200 inspektörer 2017. Det handlar tydligen inte om resurser utan
              om mer komplexa saker. Då kan vi väl ta upp den diskussionen här?
              Vad är det som är mer komplext?
            </seg>
            <seg n="b91cf8d4">
              Ja, det går att skratta åt frågan, Elisabeth Svantesson, om man
              är arbetsmarknadsminister. Det visar bara på det totala ointresset
              och på nonchalans.
            </seg>
            <seg n="7409062d">
              Jag kan ta upp det andra begreppet som ni använder, nämligen
              att ni var tvungna att spara på Arbetsmiljöverket för att bekämpa
              utanförskapet. Har ni hört?
            </seg>
            <seg n="7f0649c7">
              Var sker det en stor utslagning av människor om inte i arbetslivet?
              Belastningsskadorna kostar 50 000 kronor i minuten. Alla dessa
              människor tvingas lämna arbetslivet i förtid samtidigt som ni
              moderater för ett samtal om att vi borde jobba längre. Dessutom
              skär ni ned på resurserna till arbetsmiljön och på forskningen
              kring arbetsmiljön därför att ni ska bekämpa utanförskapet.
            </seg>
            <seg n="8af415f0">
              Jag hade en interpellationsdebatt för någon vecka sedan med Stefan
              Attefall som försökte beslå kammaren med lögn. Han sade att Arbetsmiljöverket
              har fått mer resurser, och han sade att olycksfallsstatistiken
              går åt rätt håll. Om det är någonting som gör mig upprörd så är
              det när man försöker slå blå dunster i ögonen på riksdagsledamöter
              och Sveriges befolkning.
            </seg>
            <seg n="1f3a604b">
              Det är det här som är det undanglidande svaret. Låt oss ta då
              en djup diskussion om det som är komplext! Handlar det om att
              Arbetsmiljöverket inte kan ersätta specialkompetens som ska hantera
              kemikalier och arbetsmiljömedicinska saker? Handlar inte det också
              om resurser? Jag hoppas verkligen att vi kan få en seriös diskussion
              om verkets roll, om resursers roll och om kunskaps roll, Elisabeth
              Svantesson – eller om hur utanförskapet bekämpas. Görs det genom
              att vi försämrar möjligheterna till ett gott arbetsmiljöarbete
              i Sverige? Kan vi få svar på den frågan?
            </seg>
          </u>
          <note type="speaker" n="fb12e2bc">
            Anf. 50 LARS MEJERN LARSSON (S):
          </note>
          <u who="lars_mejern_larsson_c4918a" xml:id="i-4beb0cdbbd90e559-0" n="8d8d5c13">
            <seg n="d6124742">
              Herr talman! Författaren och skribenten Anneli Jordahl konstaterar
              att Dagens Nyheter har skrivit mer om att sprängningen för Citybanan
              i Helsingfors har orsakat skador på stadens kyrkor än om att fem
              byggnadsarbetskamrater har fått sätta livet till under arbetets
              gång. Vad är det som händer i Sverige? Vi har en situation som
              är ohygglig. Det avlider ungefär en person i veckan på arbetsplatserna
              runt om i Sverige. Det är någonting som är svårt att ta till sig.
            </seg>
            <seg n="9c45016b">
              Nästan ännu svårare att ta till sig är att den sittande regeringen
              samtidigt för en arbetsmarknadspolitik som leder till fler arbetsplatsolyckor.
              Dessutom bantar man och monterar ned delar av Arbetsmiljöverket,
              som kanske är ett av samhällets viktigaste verktyg i kampen för
              en bättre och säkrare arbetsmiljö. Vi har också en minister som
              inte tänker ge mig ett svar på min fråga om huruvida mindre resurser
              ger en positiv effekt på antalet dödsfall och olyckor på landets
              arbetsplatser.
            </seg>
            <seg n="ba4303fb">
              Herr talman! Det hör väl till god ton, så jag vill ändå tacka
              för det korta och koncisa svaret. Det visar klart och tydligt
              att ministern, precis som när det gäller andra områden i regeringens
              politik, är övertygad – nej, jag vill påstå att ministern är fanatiskt
              övertygad – om att skattesänkningar är den enda lösningen på alla
              problem.
            </seg>
            <seg n="02ffc3df">
              I sitt svar säger ministern så här: Självklart bygger inte regeringens
              arbetsmiljöpolitik på något antagande om att mindre resurser skulle
              ge bättre arbetsmiljö. Det är ett intressant svar, måste jag säga
              – självklart bygger inte regeringens arbetsmiljöpolitik på något
              antagande om att mindre resurser skulle ge bättre arbetsmiljö.
              Innebär detta att regeringen medvetet minskar anslagen till Arbetsmiljöverket
              för att få sämre arbetsmiljö och fler arbetsplatsolyckor? Eller
              ska slutsatsen vara att skattesänkningar går före resurser till
              att upprätthålla en god arbetsmiljö på landets arbetsplatser?
            </seg>
            <seg n="c6aeebe6">
              Det jag hade hoppats skulle ge mig en klarare bild av regeringens
              politik i arbetsmiljöfrågan har tyvärr inte gett mig någon vägledning
              alls. Min slutsats så här långt är att ministern vill sopa problematiken
              med olycksfall på landets arbetsplatser under mattan.
            </seg>
            <seg n="3b8bc8af">
              Herr talman! För mig är det självklart: Ingen ska dö eller skadas
              på jobbet. Att någon dör på jobbet är något som bara inte får
              hända. För mig är regeringens svar – eller icke-svar – beklämmande.
              Därför frågar jag om mina slutsatser utifrån det svar jag har
              mottagit är riktiga, nämligen att regeringen medvetet minskar
              anslagen till Arbetsmiljöverket för att få sämre arbetsmiljö och
              fler arbetsplatsolyckor. Eller ska slutsatsen vara att skattesänkningar
              går före resurser till att upprätthålla en god arbetsmiljö på
              landets arbetsplatser?
            </seg>
          </u>
          <note type="speaker" n="d858de1c">
            Anf. 51 PETER HULTQVIST (S):
          </note>
          <u who="peter_hultqvist_4fda95" xml:id="i-41c72a074b8b0647-0" n="f4877247">
            <seg n="e61dfe6a">
              Herr talman! Jag tackar ministern för svaret.
            </seg>
            <seg n="cb7881ef">
              År 2010 hade vi 28 386 arbetsplatsolyckor med efterföljande sjukfrånvaro.
              År 2012 låg vi på 29 071. Det är alltså en trend som har börjat
              gå uppåt efter att tidigare ha gått ned. Det måste naturligtvis
              bero på någonting; det är inte så att det kommer bara av sig själv.
              Den utveckling vi har haft inom området, med först nedläggning
              av Arbetslivsinstitutet och sedan nedskärningar inom Arbetsmiljöverket,
              har naturligtvis effekter.
            </seg>
            <seg n="148f7000">
              Sverige har i dag 0,6 inspektörer per 10 000 anställda. I Norge
              har man 1,85 inspektörer per 10 000 anställda och i Danmark 1,78
              inspektörer per 10 000 anställda. ILO har rekommendationen att
              man ska ha 1,0 inspektörer per 10 000 anställda. Vi ligger alltså
              under ILO-rekommendationen. Det här är ett område där Sverige
              tidigare låg i framkant. Vi uppfattades som väldigt offensiva,
              och vi drev ett omfattande utvecklingsarbete.
            </seg>
            <seg n="545eec61">
              Att vi har sjunkit när det gäller antalet inspektörer beror på
              de nedskärningar som har gjorts och som Olle Thorell tidigare
              har beskrivit. Som en effekt av regeringens politik finns det
              också inom Arbetsmiljöverket en ständigt pågående och långsam
              neddragning av verksamheten som tar sig det uttrycket att endast
              40 procent av pensionsavgångarna bland personalen tillsätts på
              nytt. Endast 40 procent av pensionsavgångarna tillsätts på nytt.
              Det innebär att det ligger ett latent tryck på att hela tiden
              minska personalstaben, och det är klart att det får effekter för
              arbetet.
            </seg>
            <seg n="bc03b36c">
              Ministern säger i sitt svar att man nu har fler inspektioner
              per inspektör än för några år sedan. Det säger egentligen rätt
              lite om verksamhetens helhet, men jag kan gå igenom hur det ser
              ut när det gäller inspektioner per inspektör. Genom att sätta
              ökad press på varje inspektör och genom att dra ned på personalen
              har man ökat från tidigare 100–105 förrättningar per år till kanske
              130 förrättningar per år. Man koncentrerar sig på de snabbare
              och kortare insatserna, men däremot läggs många gånger förebyggande
              arbete åt sidan. Sådant som tar tid läggs åt sidan; det får träda
              tillbaka.
            </seg>
            <seg n="c97fdb2e">
              Tittar man sedan på verksamheten som helhet noterade Olle Thorell
              att det var 40 000 tillsynsbesök på de inspektörer som fanns 2006
              och att en fjärdedel av det har försvunnit. Omsätter man det i
              regelrätta inspektioner kan man se att vi låg på 25 784 inspektioner
              2006. År 2011 låg vi på 21 853. Hittills i år är det 18 645 gjorda,
              och det är inte mycket kvar av året. Den reella inspektionsverksamheten
              har alltså minskat som en effekt av detta.
            </seg>
            <seg n="861f3c07">
              Jag tror inte att den omorganisation som nu sker inom Arbetsmiljöverket
              – alltså att man kommer att lägga ned regionkontoret i Falun och
              göra om det till filial samt koncentrera verksamheten till Örebro
              och låta den omfatta fem län i stället för som tidigare två –
              kommer att leda till någon förbättring av arbetsmiljöarbetet.
              Effekten är i stället att avståndet kommer att öka mellan Arbetsmiljöverket,
              de fackliga organisationerna och arbetsplatserna.
            </seg>
            <seg n="3d2318e9">
              Min fråga är: Vilka åtgärder avser ministern att vidta för att
              den nu föreslagna omorganisationen inte resulterar i försämrade
              möjligheter att bedriva ett framgångsrikt arbetsmiljöarbete och
              bekämpa den stegrande trenden med ett ökat antal arbetsolyckor
              som leder till sjukfrånvaro?
            </seg>
          </u>
          <note type="speaker" n="b394e424">
            Anf. 52 KATARINA BRÄNNSTRÖM (M):
          </note>
          <u who="katarina_brannstrom_bc40ef" xml:id="i-edb9bf185cfeac99-0" n="6fa6f637">
            <seg n="c2a168df">
              Herr talman! Nu står vi här igen och diskuterar arbetsmiljö.
              Det tycker jag är bra, för det är ett viktigt område.
            </seg>
            <seg n="08492b8a">
              Av den anledningen har jag låtit utredningstjänsten här i riksdagen
              ta fram en rapport om arbetsplatsolyckor som är ganska färsk.
              Den gjordes i november. Det är ganska intressant att studera vad
              man har kommit fram till där. Det som våra kära socialdemokrater
              som har skrivit dagens interpellationer påstår här i talarstolen
              stämmer inte.
            </seg>
            <seg n="6573b58d">
              Antalen arbetsplatsbesök var både 2008 och 2010 väldigt höga.
              Jag kan ta 2002 som jämförelse. Då var de drygt 26 000. År 2008
              var de 33 000, år 2010 var de 33 000. Antalet gick ned något 2012
              till knappt 32 000. Likaså var olyckorna och dödsfallen i arbetet
              betydligt fler förr när Arbetsmiljöverket hade en mycket större
              budget, som ni påstår.
            </seg>
            <seg n="9db177ac">
              Det finns alltså ingen relation mellan hur stor budget Arbetsmiljöverket
              har och hur många olyckor och dödsfall som sker på arbetet. Det
              är helt andra faktorer som spelar in. Därför tycker jag att det
              är viktigt att vi tittar på verkligheten, på den statistik som
              finns, och inte bara kommer med påståenden.
            </seg>
            <seg n="b230347f">
              Det som är glädjande med det som har gjorts är att Arbetsmiljöverket
              på ett gott sätt har effektiviserat sitt eget arbete. Man arbetar
              på ett modernare sätt, man har ny teknik och framför allt använder
              man en betydligt större del av sin verksamhet till kunskapsspridning.
            </seg>
            <seg n="09a86321">
              Det är inte antalet inspektörer som gör en god arbetsmiljö i
              Sverige. Ansvaret ligger hos arbetsgivarna. Det är jätteviktigt
              att man då informerar arbetsgivarna om vilka regler som gäller
              och ser till att man följer de lagar och regler som gäller.
            </seg>
            <seg n="b870c89f">
              Kraften ska läggas på rätt ställe. Man ska ta reda på vilka branscher
              som är mest riskfyllda. Man ska också kontrollera de arbetsplatser
              där det sker olyckor och naturligtvis se till att arbetsgivarna
              där skärper sig. Det är ingen idé att man kontrollerar goda arbetsgivare
              på samma sätt som man kanske gjorde tidigare.
            </seg>
            <seg n="08c38092">
              Framför allt är det att använda ett modernare och bredare arbetssätt
              och en bredare kunskapsspridning som är Arbetsmiljöverkets nya
              roll. Här visar statistiken väldigt tydligt år efter år att det
              går åt rätt håll. Det har skett en liten ökning sedan 2009, och
              Arbetsmiljöverket ska nu utreda vad det kan bero på. Det vet ingen
              ännu.
            </seg>
            <seg n="c42e66c6">
              Jag kan alltså säga som sammanfattning att ingenting när det
              gäller arbetsmiljön var bättre förr. Allting blir bara bättre
              och bättre, och det tycker jag att vi ska glädjas åt. Vi ska vara
              glada över att i fjol var det år med näst minst döda på arbetet.
              Kanske får vi ett nytt rekord i år.
            </seg>
            <seg n="8f5382fb">
              Den skräckpropaganda som har spridits i medier, av fackföreningsrörelsen
              och framför allt av socialdemokrater är ohederlig. Den stämmer
              inte med verkligheten.
            </seg>
            <seg n="605f0aba">
              Vi ska glädjas åt att färre människor drabbas av olyckor. Men
              vi ska också oroa oss över att det finns en del områden, till
              exempel där kvinnor arbetar, där sjukskrivningarna ökar. Det har
              Arbetsmiljöverket fått ett särskilt uppdrag att titta på. Kraften
              ska läggas där den behövs och inte på att räkna pinnar för att
              man gör antal inspektioner på ställen där det kanske inte är lika
              nödvändigt.
            </seg>
          </u>
          <note type="speaker" n="82a70658">
            Anf. 53 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_arbetsmarkna" xml:id="i-fc5fce1506548510-1" n="fb5a5d1e">
            <seg n="52c2fcd7">
              Herr talman! Jag tackar för interpellationerna.
            </seg>
            <seg n="e789590c">
              Jag börjar med att konstatera att det finns ett stort engagemang
              för arbetsmiljöfrågorna här i riksdagen. Den 5 november svarade
              jag på tre interpellationer om arbetsmiljö. Den 22 november svarade
              jag på ytterligare två interpellationer om arbetsmiljö, och flera
              av er var här då, även Raimo Pärssinen som efterfrågar en seriös
              debatt. Jag tycker att vi har en seriös debatt om de här frågorna.
              Även om Raimo Pärssinen inte alltid får de svar som passar honom
              tycker jag verkligen att vi har en seriös debatt. Jag har även
              skriftligen svarat på fyra frågor – två av frågeställarna är här
              nu – som handlade om arbetsmiljö och Arbetsmiljöverket. Vi hade
              också en debatt i kammaren den 3 december.
            </seg>
            <seg n="5ee16541">
              I alla svaren de senaste veckorna har jag redogjort för min och
              regeringens syn på arbetsmiljöpolitiken. Därför blir dagens svar
              detsamma som i tidigare debatter.
            </seg>
            <seg n="fb82cbbe">
              Arbetsmiljöpolitikens främsta mål är att skapa en god arbetsmiljö
              på de svenska arbetsplatserna. Vi vet att arbetsmarknaden förändras
              och arbetsplatserna likaså.
            </seg>
            <seg n="24f75622">
              I regeringens arbetsmiljöpolitiska handlingsplan har vi lyft
              fram att arbetsmiljöarbetet kommer att fortsatt behöva anpassas
              utifrån nya förutsättningar som finns på arbetsmarknaden i dag
              och som kommer att finnas på arbetsmarknaden i morgon. Det är
              därför som jag här gång på gång, både i den här debatten och tidigare,
              lyfter fram att det är viktigt med tillsyn men att det också är
              viktigt med information och kunskapsspridning. Informationen och
              kunskapsspridningen måste också anpassas efter ändrade förhållanden,
              så att ingen ska behöva skadas eller dö på jobbet.
            </seg>
            <seg n="2b1218a9">
              När det gäller just Arbetsmiljöverkets organisation, som flera
              av er har frågat om, är det upp till varje myndighet att organisera
              arbetet så att det sker på bästa sätt. För regeringen är det centrala
              att myndigheten bedriver sin verksamhet på ett effektivt sätt
              som svarar mot uppdraget.
            </seg>
            <seg n="f6630556">
              Jag kan vända på frågeställningen: Menar Socialdemokraterna att
              det är vi politiker som ska avgöra var Arbetsmiljöverkets kontor
              ska ligga i Sverige? Jag har full tillit till att Arbetsmiljöverket
              självt, i egenskap av expertmyndighet, bäst kan göra den bedömningen.
            </seg>
            <seg n="c09bfcce">
              När det så gäller resurserna är det sant, precis som jag sade
              i svaret, att de första åren gjorde vi flera neddragningar i statsförvaltningen,
              bland annat på Arbetsmiljöverket. Men det är också sant att anslaget
              har ökat igen, speciellt för insatser för kunskapsspridning och
              information. När man lyssnar här i kammaren kan man lätt tro att
              Arbetsmiljöverket är det som står för god arbetsmiljö i Sverige.
              Nej, det är ute på arbetsplatserna som goda arbetsmiljöer växer
              fram. Arbetsgivarna har det ansvaret tillsammans med parterna.
              Jag har ofta talat i kammaren om samverkan, hur viktigt det är
              att vi politiker samverkar men också att man samverkar på arbetsplatserna.
            </seg>
            <seg n="2895dbe0">
              Arbetsmiljöverket har en otroligt viktig funktion i arbetsmiljöarbetet
              på svensk arbetsmarknad när det gäller tillsyn men också kunskap
              och informationsspridning. Speciellt när det gäller små och mindre
              företag som tycker att det är svårt att veta hur man gör rätt
              tror jag att just information och kunskapsspridning är viktigt.
            </seg>
            <seg n="ce29be83">
              Debatterna här i kammaren har handlat väldigt mycket om inspektioner.
              Inspektionerna är viktiga, och nu har Katarina Brännström så föredömligt
              redogjort för hur utvecklingen har varit. Men jag tror att man
              också måste se att det finns en bredare uppgift som Arbetsmiljöverket
              har och som regeringen fokuserar på. Jag säger, som jag har sagt
              förut, att det behövs en bredd av arbetsmiljöpolitiska åtgärder.
              Arbetsmiljöverket är en del av detta, men det stora ansvaret finns
              hos arbetsgivarna som ska verka för en god arbetsmiljö.
            </seg>
          </u>
          <note type="speaker" n="21e04609">
            Anf. 54 OLLE THORELL (S):
          </note>
          <u who="olle_thorell_351f49" xml:id="i-2ffb1fb770c10552-1" n="049ca77c">
            <seg n="798d5a8a">
              Herr talman! Jag tackar statsrådet för svaret. Som väntat är
              jag inte helt tillfreds med svaret, men jag får väl upprepa min
              fråga igen och kanske komma med någon ytterligare som ministern
              kan svara på.
            </seg>
            <seg n="132a93a4">
              Jag tycker att ministern för ett bakvänt resonemang. Om det nu
              vore så att resurserna för Arbetsmiljöverket inte spelade någon
              roll och om förbättringar av arbetsmiljön skedde någon annanstans
              kunde man ju lägga ned hela verket. Då löser det sig i alla fall.
              Man kan ju skicka ut reklambroschyrer till företag, så löser det
              sig ändå. Jag tycker att det är ett helt bakvänt resonemang.
            </seg>
            <seg n="bb74dcf6">
              Jag vill ta tillfället i akt att berätta vad vi socialdemokrater
              vill göra på arbetsmiljöområdet, för vi vill göra saker på riktigt,
              inte bara prata om hur viktigt det är med en god arbetsmiljö.
              Vi vill också göra något åt det.
            </seg>
            <seg n="f913d8eb">
              Arbetsplatsolyckorna ökar för tredje året i rad. Sjukskrivningarna
              ökar i snabb takt. Trots att 65 000 personer har utförsäkrats
              är sjuktalen tillbaka på samma nivåer som när regeringen skärpte
              reglerna 2008.
            </seg>
            <seg n="d671f198">
              Vi vill förändra verkligheten. Vi vill inte bara hyfsa till bilden
              av verkligheten, som är den moderata strategin.
            </seg>
            <seg n="208fc4ba">
              Vi har lanserat tio punkter för ett hållbart arbetsliv, och de
              lyder som följer:
            </seg>
            <seg n="667055de">
              För det första vill vi öka anslagen till Arbetsmiljöverket, så
              att fler inspektioner kan utföras, och prioritera nya arbetsmiljöproblem
              inom det moderna arbetslivet. Här vill vi satsa 100 miljoner kronor
              mer än regeringen.
            </seg>
            <seg n="fa760695">
              För det andra vill vi införa en nollvision för dödsolyckor.
            </seg>
            <seg n="682c56d7">
              För det tredje vill vi satsa stort på forskning om arbetsliv
              och arbetsmiljö och samla den i ett nationellt centrum.
            </seg>
            <seg n="db8776ed">
              För det fjärde vill vi inventera förekomsten av hot och våld
              i arbetslivet och utveckla sätt att hindra mobbning och trakasserier.
            </seg>
            <seg n="eb260521">
              För det femte vill vi införa ett beställaransvar för att säkerställa
              god arbetsmiljö hos entreprenadföretag.
            </seg>
            <seg n="898bbe8b">
              För det sjätte vill vi kartlägga och hitta strategier för att
              minska förekomsten av det obetalda övertidsarbetet, som är ett
              jätteproblem i modernt arbetsliv.
            </seg>
            <seg n="bc5beb9b">
              För det sjunde vill vi att tillsvidareanställningar ska vara
              den huvudsakliga anställningsformen och att rullande visstidsanställningar
              inte ska kunna staplas på varandra utan gräns. Heltidsarbete ska
              vara norm på hela arbetsmarknaden.
            </seg>
            <seg n="da9c9acf">
              För det åttonde vill vi stärka de regionala skyddsombuden genom
              statligt stöd till avancerad utbildning.
            </seg>
            <seg n="b3fc548c">
              För det nionde vill vi införa en skyldighet för arbetsgivare
              att rapportera in alla tillbud och arbetsplatsolyckor.
            </seg>
            <seg n="7331fcf6">
              För det tionde och slutligen vill vi skapa en kvalitetssäkrad
              företagshälsovård som finns nära arbetsplatserna och där parterna
              har ett gemensamt inflytande. Där vill vi satsa 200 miljoner kronor.
            </seg>
            <seg n="c8ec8f4d">
              Herr talman! Så kan man också välja att prioritera – prioritera
              att förändra verkligheten, inte bara hyfsa till bilden av verkligheten.
            </seg>
            <seg n="1f34e3f9">
              Vi socialdemokrater vet vikten av ett hållbart arbetsliv. Vi
              har kämpat för ett mänskligt arbetsliv sedan vi bildades som parti.
              Att arbetstagare inte ska utnyttjas och slitas ut finns i vårt
              partis dna – lite grann kanske som att skattesänkning finns i
              Moderaternas dna.
            </seg>
            <seg n="c888b660">
              Vi vet att den verkliga arbetslinjen måste vara hållbar och mänsklig.
              Vi är ett rikt land, men vi har inte råd med att människor slits
              ut i förtid. Får vi makten kommer vi att ta krafttag.
            </seg>
            <seg n="3299b71c">
              Jag undrar igen: Vilka åtgärder ämnar statsrådet att vidta för
              att minska risken för ohälsa och olyckor i arbetslivet när nu
              kraftiga nedskärningar har gjorts på området?
            </seg>
          </u>
          <note type="speaker" n="728a7124">
            Anf. 55 RAIMO PÄRSSINEN (S):
          </note>
          <u who="raimo_parssinen_4608d0" xml:id="i-39720d6642010e44-1" n="6da548f1">
            <seg n="47405a04">
              Herr talman! Vad var då svaret på det komplexa? Var det kunskapsspridningen?
            </seg>
            <seg n="e4b6d5dd">
              När det var massiv kritik mot att regeringen lade ned den samlade
              arbetslivsforskningen i Sverige och omvärlden reagerade starkt
              tvingades dåvarande arbetsmarknadsminister Hillevi Engström att
              tillsätta en utredning om behovet av samlad forskning. Utredningen
              kom givetvis fram till att det fanns stort behov av det.
            </seg>
            <seg n="dfbdaa75">
              Då klämde regeringen ur sig ett par miljoner kronor till Arbetsmiljöverket
              och sade: Var så goda, här har ni. Börja med kunskapsinsamling
              och kunskapsspridning.
            </seg>
            <seg n="1bff543b">
              Det var en fjutt av egentligen ingenting.
            </seg>
            <seg n="7a8d584a">
              Att man lade ned den främsta forskningen som fanns och ersatte
              den med så kallad kunskapsspridning visar på ett totalt ointresse,
              och jag tror att jag vet förklaringen till det.
            </seg>
            <seg n="a9f208bb">
              Låt mig gå in på det komplexa, Elisabeth Svantesson. Det finns
              en högnivågrupp i Europa som leds av herr Stoiber. Det handlar
              om smart regulation . För att underlätta och förenkla regelarbetet
              har gruppen föreslagit att mindre företag ska få en lägre skyddsnivå
              på arbetsmiljöreglerna.
            </seg>
            <seg n="1f8d638b">
              Herr Stoiber föreslog också tidigt att man skulle börja skära
              ned på arbetsmiljöverken för att underlätta för företagen, vilket
              regeringen gjorde. Skälet var att man skulle bekämpa utanförskapet.
            </seg>
            <seg n="7d594757">
              Finns det något intelligent i det resonemanget, Elisabeth Svantesson?
              Det kan man fråga sig.
            </seg>
            <seg n="4b5aa2a4">
              Herr talman! Behovet av att Arbetsmiljöverket finns i EU-samarbetet
              är stort. Behovet av expertis för att kunna möta och förhindra
              de idéer som växer fram från marknadsliberaler i Europa om att
              mindre företag ska få lägre skyddsnivå på arbetsmiljöreglerna.
              I Europa drar man gränsen för mindre företag vid 250 anställda,
              och det är 97 procent av företagen i Sverige. Då finns det ett
              stort behov av att Arbetsmiljöverket kan ha experter med för att
              stoppa detta.
            </seg>
            <seg n="2f63cdf5">
              Men jag vet att regeringen inte har något intresse av det. Därför
              leker man svälta räv med Arbetsmiljöverket. Man ger dem inte möjlighet
              att finnas med i detta arbete.
            </seg>
            <seg n="4b323420">
              Nu måste Mikael Sjöberg organisera om och tillsätta en internationell
              stab, men han måste ta från andra resurser.
            </seg>
            <seg n="61e16f73">
              Ni säger att ni prioriterar arbetsmiljöfrågorna. På vilket sätt?
              Hur visar ni det?
            </seg>
            <seg n="1be0f198">
              Katarina Brännström ger ett ansikte åt Moderaternas arbetsmiljöpolitik.
              Hon lanserade vid arbetsmiljöriksdagen häromåret att de goda arbetsgivarna
              borde få sänkta arbetsgivaravgifter eftersom de följer lagen.
            </seg>
            <seg n="87fa92b3">
              Folkpartisten Hans Backman hade ett annat förslag. För att få
              fler skyddsombud bör vi inrätta ett särskilt jobbskattavdrag för
              skyddsombud.
            </seg>
            <seg n="c9e75e2f">
              Man häpnar!
            </seg>
            <seg n="e2216b74">
              Vad finns det för andra förslag för att stärka detta? Arbetar
              regeringen för att förhindra dessa idéer i Europa? Nej, man följer
              med. Jag vet att näringsminister Annie Lööf är intresserad av
              det, och jag vet att Elisabeth Svantesson är särskilt intresserad
              av det. Man talar om att minska regelkrånglet, men det kommer
              att drabba arbetsmiljön på små företag och verksamheter. Det är
              förskräckligt.
            </seg>
            <seg n="b6d97c01">
              Återigen: Vad är det som är komplext? Svara på den frågan! Det
              handlar inte bara om resurser utan om mer saker. Låt oss då höra
              vad det är för saker.
            </seg>
          </u>
          <note type="speaker" n="43aec8fa">
            Anf. 56 LARS MEJERN LARSSON (S):
          </note>
          <u who="lars_mejern_larsson_c4918a" xml:id="i-4beb0cdbbd90e559-1" n="8d8d5c13">
            <seg n="d1f47865">
              Herr talman! Jag får tacka för svaret. Jag uppfattade inte att
              ministern kommenterade om min slutsats var riktig, men hon kanske
              kan återkomma till det.
            </seg>
            <seg n="a149adcb">
              Ministern undrar om vi ska lägga oss i var kontoren ska ligga,
              men det handlar om att vi är oroliga för att antalet kontor ska
              minska, att de blir färre.
            </seg>
            <seg n="45b29ddd">
              Runt om i vårt land bedrivs entreprenadarbete som många gånger
              är finansierade av offentliga medel. Det mest uppmärksammade under
              senare tid har varit Citytunneln i Helsingfors. Här har svenska
              fackföreningar inte kunnat bedriva ett offensivt arbetsmiljöarbete,
              vilket ministern säger att de har ansvar för, eftersom de inte
              har haft tillträde till arbetsplatsen. Konsekvensen är att fem
              byggnadsarbetare har omkommit under byggnationen, och det har
              skett ett antal allvarliga olyckor med invaliditet som följd för
              de byggnadsarbetare som har drabbats.
            </seg>
            <seg n="fc0f78f9">
              Nedläggning av Arbetsmiljöverkets lokalkontor i bland annat Karlstad
              och Västerås kommer på sikt att underminera arbetsmiljöarbetet
              på arbetsplatser där facket inte har tillträde. Där krävs Arbetsmiljöverkets
              insatser, men nu avlövas myndigheten.
            </seg>
            <seg n="525e8b55">
              Jag råder ministern att skaffa tidningsurklipp från de otaliga
              artiklar som skrivits runt om i landet om hur sämre villkor är
              ett sätt att konkurrera ut företag som har svenska kollektivavtal
              och följer svensk lagstiftning på arbetsmiljöområdet.
            </seg>
            <seg n="1840790c">
              Regeringen brukar i kammaren ofta framhäva vikten av ordning
              och reda i finanserna. Vi socialdemokrater vill gå ett steg längre
              och även ha ordning och reda på svensk arbetsmarknad, men där
              gör regeringen halt.
            </seg>
            <seg n="8e1ccf3a">
              Svenska kollektivavtal är ett bra stöd inte enbart för arbetsgivare
              och löntagare utan skulle verkligen underlätta för Arbetsmiljöverket
              i centraliseringens tider.
            </seg>
            <seg n="d0391e83">
              Om fackligt förtroendevalda och deras organisationer är en sådan
              viktig samarbetspartner i dessa frågor, varför lyssnar ministern
              inte på deras skildringar från vardagen på landets arbetsplatser?
              Eller är det så att skattesänkningar går före igen?
            </seg>
            <seg n="3251db1b">
              Kan ministern förklara varför regeringen inte ansluter sig till
              vårt tiopunktsprogram om ordning och reda på arbetsmarknaden,
              där svenska kollektivavtal på svensk arbetsmarknad är grunden
              för goda villkor och en bra arbetsmiljö oavsett varifrån företag
              och dess medarbetare kommer?
            </seg>
          </u>
          <note type="speaker" n="a5ca36e4">
            Anf. 57 PETER HULTQVIST (S):
          </note>
          <u who="peter_hultqvist_4fda95" xml:id="i-ae8585e67078ce29-0" n="f4877247" next="i-52f4868ddfb0cf97-0">
            <seg n="081080b3">
              Herr talman! Det är inte rimligt att stå här och skönmåla tillvaron
              som om allt går åt rätt håll och det inte är några större problem
              när vi hade en dramatisk dödsolycka i Smedjebacken för några dagar
              sedan och två arbetare fick sätta livet till i Luleå för en tid
              sedan. Det här är mycket allvarliga situationer.
            </seg>
            <seg n="0baed113">
              När vi ser en ökande trend i antalet arbetsplatsolyckor som leder
              till sjukfrånvaro måste vi ta situationen på djupt allvar och
              inse att det som sker på Arbetsmiljöverket har betydelse.
            </seg>
            <seg n="0d260ea7">
              Då säger man att det är så mycket annat än inspektioner som betyder
              något. Ja, tanken var ju att Arbetsmiljöverket skulle ha möjlighet
              och tid att ägna sig åt förebyggande arbete, information, att
              hjälpa arbetsgivare – citat från ministern – och att stödja fackliga
              organisationer och skyddsombud. Det var tanken med det förebyggande
              arbetet. Men på grund av neddragningarna av antalet inspektörer
              och den tajta personalstab som man nu har på Arbetsmiljöverket
              får detta arbete stå åt sidan. Man väljer att göra de snabba och
              de akuta insatserna och det som är nödvändigt för att klara vardagen
              medan det här får stå åt sidan.
            </seg>
            <seg n="564b4a23">
              Ni ger inte en korrekt bild av hur realiteterna och verkligheten
              ser ut utan försöker med några snabba politiska pamfletter ta
              er ur en besvärlig debatt.
            </seg>
          </u>
          <note n="98a45c00">
            Sedan blandas det siffror och sägs att det görs väldigt mycket.
            Jag har i dag tagit fram inspektionsstatistiken från Arbetsmiljöverket.
            År 2006 gjordes 25 784 inspektioner, 2007 22 978, 2008 22 867,
            2009 20 604, 2010 22 088 – en uppgång som berodde på att det gjordes
            en rekryteringsinsats – 2011 21 853, 2012 20 180 och 2013 hittills
            18 645.
          </note>
          <u who="peter_hultqvist_4fda95" xml:id="i-52f4868ddfb0cf97-0" n="f4877247" prev="i-ae8585e67078ce29-0">
            <seg n="1d8ff518">
              Så ser det ut, och det beror på att man har mindre personal.
              Det är klart att det får effekter. Det här är alltså kärnan i
              hela verksamheten, och så ser utvecklingen ut. Sedan kan man diskutera
              om man ska titta på uppföljningsbesök, informationsinsatser, förrättningsprotokoll,
              hur en utredning går till och så vidare, och man kan blanda och
              bläddra i statistiken. Men det här är den grundläggande realian,
              och den tycker jag talar sitt eget tydliga språk.
            </seg>
            <seg n="1369f488">
              Ministern försöker komma undan genom att lite halvskojigt fråga
              om politiker ska avgöra var kontoren ska ligga. Problemet är bara
              den nya organisationen, vars problem bland annat beror på besparingarna
              och det ekonomiska trångmål den är i. För vår del ska det bli
              fem län inom samma organisation i stället för två som hittills.
              Det är tveksamt om det kommer att leda till ett bättre arbete.
            </seg>
            <seg n="2d03e63e">
              Man lägger alltså ned filialkontoret i Gävle, gör en filial i
              Falun som man avlövar en hel del resurser, och sedan har man huvudkontoret
              i Örebro. Om man nu inte riktigt tror på det här, om man tycker
              att det är en del i trenden att försämra verksamheten på ett sådant
              sätt att avståndet ökar och man inte kommer att klara uppföljningen,
              då måste man kunna väcka den frågan. Det kanske är så att ministern
              ska ta sig en funderare på det.
            </seg>
            <seg n="98c7c273">
              Jag upprepar min fråga: Vilka åtgärder avser ministern att vidta
              för att den nu föreslagna omorganisationen inte ska resultera
              i försämrade möjligheter att driva ett framgångsrikt arbetsmiljöarbete
              och bekämpa den stegrande trenden mot ett ökat antal arbetsolyckor
              som leder till sjukfrånvaro? Jag har ännu inte fått ett substantiellt
              svar.
            </seg>
          </u>
          <note type="speaker" n="a0d6b176">
            Anf. 58 KATARINA BRÄNNSTRÖM (M):
          </note>
          <u who="katarina_brannstrom_bc40ef" xml:id="i-edb9bf185cfeac99-1" n="6fa6f637">
            <seg n="79bcfaea">
              Fru talman! Jag tycker att det är oseriöst av Socialdemokraterna
              att sprida falska siffror och känslosamma påståenden om tragiska
              dödsfall som faktiskt har skett. Det är väl självklart att ingen
              vill att varken olyckor eller dödsfall ska ske på jobbet.
            </seg>
            <seg n="09f23958">
              Olle Thorell sade tidigare att arbetslivet ska vara hållbart
              och mänskligt och att Socialdemokraterna bryr sig. Det gör vi
              också, men vi kanske har olika verktyg.
            </seg>
            <seg n="027412e7">
              Jag förstår inte varför fakta inte duger åt Socialdemokraterna,
              varför de ska hitta på och ge helt fel information. Det är ju
              så att det blir bättre och bättre och sker färre och färre olyckor.
              Jämför 2012 och 2006 – det är en enormt stor skillnad. Tar man
              hänsyn till att det är fler arbetade timmar och fler människor
              som är ute och arbetar är det en kraftig sänkning. Alltså har
              arbetsmiljön blivit mycket bättre.
            </seg>
            <seg n="5036271f">
              Det kanske är viktigare att vi diskuterar vad och hur Arbetsmiljöverket
              ska göra och inte bara räknar antalet inspektioner. Men det är
              just inspektioner de här herrarna verkar helt ha riktat in sig
              på, som om hela det svenska arbetsmiljölivet står och faller med
              antalet inspektioner. Det tror jag inte alls på. Ta på er nya
              glasögon och se sanningen!
            </seg>
            <seg n="8559339e">
              Arbetsmiljöverket genomgår en omorganisation. Det kommer att
              resultera i ett nyare, modernare och effektivare arbetssätt som
              förhoppningsvis kommer att leda till allt färre olyckor. Det är
              viktigt. Alla verk måste utvecklas; alla verk måste bli effektivare.
              Det tycker jag att vi ska glädjas åt.
            </seg>
            <seg n="92c9f065">
              Sedan vill jag säga till Raimo Pärssinen: Lägg inte ord i min
              mun som jag inte har sagt! Jag tycker att det är glädjande, och
              det tycker de flesta andra också, att arbetsmiljön blir allt bättre
              i Sverige. Vi ska glädjas åt att vi har kanske världens bästa
              arbetsmiljö. Arbetsmiljön är en av Alliansens viktigaste frågor,
              oavsett vad Socialdemokraterna står här och talar om.
            </seg>
          </u>
          <note type="speaker" n="1ffe5ebb">
            Anf. 59 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_arbetsmarkna" xml:id="i-fc5fce1506548510-2" n="fb5a5d1e">
            <seg n="8993b4db">
              Fru talman! Sverige ska vara ett föregångsland när det gäller
              arbetsmiljöarbete. Då måste arbetsmiljöarbetet vara en viktig
              och naturlig del av vardagen på alla våra arbetsplatser.
            </seg>
            <seg n="d55614c5">
              A och O för att uppnå detta är samarbete och att det förebyggande
              arbetsmiljöarbetet funkar. Här har, som jag tidigare nämnt, partsorganisationerna
              en väldigt viktig roll som pådrivare för en bättre arbetsmiljö.
              De kan göra skillnad genom att aktivt påverka sina medlemmar att
              göra rätt och fokusera på betydelsen av ett hälsosamt arbetsliv.
            </seg>
            <seg n="eb7a962f">
              Även Arbetsmiljöverket har naturligtvis stor betydelse i det
              här arbetet. Man gör betydande insatser genom att informera företag
              om både regelverk och hur de kan förbättra sitt arbetsmiljöarbete.
              Det är viktigt eftersom många upplever att det är svårt att veta
              vad som gäller.
            </seg>
            <seg n="48b84169">
              Raimo Pärssinen efterlyser komplexitet. Låt mig citera vad jag
              sade i svaret: Det är emellertid inte heller så enkelt att arbetsmiljöproblem
              går att lösa enbart genom att tillföra mer resurser till Arbetsmiljöverket.
              Frågorna är mer komplexa än så.
            </seg>
            <seg n="ac2cdb3a">
              Jag har ett exempel på varför frågorna är mer komplexa än så.
              Om det vore så enkelt att det fanns en stark korrelation mellan
              resurser till Arbetsmiljöverket och färre olyckor, då skulle inte
              olyckstalen ha varit betydligt högre på Socialdemokraternas tid,
              då resurserna var större. Det är inte så enkelt.
            </seg>
            <seg n="d2210d5b">
              Självklart betyder resurser mycket, men man ska rikta dem mot
              områden där man tror att de gör nytta. Vi tror mycket på kunskaps-
              och informationsspridning. Det tycker jag har varit tydligt i
              dag, och det har varit tydligt i tidigare debatter.
            </seg>
            <seg n="28f3acd6">
              Kort om avstånd och antal kontor: Det är myndigheternas uppgift
              att själva organisera sig. Redan i dag inom vissa geografiska
              områden har Arbetsmiljöverkets inspektörer en bit att åka. De
              åker dit, är där några dagar och gör inspektioner. Så kommer det
              att bli även nu. Det är bättre att använda pengarna till människor
              än till lokalhyror.
            </seg>
          </u>
          <note type="speaker" n="6f7702bd">
            Anf. 60 OLLE THORELL (S):
          </note>
          <u who="olle_thorell_351f49" xml:id="i-2ffb1fb770c10552-2" n="049ca77c">
            <seg n="514a5fe1">
              Fru talman! Tack, ministern!
            </seg>
            <seg n="362b1a23">
              Jag vill ägna mina sista två minuter åt att sammanfatta min och
              Socialdemokraternas hållning i frågan.
            </seg>
            <seg n="122f976f">
              För det första: Det har gjorts kraftiga nedskärningar på arbetsmiljöområdet,
              vad ministern än påstår. De nedskärningarna får effekter, vad
              ministern än påstår, och de effekterna är negativa, vad ministern
              än påstår.
            </seg>
            <seg n="ba35ed9c">
              För det andra: Vi socialdemokrater prioriterar arbetsmiljöarbetet
              på ett helt annat sätt än den borgerliga regeringen. Vackra ord
              och politisk spin kan inte dölja det faktum att Moderaterna och
              de andra regeringspartierna tycker att annat är viktigare. Som
              vanligt i fallet med Moderaterna förmodar jag att skattesänkningar
              går före – det brukar de ju alltid få göra.
            </seg>
            <seg n="793dcb1b">
              För det tredje: Den omorganisation som nu lanserats kommer att
              göra Arbetsmiljöverkets arbete sämre. Hälsningen från personalen
              i Västerås är tydlig: Det kommer att bli sämre. När lokalkontor
              läggs ned, när resvägen blir lång till arbetsplatserna, när man
              inte längre kan specialisera sig inom vissa branscher, när kontinuiteten
              blir sämre och inspektionerna ytligare, då blir det sämre.
            </seg>
            <seg n="87d90d98">
              Dessutom, som en parentes, blir arbetsmiljön på själva Arbetsmiljöverket
              sämre. Man kan ju undra vem som ska inspektera arbetsmiljöinspektörerna.
            </seg>
            <seg n="f7abcff1">
              Jag oroar mig för detta. Jag konstaterar att arbetsmarknadsministern
              inte verkar oroas, och det oroar mig ännu mer.
            </seg>
            <seg n="b5ca2938">
              Jag och mitt parti vill göra något åt det här och avsätter stora
              resurser för det. Vi har kämpat för en bättre arbetsmiljö sedan
              vårt partis bildande. Får vi väljarnas förtroende kommer vi fortsätta
              göra det även efter valet 2014.
            </seg>
            <seg n="88a864c4">
              Jag vill tacka mina meddebattörer för en bra debatt och passa
              på att önska trevliga helger framöver.
            </seg>
          </u>
          <note type="speaker" n="53ebc501">
            Anf. 61 RAIMO PÄRSSINEN (S):
          </note>
          <u who="raimo_parssinen_4608d0" xml:id="i-39720d6642010e44-2" n="6da548f1">
            <seg n="c74fc666">
              Fru talman! Det här med resurser och samverkan är jätteviktigt.
              Varför kan inte regeringen och Elisabeth Svantesson bemöda sig
              om att ge Arbetsmiljöverket resurser till samverkan? Det är någonting
              som man frågar efter. Man vill samverka med andra. Man vill samverka
              med Skatteverket och andra myndigheter och ha en större samverkan
              med facken. Man vill nå ut längre. Det är det ena.
            </seg>
            <seg n="ed7bce98">
              Det andra är att när det gäller inspektioner finns det en tickande
              bomb i och med de psykosociala arbetsmiljöproblemen. Det här är
              svåra inspektioner och ingenting som går på en kvart. Det här
              vet arbetsmarknadsministern. I Helsingfors har det till och med
              blivit så att man inte kan gå ut och göra vissa inspektioner ensam,
              därför att det förekommer våld och hot mot arbetsmiljöinspektörerna.
              Det kräver också resurser att komma åt detta.
            </seg>
            <seg n="95a5e030">
              Betänk detta! Ni skär ned på Arbetsmiljöverket och säger att
              det inte bara är verket som betyder något för arbetsmiljöarbetet.
              Men satsa på samverkan då! Olle Thorell har läst upp vårt tiopunktsprogram.
              Ta efter något av det! Det vore tacknämligt.
            </seg>
            <seg n="63b82c77">
              Sedan vill jag säga till Katarina Brännström att det bara är
              att gå in på SVT Forums hemsida och leta fram hennes uttalande
              om att företag som följer arbetsmiljöreglerna borde få sänkt arbetsgivaravgift.
              Så var det med den saken. Jag for inte alls med osanning.
            </seg>
            <seg n="f7c25afe">
              En vädjan: Låt oss gå in i julefriden med förhoppningen om att
              det finns intresse för arbetsmiljöfrågorna, inte bara vackra ord.
              Skapa möjligheter att jobba internationellt ute i Europa och möjligheter
              att anställa fler experter för att nå längre ut. Ge arbetsmiljömedicin
              större möjligheter och satsa på arbetsmiljön för löntagarnas skull.
            </seg>
          </u>
          <note type="speaker" n="c5d7f7b1">
            Anf. 62 LARS MEJERN LARSSON (S):
          </note>
          <u who="lars_mejern_larsson_c4918a" xml:id="i-4beb0cdbbd90e559-2" n="8d8d5c13">
            <seg n="2b0e4b2e">
              Fru talman! Jag har sagt det tidigare, och jag säger det igen.
              Arbete utgör en stor del av vår livscykel. En heltidsarbetande
              person tillbringar en tredjedel av sin livstid på jobbet. Det
              innebär att det ligger ett stort ansvar på företag och samhälle
              att garantera att arbetstiden förenas med en rimlig arbetsmiljö
              och att det är en säker arbetsplats med sjysta villkor.
            </seg>
            <seg n="1b6cee26">
              Att i detta läge fortsätta nedrustningen av Arbetsmiljöverket
              kan enbart beskrivas som att regeringen inte har något större
              intresse av att satsa resurser i den omfattning som krävs. Det
              blir helt enkelt sämre när man skär ned resurserna så radikalt,
              som Olle uttrycker det.
            </seg>
            <seg n="d5e4872c">
              Regeringen visar med sin framlagda budget att man inte prioriterar
              arbetsmiljön. Ministern har, trots två möjligheter, valt att inte
              kommentera min fråga om min slutsats är riktig. Min slutsats blir
              då att regeringen medvetet minskar anslagen till Arbetsmiljöverket
              för att få en sämre arbetsmiljö och fler arbetsplatsolyckor.
            </seg>
            <seg n="091065c8">
              Fru talman! Jag kan bara konstatera att det uteblivna svaret
              samt det som har hänt på detta område sedan regeringen tillträdde
              2006 visar på ett tydligt fortsatt ointresse för arbetstagarna
              när det gäller arbetsmiljön.
            </seg>
          </u>
          <note type="speaker" n="81ff8554">
            Anf. 63 PETER HULTQVIST (S):
          </note>
          <u who="peter_hultqvist_4fda95" xml:id="i-41c72a074b8b0647-1" n="f4877247">
            <seg n="0ed80c8d">
              Fru talman! Min fråga var: Vilka åtgärder avser ministern att
              vidta för att den nu föreslagna omorganisationen inte ska resultera
              i försämrade möjligheter att driva ett framgångsrikt arbetsmiljöarbete
              och bekämpa den stegrande trenden mot ett ökat antal arbetsolyckor
              som leder till sjukfrånvaro?
            </seg>
            <seg n="72c3119c">
              Jag tycker inte att jag har fått ett svar som är konkret, innehåller
              någon substans eller ger en bild av att någonting positivt skulle
              kunna hända från regeringens sida som bidrar till att vända den
              här trenden.
            </seg>
            <seg n="ba026a35">
              Det här har blivit en diskussion där man rör sig i ett ytskikt
              och inte vill ta till sig exempelvis ett så grundläggande faktaförhållande
              som att det förebyggande arbetsmiljöarbetet har tonats ned eftersom
              resurserna har minskat. Ni pratar här i kammaren om att man ska
              hjälpa till att förebygga, men det är ju det som man har fått
              spola.
            </seg>
            <seg n="76c642e7">
              Sedan försöker man ge en bild av att antalet olyckor inte har
              ökat. Om 29 071 är mindre än 28 386 har antalet olyckor minskat.
              Men så är det ju inte. Enligt normal matematik är 29 071 mer än
              28 386.
            </seg>
            <seg n="496c8e2f">
              Det här är fakta från Arbetsmiljöverket, och så har trenden sett
              ut de senaste tre åren. Antalet olyckor minskade konsekvent från
              2000 fram till 2005 genom en mycket målmedveten satsning som då
              gjordes på att angripa problemen och skapa bättre arbetsmiljöer.
            </seg>
            <seg n="6d8f048e">
              Jag får hoppas att den här debatten, om den inte har lett till
              något annat, leder till någon form av eftertanke och så småningom
              möjligen en insikt som kan vända utvecklingen.
            </seg>
            <seg n="b1e45ced">
              Tack för debatten och tack för intresset!
            </seg>
          </u>
          <note type="speaker" n="e7ba12c3">
            Anf. 64 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_arbetsmarkna" xml:id="i-fc5fce1506548510-3" n="fb5a5d1e">
            <seg n="bb33abf5">
              Fru talman! Jag vill tacka för debatten. Vi har haft den några
              gånger nu, och vi kommer att fortsätta senare i dag att debattera
              arbetsmiljö.
            </seg>
            <seg n="18024cb2">
              Jag ser att mycket av det som Arbetsmiljöverket gör i dag, där
              de fokuserar mycket på kunskapsspridning och information och har
              fått specifika uppdrag av regeringen när det gäller till exempel
              kvinnors arbetsmiljö, har varit och är viktigt. Det är en viktig
              del av det förebyggande arbetet.
            </seg>
            <seg n="d06edc45">
              Sedan kan jag och Peter Hultqvist och andra här i kammaren ha
              olika syn på hur det här förebyggande arbetet ska ske. Vi kan
              ha olika syn på antalet inspektörer till exempel. Men jag tycker
              att Arbetsmiljöverket gör ett fantastiskt jobb, och jag tror också
              att det är viktigt med det fokus som vi har gett Arbetsmiljöverket
              i de här insatserna.
            </seg>
            <seg n="26c1fe0b">
              Jag vill tacka för debatten och önska en glad luciadag till er
              som inte kommer att vara kvar i kammaren en stund till, som några
              av oss ska vara.
            </seg>
          </u>
          <note n="46d891a6">
            Överläggningen var härmed avslutad.
          </note>
          <note n="e8544089">
            15 § Svar på interpellation 2013/14:142 om renhållningsarbetares
            risk för olyckor i samband med färd på ståplatta
          </note>
          <note type="speaker" n="df4e1fc1">
            Anf. 65 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_arbetsmarkna" xml:id="i-fc5fce1506548510-4" n="fb5a5d1e">
            <seg n="6d336bea">
              Fru talman! Ann-Christin Ahlberg har frågat mig vad jag avser
              att göra för att förhindra att fler olyckor sker och om jag avser
              att se över lagstiftningen angående ståplattor på renhållningsfordon.
            </seg>
            <seg n="77a6a514">
              Jag har den 29 oktober i år svarat på en fråga från Ann-Christin
              Ahlberg om ståplattor, och vad som då anfördes gäller fortsatt.
            </seg>
            <seg n="4234d865">
              Att renhållningsarbetare åker bakpå avfallsfordon på en ståplatta
              är givetvis någonting som ställer krav på ett gott förebyggande
              arbetsmiljöarbete, och det är inte heller alltid lämpligt eller
              tillåtet.
            </seg>
            <seg n="14e0db6a">
              Arbetsmiljöverket har sedan 2008 mottagit en anmälan från skyddsombud
              avseende renhållningsarbetare som åker på avfallsbils ståplatta.
              I det fallet beslutade Arbetsmiljöverket med stöd av gällande
              arbetsmiljöreglering om ett förbud med följande motivering:
            </seg>
            <seg n="fe80b437">
              Det ska finnas skriftliga instruktioner på arbetsplatsen för
              säker användning av ståplattan och säker körning i samband med
              att ståplattan används. De skriftliga instruktionerna ska vara
              genomgångna och kända av arbetstagarna.
            </seg>
            <seg n="f697f903">
              Det ligger i sakens natur att det förebyggande arbetet med instruktioner
              ställer krav på uppföljning av arbetsgivarna för att det ska få
              effekt.
            </seg>
            <seg n="b1f5edaa">
              Att åka på en ståplatta är också en trafiksäkerhetsfråga, och
              dess tillåtlighet regleras även i trafikregler och regler om hur
              fordon ska vara utformade. I korthet kan jag säga att det inte
              finns något generellt förbud men att tillåtligheten villkoras
              av att plattan uppfyller tillämpliga produktdirektiv och förordningar
              och att dess användning inte får innebära att fara kan uppstå.
            </seg>
            <seg n="f95be18c">
              Med en korrekt tillämpning av dagens trafik- och arbetsmiljöregler
              ska renhållningsarbetare inte behöva vara utsatta för fara, och
              ny lagstiftning är därför inget som jag planerar.
            </seg>
          </u>
          <note type="speaker" n="1d0e0c72">
            Anf. 66 ANN-CHRISTIN AHLBERG (S):
          </note>
          <u who="ann-christin_ahlberg_a0cd71" xml:id="i-358f070a0e15ed79-0" n="ded481c7">
            <seg n="023b883e">
              Fru talman! Tack, ministern, för svaret!
            </seg>
            <seg n="4d9fe36d">
              Det stämmer att jag har ställt en fråga om ståplattor på renhållningsfordon
              tidigare. På den skriftliga frågan fick jag då ett liknande svar
              som fick mig att undra om ministern förstår hur det fungerar i
              verkligheten.
            </seg>
            <seg n="61191e47">
              Jag undrar om ministern förstår hur utsatta renhållningsarbetarna
              är när de står därbak eller vilket ansvar chauffören som kör har
              när jobbarkompisen står därbak. Vet ministern det? Lagstiftningen
              på området är inte bra. I trafiken har vi många andra lagstiftningar
              för att skydda oss eller för att förhindra olyckor. I det här
              fallet finns det brister i reglerna för arbetsmiljön för den som
              jobbar i renhållningsbranschen.
            </seg>
            <seg n="1a3fca04">
              Om vi ska färdas i ett fordon måste vi vara bältade, oavsett
              om vi kör i 10 kilometer i timmen eller i 120 kilometer i timmen.
              Om man kör moped måste man enligt vår lagstiftning ha hjälm på
              huvudet när man kör. Det är också förbjudet att stå utanför ett
              fordon när någon annan kör; då ska alla medresenärer sitta inne
              i fordonet och vara bältade. Och om man åker bakom föraren på
              en moped ska man ha hjälm.
            </seg>
            <seg n="4825c137">
              Vi har inte lagstiftat om bilbälten och hjälmtvång för att det
              ska se bra ut eller för att det är kul utan för att det ska förhindra
              allvarliga skador eller dödsfall vid eventuella olyckor. Men när
              det gäller renhållningsarbetarna är det fullt lagligt att stå
              på en liten ståplatta bakom ett stort, tungt fordon när någon
              annan kör detta mitt ute i trafiken, mitt ute i trafiken utan
              hjälm, utan bälte eller någon annan säkerhetsutrustning när det
              stormar, snöar och regnar – vid den här årstiden är det dessutom
              ofta väldigt mörkt. Det är rent av livsfarligt och borde vara
              förbjudet.
            </seg>
            <seg n="9ff972af">
              Jag har träffat och pratat med skyddsombud som säger att olyckor
              och tillbud händer regelbundet. Det finns också ett stort mörkertal
              där man inte anmäler olyckor som har hänt på ståplattorna, så
              som att plattorna lossnar och att personer trillar ned mitt i
              trafiken. Det är bara en tidsfråga innan en dödsolycka inträffar.
            </seg>
            <seg n="0686f7ad">
              Att förebygga arbetsolyckor är självklart viktigt för såväl arbetsgivare
              som skyddsombud. Det tror jag att vi alla kan vara överens om.
              En del skyddsombud har lyckats få sin arbetsgivare att förstå
              sitt arbetsmiljöansvar, och därmed har man tagit bort ståplattorna
              från fordonet. Men alla arbetsgivare är inte medvetna om, eller
              struntar rent av i, säkerheten för sina anställda. En förändring
              av regelverket och lagstiftningen bör ske snarast.
            </seg>
            <seg n="5651e8da">
              Har ministern någon som helst förståelse för hur utsatta renhållningsarbetarna
              är när de står därbak? Varför vill inte ministern göra någon förändring?
              Måste det hända en dödsolycka först?
            </seg>
            <seg n="ebe00d17">
              När en olycka inträffar är arbetsgivaren ytterst ansvarig för
              arbetsmiljön och den skada som uppkommit, men enligt trafiklagstiftningen
              blir föraren vållande till kroppsskada om jobbarkompisen skadas.
              Enligt skyddsombud jag har varit i kontakt med har flera allvarliga
              olyckor hänt. Skyddsombuden tycker att lagstiftningen måste ändras.
              Jag håller med dem om det.
            </seg>
          </u>
          <note type="speaker" n="bed5e149">
            Anf. 67 Arbetsmarknadsminister ELISABETH SVANTESSON (M):
          </note>
          <note n="7e9470e3">
            Fru talman! Tack, Ann-Christin Ahlberg, för interpellationen!
          </note>
          <u who="elisabeth_svantesson_arbetsmarkna" xml:id="i-91e66e5de36064db-0" n="fb5a5d1e">
            <seg n="6d9d4aca">
              Som jag nämnde i svaret omfattas ståplattan av krav i produktdirektiv.
              Det betyder att den är en del av en påbyggnadsprodukt till fordon
              som faller under maskindirektivet och ska CE-märkas. Detta är
              tekniskt, tycker jag, men om påbyggnaden uppfyller den harmoniserade
              standard som finns för avfallshanteringsfordon uppfyller den alltså
              maskindirektivet. En CE-märkt produkt som uppfyller en standard
              ska enligt EU-rätten antas uppfylla den produktens hälso- och
              säkerhetskrav.
            </seg>
            <seg n="526463be">
              Det kan låta konstigt, men på ren svenska kan man säga att ståplattan
              alltså betecknas som en maskin. Ett EU-direktiv, maskindirektivet,
              bestämmer hur maskinerna regleras. Det betyder att Sverige inte
              kan ändra kraven på utformningen av ståplattorna genom nationell
              lagstiftning. Vi kan inte heller införa generella regler som begränsar
              användningen av dem eftersom det alltså inte är förenligt med
              EU-rätten.
            </seg>
            <seg n="3a562f46">
              Självklart är det så – och det regleras också i trafikförordningens
              tredje kapitel – att ingen får färdas på fotsteg utanför fordonet
              om anordningen inte är särskilt inrättad för detta. Man måste
              dessutom anpassa fart och körning till trafiksäkerhetens krav.
              Det är grunden. Det är en maskin, men man ska självklart också
              uppfylla trafiksäkerhetskraven.
            </seg>
            <seg n="8f353934">
              Arbetsmiljöverket gör bedömningen att standarden på området omfattar
              riskerna med dessa. Därför kan jag inte göra, och gör inte heller,
              någon annan bedömning.
            </seg>
          </u>
          <note type="speaker" n="b94fe865">
            Anf. 68 ANN-CHRISTIN AHLBERG (S):
          </note>
          <u who="ann-christin_ahlberg_a0cd71" xml:id="i-358f070a0e15ed79-1" n="ded481c7">
            <seg n="d017c1a0">
              Fru talman! Ja, man kan ju tycka att det är en maskin. Men i
              verkligheten sitter den bak på ett fordon där människor åker.
            </seg>
            <seg n="cf1066b2">
              Enligt skyddsombud jag har varit i kontakt med, och som har kontaktat
              mig, har många allvarliga olyckor hänt. Jag kan ta några exempel.
              Man har tappat handgreppet och fallit av. Trots att det har varit
              låg fart vid de aktuella tillfällena har man fallit av mot mötande
              fordon och skadat både rygg och händer. Man har stigit av i farten
              och stukat eller brutit fotleder, ramlat av i starka kurvor och
              krossat skallen mot trottoaren. Det är allvarliga olyckor. Man
              har blivit påkörd av fordon som kommer bakifrån där en av renhållningsarbetarna
              stod därbak på ståplattan, ramlade ned och fick en krossad höftled
              – det hände sista dagen på sommarjobbet.
            </seg>
            <seg n="9ddeb76b">
              Detta är allvarliga olyckor, och de borde förhindras. Tycker
              inte arbetsmarknadsministern också det? Oavsett vad EU och andra
              säger måste vi här i Sverige kunna göra det vi tycker är viktigt
              ur ett arbetsmiljöperspektiv.
            </seg>
            <seg n="833af082">
              Jag pratade med en renhållningsarbetare för några dagar sedan
              om att det inte ska gå att stå därbak när man backar. Det säger
              nämligen reglerna. Han svarade då: Det går visst att backa. Det
              är bara att hoppa upp på den lite högre kanten. Så gör vi ibland.
            </seg>
            <seg n="99981f0e">
              Det är ännu farligare kan jag tala om.
            </seg>
            <seg n="84c2baa9">
              Det är underligt att ministern tar så lätt på frågorna. Det handlar
              trots allt om samhällsservice som bedrivs med våra skattemedel.
              Då har vi politiker ett extra ansvar. Fordonen, som ska vara säkra
              både för den som åker i dem och för den som passerar dem, betalas
              med skattemedel. Det ska också vara säkert för den som jobbar
              med att ta hand om våra sopor.
            </seg>
            <seg n="6b3967cd">
              Det ska inte gå att köra i mer än 30 kilometer i timmen om någon
              står därbak. Men det går också att fixa genom att koppla ur det,
              vilket man gör. En del i branschen gör det för att ge en falsk
              tidsvinst som aldrig kan uppvägas av de risker i trafiksäkerhet
              och i arbetsmiljö som det innebär för den som kör eller åker därbak.
            </seg>
            <seg n="d9730cea">
              En annan anledning till att det är farligt att stå därbak är
              att den eller de som står där inte har någon möjlighet att kommunicera
              med den som kör detta stora, tunga fordon. Sikten framåt är också
              liten.
            </seg>
            <seg n="1a7bbf1e">
              Plattorna ska enligt regelboken kontrolleras dagligen. Precis
              som ministern säger finns det regelverk kring det. Men det görs
              inte alltid, och där det görs vittnar chaufförerna om att det
              är ganska svårt att utifrån slitaget eller de sprickor som finns
              avgöra om plattan kommer att hålla.
            </seg>
            <seg n="483a67f0">
              Skyddsombuden berättar också att även trafikpolisen, som de har
              samtalat med, vill ha en förändring för att de i sin tur skulle
              kunna få ett medel för att stoppa detta. Är inte detta ett arbetsmiljöproblem
              och en risk för trafiksäkerheten som vi måste göra något åt i
              Sverige, ministern?
            </seg>
          </u>
          <note type="speaker" n="0be723ea">
            Anf. 69 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_arbetsmarkna" xml:id="i-fc5fce1506548510-5" n="fb5a5d1e">
            <seg n="9fe8a69b">
              Fru talman! Det handlar inte om att jag som minister tycker att
              det är en maskin utan om att den bedöms vara en maskin och därför
              sorterar under maskindirektivet. De flesta maskiner som används
              i arbetslivet finns det risker med. Därför är det alltid viktigt
              att göra rätt riskbedömning, och det är alltid arbetsgivaren som
              har huvudansvaret för att arbetstagarnas säkerhet ska stå i centrum.
            </seg>
            <seg n="5034655c">
              Sedan 2008 har Arbetsmiljöverket fått in fyra tillbud, och en
              olycka har rapporterats i samband med ståplatta. I den kontexten
              bedömer jag att de produktregleringar som finns tillsammans med
              trafikförordningen kompletterar varandra väl. Det handlar både
              om fart och om hur maskinen ska fungera. Utifrån det menar jag
              att det inte behövs ny lagstiftning, det är inte min utgångspunkt,
              och vi i Sverige kan inte genom egen lagstiftning hantera det
              eftersom det ingår i maskindirektivet.
            </seg>
            <seg n="4969c7be">
              Det betyder inte att jag tar lätt på olyckor, och det är extra
              viktigt att arbetsgivaren, när det är fråga om maskiner som det
              finns en risk med, tillsammans med skyddsombudet jobbar fram och
              gör bedömningar av hur man ska hantera riskerna så att det blir
              så säkert som möjligt för den som hanterar maskinen, i det här
              fallet ståplattan.
            </seg>
          </u>
          <note type="speaker" n="8b4f4776">
            Anf. 70 ANN-CHRISTIN AHLBERG (S):
          </note>
          <u who="ann-christin_ahlberg_a0cd71" xml:id="i-358f070a0e15ed79-2" n="ded481c7">
            <seg n="7a38c4fb">
              Fru talman! Jag vet inte om jag tror att arbetsmarknadsministern
              tar de här frågorna på största allvar. Det är en viktig arbetsmiljöfråga
              för dem som jobbar med det. Vi har tidigare sett att arbetsmiljön
              inte är någonting som regeringen sätter högt på dagordningen.
            </seg>
            <seg n="45431da2">
              Det finns ett stort mörkertal vad gäller dessa olyckor, vilket
              de skyddsombud i olika delar av landet som jag talat med vittnar
              om. Tillbuden som rapporteras är inte så många som de borde vara.
              Många av tillbuden rapporteras till arbetsgivaren, och där stannar
              de. Då blir frågan återigen: Har man en arbetsgivare som bryr
              sig om en god arbetsmiljö, tar problemen på största allvar och
              gör någonting åt dem, eller en som tycker att ekonomin och snabbheten
              går före de anställdas trygghet på jobbet? Arbetsmarknadsministern
              vet lika väl som jag att där finns stora skillnader.
            </seg>
            <seg n="4f52511b">
              Jag vet att skyddsombuden just nu har stoppat arbetet i södra
              Sverige för att det funnits brister med översynen av ståplattorna.
              Ståplattorna är kopplade till att jobbet ska göras på kortare
              tid, och lagstiftningen och reglerna är inte moderna nog. Om de
              hade varit moderna nog skulle de inte ha funnits i dag. Vi jobbar
              med många saker för att förebygga olyckor, för vi vet att olyckor
              sker. Frågan är bara när, och därför måste vi ha en lagstiftning
              och ett regelverk som gör att skadorna kan minimeras. Nu är de
              som jobbar helt oskyddade när de står där bak. De befinner sig
              mitt ute i trafiken och har varken bälte, hjälm eller annat skydd.
              Det är farligt och behöver ses över. Vi socialdemokrater vill
              i alla fall få till en ändring.
            </seg>
          </u>
          <note type="speaker" n="5c374fe6">
            Anf. 71 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_arbetsmarkna" xml:id="i-fc5fce1506548510-6" n="fb5a5d1e">
            <seg n="be6d440e">
              Fru talman! Ja, man kan absolut driva den här frågan. För mig
              är utgångspunkten att våra maskiner ska vara harmoniserade med
              EU-rätten och att våra arbetstagare naturligtvis ska ha en säker
              arbetsmiljö. Därför är det viktigt att följa både trafikförordningen
              och de arbetsmiljöregler som finns. Om skyddsombudet anser att
              man i en situation inte har tillräcklig säkerhet, att det är farligt,
              då ska man ingripa. Det är därför viktigt att jobba med riskbedömning,
              se till att det fungerar som det ska och att de regler som finns
              följs så att människor inte utsätts för fara.
            </seg>
          </u>
          <note n="46d891a6">
            Överläggningen var härmed avslutad.
          </note>
          <note n="f4291e49">
            16 § Svar på interpellation 2013/14:143 om kvinnors arbetssituation
          </note>
          <note type="speaker" n="34ef8651">
            Anf. 72 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_arbetsmarkna" xml:id="i-fc5fce1506548510-7" n="fb5a5d1e">
            <seg n="cf8a58dd">
              Fru talman! Ann-Christin Ahlberg har frågat mig vad jag avser
              att göra för att förbättra arbetsvillkoren för många kvinnor och
              om jag avser att arbeta för att förbättra förutsättningarna för
              att kvinnor ska kunna arbeta. Ann-Christin Ahlberg har också frågat
              mig om jag kommer att lägga fram några konkreta förslag till riksdagen.
            </seg>
            <seg n="2a06e5b2">
              Som arbetsmarknadsminister är det min viktigaste uppgift att
              arbeta för att alla som kan, både kvinnor och män, ska ha möjlighet
              att arbeta. Goda arbetsvillkor är ett viktigt mål för arbetslivspolitiken.
              Självklart ska kvinnor och män ha samma möjligheter att trivas
              och utvecklas i sitt arbete.
            </seg>
            <seg n="e7401e5b">
              Regeringen har under både föregående och innevarande mandatperiod
              genomfört stora satsningar. Nästan 1 miljard kronor har under
              denna mandatperiod anslagits till särskilda jämställdhetsinsatser.
              Samtidigt bedriver regeringen ett långsiktigt och systematiskt
              arbete för att de jämställdhetspolitiska målen ska genomsyra regeringens
              politik inom samtliga ansvarsområden.
            </seg>
            <seg n="b0ddad27">
              Möjlighet till omsorg för barn under så kallad obekväm arbetstid
              är särskilt viktigt för ensamstående föräldrar och särskilt kvinnor.
              Enligt den nya skollagen, som började gälla 2011, ska kommuner
              sträva efter att erbjuda omsorg i den omfattning som behövs med
              hänsyn till bland annat föräldrarnas förvärvsarbete eller studier.
              Sedan den nya skollagen infördes har antalet kommuner som erbjuder
              omsorg på obekväm arbetstid ökat något, likaså antalet inskrivna
              barn.
            </seg>
            <seg n="9e537131">
              Det är riktigt som Ann-Christin Ahlberg säger att det finns undersökningar
              och kunskap som visar att det finns problem när det gäller kvinnors
              villkor i arbetslivet. Jag menar dock att det fortfarande finns
              många viktiga kunskapsluckor som behöver fyllas. Vi vet att kvinnor
              oftare är sjukskrivna, men vi behöver veta ännu mer om orsakerna.
              Vi vet att kvinnor i högre grad än män uppger att ohälsan är arbetsrelaterad,
              men vi behöver mer kunskap om sambanden mellan arbetsmiljöfaktorer
              och olika besvär. Detta är bara några exempel på frågor som mer
              systematiskt behöver belysas utifrån ett könsperspektiv.
            </seg>
            <seg n="e681b5c0">
              Regeringen har därför redan vidtagit en rad olika initiativ inom
              flera olika politikområden. Det handlar både om att få en klarare
              bild av olika orsakssamband och om konkreta åtgärder.
            </seg>
            <seg n="f2c61dd1">
              Regeringen har tillsatt en delegation för jämställdhet i arbetslivet
              som ska sammanställa och tillgängliggöra kunskap om kvinnors och
              mäns olika villkor och möjligheter i arbetslivet och de förhållanden
              som ligger till grund för skillnaderna. I delegationens uppdrag
              ingår att stimulera till debatt och lämna förslag på insatser
              som kan främja jämställdhet i arbetslivet och minska lönegapet
              mellan kvinnor och män. Uppdraget ska redovisas senast den 24
              oktober 2014.
            </seg>
            <seg n="66a17eee">
              Arbetsmiljöverket fick 2011 ett uppdrag från regeringen att utveckla
              och genomföra särskilda insatser för att förebygga att kvinnor
              slås ut från arbetslivet på grund av arbetsmiljörelaterade problem.
              I uppdraget ingår att hämta in kunskap, informera, utbilda inspektörer
              och genomföra nationella inspektionsaktiviteter. Uppdraget ska
              genomföras till och med 2014.
            </seg>
            <seg n="0d21b27b">
              Detta är några exempel på åtgärder som pågår inom arbetslivsområdet.
              Därutöver pågår som sagt även åtgärder av betydelse för kvinnors
              arbetsvillkor inom flera andra politikområden.
            </seg>
            <seg n="7130f847">
              I avvaktan på de förslag som Delegationen för jämställdhet i
              arbetslivet ska lämna avser jag inte att nu vidta några ytterligare
              åtgärder.
            </seg>
          </u>
          <note type="speaker" n="96a52213">
            Anf. 73 ANN-CHRISTIN AHLBERG (S):
          </note>
          <u who="ann-christin_ahlberg_a0cd71" xml:id="i-358f070a0e15ed79-3" n="ded481c7">
            <seg n="4dedf1e7">
              Fru talman! Tack, ministern, för svaret! Det är ett väldigt tydligt
              svar. Regeringen kommer inte att göra någonting för att kvinnor
              ska få bättre arbetsvillkor. Det framgår mycket tydligt av svaret.
            </seg>
            <seg n="e1daba36">
              Vi socialdemokrater har redan insett det. Regeringens utredningar
              ska vara klara efter valet 2014, vilket tydligt visar att den
              moderatledda regeringen inte vill göra någonting för att kvinnor
              ska få möjligheter till ett bättre arbetsliv och till bättre arbetsvillkor,
              detta trots att vi har mycket kunskap och fakta om vad som behöver
              göras och många utredningar redan är gjorda.
            </seg>
            <seg n="22a1826d">
              Handels skriver i sin rapport Hit men inte längre? att av de
              medlemmar som jobbar i detaljhandeln arbetar 69 procent av kvinnorna
              deltid. En av fyra säger att de hindras att jobba heltid på grund
              av barnomsorgens öppettider och att utvecklingen inom branschen
              mer och mer går mot att arbeta på obekväm arbetstid. Samtidigt
              vet vi att många kommuner inte kan erbjuda barnomsorg på obekväm
              arbetstid. Enligt rapporten tycker medlemmarna inte att man har
              utökat med nya platser eller gett möjlighet till barnomsorg på
              obekväma arbetstider.
            </seg>
            <seg n="3f297a89">
              Två av tre tycker att äldreomsorgen blivit mycket sämre de senaste
              åren. Kommunal har i en rapport redovisat att ca 100 000 människor,
              oftast kvinnor, går ned i arbetstid eller faktiskt lämnar arbetslivet
              för att de inte litar på omsorgen om deras nära och kära. Bra
              barnomsorg och äldreomsorg är oerhört viktigt för kvinnor och
              för kvinnors möjlighet till egen försörjning. Det är också en
              förutsättning för att kunna ta de jobb som finns eller erbjuds.
              Men regeringen gör ingenting åt det, utan säljer i stället ut
              och experimenterar med vår gemensamma välfärd.
            </seg>
            <seg n="86080ed6">
              Ministern tar upp regeringens så kallade satsning på jämställdhet,
              men det är ju bara ett siffertricksande för att dölja den verkliga
              förlusten för kvinnor. Alla dessa skattesänkningar har gett mest
              till högavlönade män. Om regeringen hade haft viljan att få ett
              jämställt arbetsliv skulle man ha satsat på politiska förslag
              och fattat beslut som gett faktiska resultat. Ca 92 miljarder
              kronor har regeringen sänkt skatterna med, och vinnarna är – som
              de säger på galorna – männen. Jag undrar om kvinnorna ens var
              nominerade.
            </seg>
            <seg n="1fcfdad4">
              I stället borde man utjämna de orättvisa skillnaderna mellan
              kvinnor och män och se till att minska de brister som finns i
              vår gemensamma välfärd. Om man hade drivit på jämställdhetsarbetet
              genom barnomsorg på kvällar, nätter och helger och äldreomsorg
              av god kvalitet hade kvinnor och män kunnat jobba. En bättre arbetsmiljö
              skulle göra att kvinnor kunde och orkade jobba heltid utan att
              riskera sin hälsa. Det är sådana politiska förslag som ger resultat
              och möjligheter för kvinnor att få villkor som mer liknar männens.
            </seg>
            <seg n="fb5d8583">
              Fru talman! På en punkt håller jag dock med arbetsmarknadsministern:
              Det behövs mer forskning om varför kvinnor är sjuka mer än män
              och anser att ohälsan är kopplad till arbetslivet. Men om nu regeringen
              tycker att det är viktigt, varför lade ni då ned arbetslivsforskningen
              det första ni gjorde när ni tog över makten? Det är mer än sju
              förlorade år för forskningen om kvinnors ohälsa kopplad till arbetslivet.
            </seg>
          </u>
          <note type="speaker" n="a355bd12">
            Anf. 74 JENNY PETERSSON (M):
          </note>
          <u who="jenny_petersson_60eb02" xml:id="i-710d083cfbb815cc-0" n="c914a21e">
            <seg n="847e6201">
              Fru talman! Jag tycker att arbetsmarknadsministern var ödmjuk
              när hon pratade om våra satsningar på jämställdhetsområdet. Vi
              debatterade jämställdhet här tidigare i veckan, och då nämnde
              jag att Alliansen har gjort historiska satsningar på jämställdhetsområdet
              sedan maktskiftet. Åren 2007–2010 tiodubblades satsningarna på
              området i jämförelse med vad tidigare regeringar gjort. 1,6 miljarder
              investerades på området. Som ministern sade är det 1 miljard mellan
              2011 och 2014. Detta är den största satsning på jämställdhet som
              har genomförts i Sverige. Det bör man ta i beaktande om man säger
              att alliansregeringen inte har genomfört några satsningar eller
              inte har några svar på detta viktiga område.
            </seg>
            <seg n="687d6bd2">
              Vi har utmaningar när det gäller jämställdhet mellan män och
              kvinnor. Det är vi överens om i den här kammaren. Men internationellt
              ligger Sverige bra till. Med det sagt har vi ändå mer att göra.
              Ett europeiskt jämställdhetsinstitut har framarbetat ett index,
              Gender Equality Index. Man bedömer kvinnors och mäns villkor i
              medlemsländerna utifrån kategorier som arbete, pengar, kunskap,
              tid, makt och hälsa. Värdet 100 i indexet innebär full jämställdhet.
              Sverige ligger på 74,3, följt av Danmark och Finland. EU-snittet
              är 54. Vad gäller sysselsättningsgraden bland män och kvinnor
              ligger vi i Sverige högt. I går kom nya siffror från SCB i en
              AKU som visar att fler kvinnor har ett jobb att gå till. Det tycker
              jag är en positiv utveckling.
            </seg>
            <seg n="9fefb4ae">
              Som sagt har Alliansen fört en politik för fler jobb och för
              fler vägar till arbete. Vi har ökat och förbättrat drivkrafterna
              för arbete och minskat utanförskapet. Vi kollar bland annat på
              att motverka långvarig sjukfrånvaro. Det är viktiga insatser.
              Jobbskatteavdraget nämns som det onda här i världen av Socialdemokraterna,
              samtidigt som man har accepterat de fyra första jobbskatteavdragen.
              Man är emot det femte jobbskatteavdraget ett par veckor till,
              men efter årsskiftet är man för även det femte. Vi har RUT-avdraget,
              som underlättat för familjer och individer att få livspusslet
              att gå ihop. Inom föräldraförsäkringen finns mer att göra. Vi
              har arbetat med en jämställdhetsbonus för att göra det möjligt
              för föräldrar att dela den lika. Jämställdhetsbonusen har förbättrats
              med tiden, och vi är öppna för att den ska justeras ännu mer.
              Det finns en ökad kunskap och efterfrågan. Uppföljning görs och
              ska göras av SCB.
            </seg>
            <seg n="171113a2">
              Jämställdhet är ett prioriterat område för Alliansen och kommer
              att fortsätta att vara det.
            </seg>
          </u>
          <note type="speaker" n="247d91cb">
            Anf. 75 RAIMO PÄRSSINEN (S):
          </note>
          <u who="raimo_parssinen_4608d0" xml:id="i-39720d6642010e44-3" n="6da548f1">
            <seg n="83ac3e5c">
              Fru talman! Man skulle kunna säga så här: Moderaternas devis
              är att det är bättre att satsa på den som är rik och frisk än
              på den som är fattig och sjuk. Sjuktalen och ohälsan stiger för
              kvinnor. Trenden har vänt ordentligt. Mycket av detta är relaterat
              till arbetslivet.
            </seg>
            <seg n="bc2aa18e">
              Fru talman! Det är två frågor jag tänkte att jag skulle ta upp
              i den här debatten med arbetsmarknadsminister Elisabeth Svantesson.
              Den första handlar om den diskussion som förs mellan Sverige som
              nation och EU-kommissionen om tillfälliga anställningar och korta
              och otrygga jobb.
            </seg>
            <seg n="6f81f51f">
              Jag träffar massvis med ungdomar. De allra flesta som hamnar
              i fällan där de aldrig kan få en tillsvidareanställning utan får
              hoppa mellan jobben är kvinnor. Detta har kritiserats efter att
              TCO anmälde svenska staten till EU-kommissionen. Nu har regeringen
              aviserat att man inte tänker göra någonting åt det här. Man tycker
              att man har en fullgod lagstiftning här i Sverige. Man säger att
              flexibiliteten på arbetsmarknaden kräver att speciellt kvinnor
              får ta korta och otrygga anställningar.
            </seg>
            <seg n="85fffe22">
              Vissa är anställda på 0 procent. Kontraktet säger att man är
              anställd en timme i veckan. Då ingår i kontraktet att man kommer
              när arbetsgivaren ringer. Man vet inte riktigt när man ska jobba,
              hur mycket och så vidare. Det är väldigt många som sitter fast
              i detta.
            </seg>
            <seg n="de173cc2">
              Nu har det framkommit i medierna att EU-kommissionen för en dialog
              med regeringen om detta, men man häpnar när man läser om det.
              Detta kan naturligtvis arbetsmarknadsministern svara på. Det står
              att statsminister Reinfeldt har sekretessbelagt dialogen mellan
              regeringen och EU-kommissionen i detta ärende. Är det sant, Elisabeth
              Svantesson, att den har blivit sekretessbelagd? I så fall, varför?
              Jag är helt oförstående inför detta.
            </seg>
            <seg n="5d162c5c">
              Den andra frågan jag vill ta upp har väldigt mycket med kvinnor
              att göra och är dessutom kopplad till frågan om korta, tillfälliga
              och otrygga jobb. Det handlar om de kvinnor som arbetar i olika
              butiker och råkar ut för våld, hot och rån. Nu säger man från
              Handelsanställdas förbund, fru talman, att det har gått över gränsen;
              det är nu i genomsnitt mer än två butiker som rånas varje dag
              i Sverige, och det blir fler och fler. Bankerna hanterar inte
              kontanter. Man transporterar dem i säkra pansarbilar. Men ute
              i butikerna samlas de på hög och blir mycket eftertraktade av
              rånare. Det är ett jättestort arbetsmiljöproblem, speciellt för
              de många kvinnor som arbetar där.
            </seg>
            <seg n="a28a28b3">
              Det finns ett tillkännagivande om våld och hot. Vi förväntar
              oss att regeringen ska återkomma. Man säger att man bereder frågan,
              men vi hör ingenting. Vad är det som händer?
            </seg>
            <seg n="f50698ae">
              Fru talman! Min första fråga handlar alltså om de tillfälliga
              anställningarna och trycket från EU. Dialogen har blivit sekretessbelagd,
              får vi läsa. Vad vet vi om detta, och vad kan Elisabeth Svantesson
              svara?
            </seg>
            <seg n="5fd7af34">
              Min andra fråga är: Varför händer det ingenting när det gäller
              situationen för de många kvinnor som är utsatta för våld, hot
              och rån i butiker?
            </seg>
          </u>
          <note type="speaker" n="69242aaf">
            Anf. 76 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_arbetsmarkna" xml:id="i-fc5fce1506548510-8" n="fb5a5d1e">
            <seg n="bd320eb6">
              Fru talman! Jag tackar Ann-Christin Ahlberg för interpellationen.
            </seg>
            <seg n="6cd8f8b5">
              Jenny Petersson redogjorde för vad alliansregeringen under de
              här sju åren gjort för att stärka kvinnor på olika sätt. Det är
              en mängd saker som gjorts. Det hon också var inne på och som jag
              tycker är otroligt viktigt är att vi har en politik som leder
              till att jobben växer till, som underlättar för företag att anställa
              och som gör att vi sänker trösklar för dem som har svårare att
              komma in.
            </seg>
            <seg n="0de8a34e">
              Det är någonting av det allra viktigaste för att underlätta för
              kvinnor. Men kanske lika viktigt är det faktum att vi inte tyckte
              att det var en speciellt trevlig idé att så många kvinnor som
              blev sjukskrivna lämnades i sjukskrivning år efter år, år efter
              år, och aldrig fick en chans att komma tillbaka.
            </seg>
            <seg n="415e38ff">
              De fick aldrig den inplanerade träffen med Arbetsförmedlingen
              och Försäkringskassan eller någon rehabilitering. De lämnades,
              och väldigt många av dem förtidspensionerades och har i dag en
              otroligt låg inkomst. Det var ett svek som jag inte någonsin tänker
              att vi ska se igen.
            </seg>
            <seg n="8cecfdc0">
              Nu ser vi att sjukpenningtalet ökar och att kvinnor i större
              utsträckning än män har drabbats av psykisk ohälsa de senaste
              åren. Exakt vad den sjukfrånvaron beror på vet vi inte. Det är
              därför som regeringen och min kollega Ulf Kristersson nu har sjösatt
              åtta olika analysuppdrag.
            </seg>
            <seg n="340e7971">
              Även om Arbetslivsinstitutet inte finns pågår det forskning.
              Det finns många forskare som är duktiga på området. De har fått
              analysuppdrag för att ge oss en bättre förståelse för och kunskap
              om varför sjukfrånvaron nu ökar så att vi kan göra någonting åt
              den.
            </seg>
            <seg n="f6f83f64">
              En annan viktig fråga är frågan om deltid och heltid på arbetsmarknaden.
              Den är väldigt relevant. Vi vet att arbetstiden skiljer sig åt
              mellan män och kvinnor. Det är också en orsak till att kvinnor
              bland annat har en lägre inkomst.
            </seg>
            <seg n="d33cfebd">
              Vi vet att 90 procent av männen jobbar heltid och att en tredjedel
              av de sysselsatta kvinnorna jobbar deltid. Vi vet att många av
              de kvinnorna önskar att gå upp i heltid.
            </seg>
            <seg n="b3a7d357">
              Här har vi och våra kolleger ute i kommunerna, både Ann-Christin
              Ahlbergs och mina kolleger, ett stort arbete att göra som arbetsgivare
              i kommuner och landsting att se till att människor har rätt till
              heltid. Till exempel har alliansstyrda Helsingforss stad infört
              rätt till heltid för sina 38 000 anställda.
            </seg>
            <seg n="544c2de2">
              Jag tror inte att lagstiftning är rätt väg att gå. Det är en
              fråga för arbetsmarknadens parter. Om man värnar den svenska modellen
              ska man också värna den i den här frågan.
            </seg>
            <seg n="8adfacae">
              När det gäller frågan om visstid återkommer jag till en lång,
              intensiv och intressant debatt om visstidsförhållandet nästa vecka.
            </seg>
            <seg n="890f10c5">
              Vi vet att Eurostat säger att Sverige är ett av de länder i Europa
              som har det största inflödet från visstid till fastanställning.
              Det är väldigt viktigt att ha med sig.
            </seg>
            <seg n="618e58da">
              Vi återkommer till den diskussionen nästa vecka.
            </seg>
          </u>
          <note type="speaker" n="23089228">
            Anf. 77 ANN-CHRISTIN AHLBERG (S):
          </note>
          <u who="ann-christin_ahlberg_a0cd71" xml:id="i-358f070a0e15ed79-4" n="ded481c7">
            <seg n="83e92d16">
              Fru talman! Jag har en interpellationsdebatt med arbetsmarknadsministern
              och inte med hennes partikamrat. Jag tar inte upp någon debatt
              utifrån hennes inlägg.
            </seg>
            <seg n="0997d49e">
              Kommunal har skrivit en rapport, Visstid på livstid . Den handlar
              om otrygga anställningar. Där redovisar de att under den senaste
              femårsperioden har antalet visstidsanställda ökat med 24 000 personer
              från en redan hög siffra som var 128 000 personer 2008. De var
              visstidsanställda bara inom Kommunals avtalsområde. År 2012 hade
              det ökat till 152 000 personer, och det fortsätter att öka nu
              i år också.
            </seg>
            <seg n="48aa0463">
              Lägg därtill att visstidsanställda oftare arbetar deltid än tillsvidareanställda.
              Inom Kommunals avtalsområde arbetar ungefär 90 procent av de fast
              anställda heltid medan visstidsanställda arbetar ca 50 procent
              av en heltid.
            </seg>
            <seg n="0c41403b">
              Visstidsanställda är ofta kvinnor och har också lägre lön. Inom
              Kommunal har de ca 15 procent lägre grundlön än en tillsvidareanställd
              har. Summan av det blir att en visstidsanställd bara har ca 50
              procent av den faktiska arbetsinkomsten mot vad en tillsvidareanställd
              har.
            </seg>
            <seg n="164ba80c">
              Inom dessa avtalsområden har regeringens finansminister Anders
              Borg sagt att löneläget är för högt. Även en annan minister i
              regeringen, Annie Lööf, har synpunkter och tycker att ingångslönerna
              är för höga och ska sänkas med 25 procent. Regeringen och dess
              minister driver en politik och uttalar sig tydligt om att kvinnor
              borde ha än lägre löner.
            </seg>
            <seg n="69029f7d">
              Det är just de personerna som Kommunal tar upp i sin rapport
              som jobbar inom det avtalsområde där Anders Borg tycker att det
              är för högt löneläge och som Annie Lööf vill sänka ingångslönerna
              för. Det är ofta de som har de låga ingångslönerna. Dem vill hon
              sänka med ytterligare 25 procent. Det är också de som har ofrivilliga
              deltider eller bara några timmar som de får arbeta per dag. Tycker
              ministern att de ska bli ännu fattigare, eller tycker ministern
              att de ska ha fler jobb och ändå bli fattiga utifrån lönen?
            </seg>
            <seg n="3e66c9f3">
              I rapporten tar man upp: Varför ökar visstidsanställningarna?
              Regeringen ändrade lagstiftningen när den tog över makten så att
              man kan stapla fler visstidsanställningar på varandra. Det är
              inte så att människor har dessa låga löner, deltider eller timmar
              bara när de är unga, utan det har de ganska högt upp i åldrarna.
            </seg>
            <seg n="a88fdf38">
              I Kommunals rapport har man tittat på Kommunals medlemmar. Men
              man vet att de som är oorganiserade har ännu sämre villkor. Om
              vi vill kan vi politiker påverka.
            </seg>
            <seg n="8663f642">
              Ni skriver själva i er budgetbilaga: En förutsättning för att
              kvinnor ska få mer nytta av jobbskatteavdraget är att kvinnor
              ska arbeta mer. Då behövs fler heltider, och inte lägre lön. Kvinnor
              måste få barnomsorg och äldreomsorg, inte sämre välfärdstjänster.
              Mammor och pappor måste dela mer lika vid föräldraledighet, inte
              att papporna ska få mer betalt. Arbetsmiljön måste bli bättre,
              inte sämre. Kvinnor måste få tillgång till makten både när det
              gäller sina egna liv och i maktens rum, inte stängda dörrar eller
              glastak.
            </seg>
            <seg n="5f6a02f2">
              Men vad blev det? Det blev en tummetott. Det blev delegation
              och uppdrag som ska redovisas efter valet 2014. Det duger inte
              att säga att det är en jämställdhetssatsning.
            </seg>
          </u>
          <note type="speaker" n="0817bea9">
            Anf. 78 JENNY PETERSSON (M):
          </note>
          <u who="jenny_petersson_60eb02" xml:id="i-710d083cfbb815cc-1" n="c914a21e">
            <seg n="b55bc7a9">
              Fru talman! Jag tycker att det är anmärkningsvärt att Ann-Christin
              Ahlberg i sitt inlägg här står och drar exempel från en av parterna
              i Kommunals olika rapporter med mera.
            </seg>
            <seg n="66b2f18b">
              Det är bra med kunskapsunderlag. Men som vi vet kännetecknas
              den svenska arbetsmarknaden fortfarande av en könsmässig segregering
              där kvinnor och män till stor del arbetar i olika yrken och sektorer.
            </seg>
            <seg n="9ac1e20c">
              Skillnader avseende sektor, yrke, befattning och arbetad tid
              får konsekvenser för kvinnors och mäns löner. Tyvärr, fru talman,
              arbetar just kvinnor i yrken och i sektorer där lönerna är lägre.
            </seg>
            <seg n="cb7646a4">
              Politiker har en roll att stifta lagar och se till att ge redskap
              till parter, och så vidare. Men sedan är det upp till parterna
              att bra avtal träffas som ger förutsättningar. Här kan man se
              att det finns skillnader när det gäller olika yrken och sektorer.
              Det finns betydligt mer att göra.
            </seg>
            <seg n="a2f25ef0">
              Som jag nämnde har Alliansen och regeringen gjort satsningar
              på jämställdhetsområdet. Politiken ligger fast. Målen som vi i
              denna kammare är överens om är att kvinnor och män ska ha samma
              makt att forma samhället och sina egna liv. Här för regeringen
              en målmedveten politik.
            </seg>
            <seg n="edc584d8">
              Jämställdhet är och kommer fortsatt att vara ett prioriterat
              politikområde för Alliansen. Det är centralt för Sveriges fortsatta
              utveckling och tillväxt.
            </seg>
          </u>
          <note type="speaker" n="e56bbd13">
            Anf. 79 RAIMO PÄRSSINEN (S):
          </note>
          <u who="raimo_parssinen_4608d0" xml:id="i-39720d6642010e44-4" n="6da548f1">
            <seg n="698a1308">
              Fru talman! Jag ställde två konkreta frågor till arbetsmarknadsministern
              som har med kvinnors arbetssituation och arbetsliv här i Sverige
              att göra.
            </seg>
            <seg n="99d37402">
              Den första gällde att man i Sverige kan stapla otrygga visstidsanställningar
              på varandra. EU-kommissionen kritiserade detta och har bett Sverige
              göra en rättelse. Regeringen har svarat: Det behövs ingen rättelse,
              utan vi tycker att det fungerar bra. Det tycker inte vi socialdemokrater.
              Vi är mycket kritiska till detta. Det är även TCO och andra organisationer.
            </seg>
            <seg n="5602b0cc">
              Då har detta uppstått att dialogen mellan kommissionen och regeringen
              har sekretessbelagts i Regeringskansliet. Det är oerhört allvarligt.
              Det betyder att Elisabeth Svantesson säger att svaret kommer att
              lämnas nästa vecka.
            </seg>
            <seg n="6fdd72c6">
              Hon kan väl svara i dag! Jag förstår inte varför hon inte ens
              kan kommentera det. Jag tycker att det är allvarligt. Det är i
              alla fall Sveriges riksdag vi befinner oss i, demokratins högborg.
              Där ska det talade ordet flöda och information utges. Då kan vi
              få svar på den frågan.
            </seg>
            <seg n="1bfe5b6c">
              Min andra fråga, fru talman, gällde att det finns ett tillkännagivande
              från riksdagen som säger att regeringen ska återkomma tillsammans
              med parterna med ett program för att beivra och minska våld och
              hot i butiker. Men det kommenterade hon inte ens. Det är så många
              butiker som blir rånade, med hot på liv och död. Det är svåra
              arbetsmiljöproblem, och det vill hon inte säga någonting om.
            </seg>
            <seg n="509fd3a0">
              På den första frågan konstaterar jag att hon säger att hon kommer
              att svara nästa vecka. Det tycker jag är otillfredsställande.
              Det var en enkel, konkret fråga, som en minister borde ha kapacitet
              att svara på i dag. Den andra frågan vill hon inte ens kommentera,
              fast det är ett uppdrag som är givet av riksdagen till regeringen.
            </seg>
            <seg n="13a06ac3">
              Frågan är: Varför gör hon ingenting åt det? Det hoppas jag få
              svar på i dag.
            </seg>
          </u>
          <note type="speaker" n="e4691222">
            Anf. 80 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_arbetsmarkna" xml:id="i-fc5fce1506548510-9" n="fb5a5d1e">
            <seg n="01c155f9">
              Fru talman! Ann-Christin Ahlbergs interpellation är viktig. Att
              kvinnor och män har samma förutsättningar och möjligheter på arbetsmarknaden
              är en enormt viktig fråga. Det handlar om inflytande, makt och
              ekonomi.
            </seg>
            <seg n="84c8d604">
              En del av det som Ann-Christin Ahlberg nämner i sin interpellation
              handlar om barnomsorg och att möjliggöra för kvinnor att arbeta.
              Barnomsorgsfrågan är väldigt viktig runt om i våra kommuner.
            </seg>
            <seg n="cd65136b">
              Jag tycker att det är glädjande att vi under åren 2010–2012 har
              sett att det är fler kommuner som erbjuder barnomsorg på obekväm
              arbetstid. Det har ökat från 118 till 151. Det var 4 000 barn
              2010, och det var 5 000 barn 2012. Det är ett steg i rätt riktning.
              För perioden 2013–2016 har regeringen också riktat ett statsbidrag
              om 108 miljoner kronor för att stimulera denna utveckling.
            </seg>
            <seg n="7d37856c">
              En annan fråga som jag var inne på tidigare handlar om arbetsmiljön.
              Det uppdrag som Arbetsmiljöverket fick av regeringen 2011 handlade
              om att utveckla och genomföra särskilda insatser för att förebygga
              att kvinnor slås ut från arbetslivet.
            </seg>
            <seg n="c3a53ac7">
              Många kvinnor upplever att de inte orkar stanna kvar; man blir
              sjukskriven, man kanske inte har en väl fungerande arbetsmiljö
              och man orkar inte ens jobba tills man blir 65. Det är en otroligt
              viktig fråga för de enskilda kvinnorna, och för samhället i stort
              såklart. Det handlar om deras ekonomi, som påverkar deras framtid,
              men det handlar också om att kunna stanna kvar och vara behövd
              under hela sitt arbetsliv.
            </seg>
            <seg n="03c1ecfe">
              Det uppdrag som Arbetsmiljöverket har fått handlar om att inhämta
              kunskap, informera, utbilda inspektörer och genomföra speciella
              inspektionsaktiviteter. Det uppdraget ska genomföras till och
              med 2014, och sedan ska det integreras i den ordinarie verksamheten
              på Arbetsmiljöverket. Jag ser fram emot det resultatet, för jag
              tror att det är centralt. Det är också därför som vi har gett
              Arbetsmiljöverket det uppdraget.
            </seg>
            <seg n="8899d9e0">
              Det är tjänstemän som beslutar vad som ska vara sekretess och
              inte, men vi kommer in på det också nästa vecka, har jag en känsla
              av.
            </seg>
            <seg n="2a45b59c">
              Visstidsanställningarna är viktiga på svensk arbetsmarknad. Det
              är viktigt att de finns. Jag tror att också Raimo Pärssinen tycker
              att det är viktigt. Det ska inte missbrukas. Sedan kan man ha
              olika syn på hur direktivet tillämpas. Vi menar i grunden att
              vi följer EU-direktivet. Det finns inte heller någon dom från
              kommissionen om att man skulle ha staplat visstidsanställningar
              på varandra så att det är ett lagbrott. Det är en dialog som vi
              för. Vi har fört en dialog om detta med kommissionen under flera
              år. Raimo Pärssinen vet också att det finns två olika Ds som är
              skrivna i Regeringskansliet angående detta. Men dialogen fortsätter.
            </seg>
            <seg n="a3cadc88">
              Fortfarande är det så att visstidsanställning för många är en
              väg in. Utflödet är också stort i Sverige fram till tillsvidareanställningar.
              Det är viktigt för kvinnor, men det är också viktigt för män och
              för unga, att få en fast förankring på svensk arbetsmarknad. Men
              ofta är vägen dit för många en visstidsanställning.
            </seg>
          </u>
          <note type="speaker" n="de46327f">
            Anf. 81 ANN-CHRISTIN AHLBERG (S):
          </note>
          <u who="ann-christin_ahlberg_a0cd71" xml:id="i-358f070a0e15ed79-5" n="ded481c7">
            <seg n="cb8904fa">
              Fru talman! Det blir ännu tydligare efter dagens interpellationsdebatt
              att regeringen inte tycker att det är så viktigt att prata om
              kvinnors låga löner. Med Annie Lööf och Anders Borg i regeringen
              riskerar kvinnor än lägre löner. Utifrån de beslut som ni tidigare
              har tagit i regeringsställning och som era partikamrater har röstat
              för i denna kammare riskerar det att bli än värre.
            </seg>
            <seg n="769904bd">
              Konsekvenserna har blivit att allt fler kvinnor får visstidsanställningar,
              och det får man dras med högt upp i livet. Vi vet att visstidsanställningarna
              påverkar inte bara den dagliga inkomsten utan också om man blir
              sjuk eller arbetslös. Ministern var inne på att man får låg ersättning
              när man blir sjuk, men vad blir följden när man ökar det här?
            </seg>
            <seg n="9b8a9938">
              Det går bra att prata bort saker och ting och skriva att man
              har gjort en satsning. Jo, man har satsat på papperet, nästan
              1 miljard, som du skriver. Men det är ju en tummetott, eftersom
              det ska redovisas först i oktober 2014. Det är verkligen ett bevis
              på att ni inte vill göra någonting åt det, för det är efter valet.
              Ni vet inte ens om ni har makten att förändra.
            </seg>
            <seg n="307aeee6">
              Kunskap finns, och viljan är det som saknas i regeringen. För
              92 miljarder, som är ungefär den skattesänkning ni har gjort,
              skulle man ha kunnat göra väldigt mycket för ett jämställt arbetsliv:
              bättre barnomsorg, bättre äldreomsorg men framför allt en bättre
              arbetsmiljö för många kvinnor samt heltider. Framför allt skulle
              kvinnor kunna få en möjlighet till egen försörjning och inte riskera
              sin hälsa.
            </seg>
          </u>
          <note type="speaker" n="590d3fdb">
            Anf. 82 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_arbetsmarkna" xml:id="i-fc5fce1506548510-10" n="fb5a5d1e">
            <seg n="139a08b6">
              Fru talman! Fler kvinnor sysselsatta – det var ett tema i gårdagens
              AKU.
            </seg>
            <seg n="5ec9cacb">
              Fler kvinnor har mer i plånboken, har större egenmakt och får
              behålla mer av sin lön.
            </seg>
            <seg n="5f394f4f">
              Fler föräldrar använder sig av jämställdhetsbonus för att ha
              ett mer jämställt föräldrauttag.
            </seg>
            <seg n="8c09d8c6">
              Vi undersöker vad den sämre arbetsmiljön beror på och vad vi
              kan göra mer.
            </seg>
            <seg n="809f35ef">
              Fler kvinnor lämnas inte i åtta, tio och tolv år, till och med
              längre ibland, i långtidssjukskrivningar och sedan förtidspensionering,
              där man inte har någonting att leva av.
            </seg>
            <seg n="4977fc79">
              Detta är någonting av det som vi har gjort under de här åren.
              Men vi vill fortsätta – det finns mycket mer att göra.
            </seg>
            <seg n="c2fcb7a7">
              Jag tycker att det är viktigt att Jämställdhetsdelegationen arbetar
              fram sina förslag. Det kan vara efter valet, men jag tror fortfarande
              att det är viktigt att de förslagen kommer fram. Vi arbetar aktivt
              hela tiden för att kvinnor ska få det bättre och för att kvinnor
              ska öka sin ekonomiska frihet.
            </seg>
            <seg n="2cdccc65">
              Vi kan göra en hel här i riksdagen, men mycket kan göras ute
              i våra kommuner, hos våra kolleger och partikamrater runt om i
              landet, för rätten till heltid och för större makt över sin arbetstid.
              Vi tror inte på lagstadgad heltid, men vi tror att parterna har
              ett enormt stort ansvar för att möjliggöra för fler kvinnor att
              jobba heltid så att man kan försörja sig själv.
            </seg>
          </u>
          <note n="46d891a6">
            Överläggningen var härmed avslutad.
          </note>
          <note n="fe773dc4">
            17 § Svar på interpellationerna 2013/14:145 och 148 om en trygg
            och säker arbetsmiljö
          </note>
          <note type="speaker" n="5a462a12">
            Anf. 83 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_arbetsmarkna" xml:id="i-fc5fce1506548510-11" n="fb5a5d1e">
            <seg n="ddefd458">
              Fru talman! Kerstin Nilsson har frågat mig vad jag avser att
              göra för att säkerställa att arbetsmiljöarbetet åter får den prioritet
              som behövs för att Sverige ska vara ett föregångsland när det
              gäller arbetsmiljöarbetet så att vi kan minimera att sjukdomar
              och skador kommer av en sjuk eller farlig arbetsmiljö. Maria Stenberg
              har frågat mig vilka åtgärder jag avser att vidta för att anställda
              inom bemanningsbranschen inte i större utsträckning än andra anställda
              ska drabbas av olyckor och skador i arbetslivet.
            </seg>
            <seg n="9c2514eb">
              Arbetsmiljöfrågorna har hög prioritet. Regeringen menar dock
              att det inte bara handlar om hur mycket resurser som satsas utan
              också om hur resurserna används.
            </seg>
            <seg n="a69f3e49">
              Sedan 2007 har Arbetsmiljöverket effektiviserat sin verksamhet
              och sänkt sina driftskostnader väsentligt. De har också utvecklat
              sin information och kunskapsspridning så att fler kan nås av den
              kunskap som behövs för att göra rätt i arbetsmiljöarbetet.
            </seg>
            <seg n="ea3a0735">
              Kerstin Nilsson tar bland annat upp företagshälsovården. Här
              kan konstateras att det bidrag som var sökbart för företagshälsovården
              utnyttjades dåligt. Arbetsgivarna har därmed inte fått stöd för
              att vidta tidiga och arbetsplatsnära rehabiliteringsinsatser,
              vilket var syftet med bidraget. Regeringen bedömer att det finns
              fortsatt behov av stöd för att öka återgången i arbete och föreslår
              därför att bidraget i stället riktas direkt till arbetsgivarna.
              De anslagna medlen ökas stegvis under de första tre åren.
            </seg>
            <seg n="e0352087">
              Vad gäller Maria Stenbergs fråga vill jag understryka att alla
              arbetstagare ska kunna känna sig trygga på arbetsplatsen, oberoende
              av anställningsförhållanden. Möjligheten att hyra in arbetskraft
              är en viktig del av dagens arbetsliv, men det är inte acceptabelt
              att inhyrda från bemanningsföretag har sämre arbetsmiljöförhållanden
              än andra.
            </seg>
            <seg n="4d98ffdf">
              Arbetsmiljölagen är mycket tydlig med att bemanningsföretaget
              har det övergripande arbetsmiljöansvaret för alla anställda. Därutöver
              är den som anlitar inhyrd arbetskraft för att utföra arbete i
              sin verksamhet skyldig att vidta de skyddsåtgärder som behövs
              i detta arbete.
            </seg>
            <seg n="af5a91c8">
              Arbetsmiljöverket har under perioden 2011–2013 genomfört en tillsynssatsning
              riktad mot bemanningsbranschen. Under satsningen gjorde Arbetsmiljöverket
              över 1 000 inspektioner och uppföljningsbesök hos bemanningsföretag
              och kundföretag. Verket har därmed nått ut till många aktörer
              i branschen med information om regler och ansvarsförhållanden.
              Detta är mycket viktigt för att sprida kunskap och skapa ökad
              medvetenhet om ansvarsförhållanden och den särskilda arbetsmiljöproblematiken
              i bemanningsbranschen. Arbetsmiljöverkets rapport angående tillsynssatsningen
              visar att det finns mycket att arbeta med såväl i de inhyrande
              företagen som i bemanningsföretagen.
            </seg>
            <seg n="b5a50c0f">
              I sammanhanget måste man ändå komma ihåg att Sverige i en internationell
              jämförelse ligger väl till när det gäller arbetsmiljö. Sverige
              har ett betydligt lägre antal anmälda arbetsolyckor med sjukfrånvaro
              per 100 000 anställda än genomsnittet inom EU, och endast ett
              fåtal länder inom EU har färre dödsolyckor per 100 000 anställda.
              Det innebär inte att vi kan vara nöjda. Varje person som skadas
              eller drabbas av ohälsa på grund av arbetet är en för mycket.
              Fortsatta ansträngningar måste göras för att minska riskerna.
            </seg>
          </u>
          <note n="5f4a3198">
            Förste vice talmannen konstaterade att Maria Stenberg (S), som
            framställt en av interpellationerna, inte var närvarande i kammaren.
          </note>
          <note type="speaker" n="e92be0e4">
            Anf. 84 KERSTIN NILSSON (S):
          </note>
          <u who="kerstin_nilsson_6ba9f1" xml:id="i-d1b258e716b3bc28-0" n="835293e7">
            <seg n="903a6b4d">
              Fru talman! Jag tackar arbetsmarknadsministern för svaret. Men
              när ministern säger att arbetsmiljöfrågorna har hög prioritet
              tycker jag att det klingar lite falskt. När ministern säger att
              det inte bara handlar om hur mycket resurser, alltså pengar, som
              satsas utan också om hur resurserna används håller jag med henne
              – men bara delvis. Det är väl självklart att varje satsad krona
              ska användas effektivt. Självfallet ska Arbetsmiljöverket precis
              som alla andra myndigheter ständigt jobba för att bli så bra och
              effektiva som möjligt.
            </seg>
            <seg n="8788b9ca">
              Sedan hörde jag att ministern stolt sade att Arbetsmiljöverket
              sedan 2007 har effektiviserat sin verksamhet och sänkt sina driftskostnader
              väsentligt. Ja, men hade de något val? Mindre pengar in ger mindre
              pengar ut hur man än räknar. Men det finns en gräns för när de
              minskade anslagen får negativ effekt på verksamheterna. Den gränsen
              har nåtts, och värre blir det.
            </seg>
            <seg n="9d05b441">
              Arbetsmiljöverket har för små och alltmer krympande resurser.
              Specialistkompetens riskerar att försvinna när allt ska plattas
              ned och alla ska göra allt. ILO rekommenderar att det finns en
              arbetsmiljöinspektör på 10 000 anställda. Vi har en på 17 000.
              För ett tag sedan hörde jag arbetsmiljöinspektörer be och tigga
              sina kolleger som var på väg att gå i pension: Stanna! I dag måste
              tre pensionärer gå innan man får en ny inspektör. Det får mig
              att undra hur arbetsmiljöinspektörerna har det med sin egen arbetsmiljö.
              När ska vi börja med utbrändhet och sjukskrivningar i den gruppen?
            </seg>
            <seg n="296e46a5">
              Inspektionerna har minskat, och verket har svårt att följa upp
              sina förelägganden och beslut. Skyddsombuden har fått ta en allt
              större roll, som de ofta inte är utbildade för. Vi vet också att
              det saknas villiga skyddsombud på många arbetsplatser. Det är
              inte enkelt att vara skyddsombud. Det kan få konsekvenser hos
              vissa arbetsgivare när man jobbar som skyddsombud eller har ett
              fackligt uppdrag.
            </seg>
            <seg n="5b8ad646">
              I tidningen Arbetet, som jag har med mig här, kunde vi nyligen
              läsa att skyddsombuden inte får den uppbackning de behöver. Metall
              säger: Arbetsmiljöverket har i dag gått från sin tidigare tillsynsverksamhet
              till att bli en informationsmyndighet. Byggnads säger: Det stöd
              som de regionala skyddsombuden har haft från verket har försämrats,
              och förtroendet för myndigheten har minskat. Här står också om
              arbetsgivare som skrattar år skyddsombuden när de hotar med Arbetsmiljöverket.
            </seg>
            <seg n="b8e368e2">
              För mig handlar effektivisering inte om minskade resurser utan
              om hur man med befintliga resurser ska kunna göra ett ännu bättre
              arbetsmiljöarbete. Ministern säger att vi ska komma ihåg att Sverige
              i en internationell jämförelse ligger väl till när det gäller
              arbetsmiljö. Det är väl bra, men ska vi nöja oss med det? Är det
              ett svar vi ska ge till dem som skadar sig på eller blir sjuka
              på jobbet? Vi ligger bra till – ska vi säga så? Är det att ha
              hög prioritet?
            </seg>
            <seg n="b8df1a17">
              Vad menar ministern egentligen med att fortsatta ansträngningar
              måste göras för att minska riskerna? Vad är det som ska eller,
              rättare sagt, kan göras med minskade resurser och anslag?
            </seg>
          </u>
          <note type="speaker" n="f9f283d9">
            Anf. 85 RAIMO PÄRSSINEN (S):
          </note>
          <u who="raimo_parssinen_4608d0" xml:id="i-39720d6642010e44-5" n="6da548f1">
            <seg n="5dad8eba">
              Fru talman! Arbetsmarknadsministern säger i svaret att det finns
              mycket att arbeta med såväl i de inhyrande företagen som i bemanningsföretagen.
              Det är en lite knepig fråga.
            </seg>
            <seg n="5b12b4ed">
              Hon säger också att det inte är acceptabelt att inhyrda från
              bemanningsföretag har sämre arbetsmiljöförhållanden än andra.
              Det är känt i bemanningsbranschen att när man kommer till arbetsplatser
              som inhyrd så får man göra de jobb som de andra inte riktigt vill
              göra. Det är lite tuffare och lite hårdare jobb på många ställen.
            </seg>
            <seg n="61f02857">
              Man får inte heller någon riktig introduktion när man kommer
              dit. Det är därför man har kunnat konstatera att olycksfallsfrekvensen
              är högre, speciellt bland de unga, i bemanningsföretagen. Detta
              måste man hantera på något sätt. Det finns även oklarheter när
              det gäller ansvarsområden och ansvarsgränser mellan de inhyrda
              och de företag som hyr in.
            </seg>
            <seg n="e2a9eec1">
              Det finns mycket att arbeta med, säger Elisabeth Svantesson.
              Kan vi få exempel på vad regeringen tänker göra när det gäller
              just detta speciella fall med bemanningsföretag? Det finns mycket
              att arbeta med.
            </seg>
            <seg n="c37a8309">
              Vi kan konstatera, precis som Kerstin Nilsson föredömligt sade,
              när det gäller resurser – jag hoppas att Elisabeth Svantesson
              lyssnar – att många klagomål nu allt oftare gäller att Arbetsmiljöverket
              inte kommer när man kallar på dem. Till och med när det gäller
              allvarliga saker som våld och hot i butiker får Handels vänta.
              Detta är ett vittnesmål som sprider sig från fler och fler förbund.
              Jag läser igenom sammanställningar av regionala skyddsombuds rapporter
              som kommer från alla förbund.
            </seg>
            <seg n="f0036aff">
              Det nya sanktionssystem som ska sättas i sjön den 1 juli 2014
              kritiseras av TCO och LO. De säger att det nya systemet blir tandlöst
              nu när Arbetsmiljöverket avlövas som det görs. Det finns alltså
              sämre möjligheter att komma ut och kolla och inspektera och sätta
              sanktionssystemet i verket.
            </seg>
            <seg n="fd1eb3d1">
              Som jag har sagt tidigare klarar man inte riktigt av den viktiga
              bevakningen gentemot EU och det arbete som finns där. Som jag
              tidigare hävdade saknar man också specialkompetens. Man kan inte
              fylla på. Det handlar också om att det blir svårare inspektioner.
              De psykosociala arbetsmiljöproblemen är ingenting som man går
              in och löser direkt. Man kan inte gå in och säga att en viss person
              har anmält att det sker kränkande särbehandling, utan man får
              gå in i gruppen och börja bearbeta den för att nysta ut det hela
              och skaffa sig en bild av var problemet egentligen ligger.
            </seg>
            <seg n="5d05ab1d">
              Avlövningen ger alltså negativt resultat. Min fråga är dock om
              det finns så mycket att göra här. Om vi tittar på bemanningsföretagen
              också, vad tänker ministern göra? Vi har ju konstaterat att det
              är stora bekymmer. Hon skriver att det är oacceptabelt att man
              har sämre arbetsmiljöförhållanden än andra om man är inhyrd. Då
              blir jag riktigt nyfiken och intresserad.
            </seg>
            <seg n="5b5dff16">
              Jag håller med ministern. Det är oacceptabelt. Vi socialdemokrater
              har förslag om detta, men jag tänkte först efterhöra ministerns
              förslag.
            </seg>
          </u>
          <note type="speaker" n="fd16d36d">
            Anf. 86 KATARINA BRÄNNSTRÖM (M):
          </note>
          <u who="katarina_brannstrom_bc40ef" xml:id="i-edb9bf185cfeac99-2" n="6fa6f637">
            <seg n="8f7c1584">
              Fru talman! Bemanningsanställdas situation på arbetsmarknaden
              har varit oerhört uppmärksammad den senaste tiden. Det kom en
              beställd studie, och Arbetsmiljöverket har gjort en särskild granskning
              av branschen. Det påstods att man var väldigt otrygg i sin anställning
              och att man mådde psykiskt dåligt. Det drogs väldigt långtgående
              slutsatser av undersökningen. Bemanningsbranschen själv har dock
              kommit med oerhört starka protester mot den beskrivningen.
            </seg>
            <seg n="f90db847">
              Här handlar det i mycket om politik. Socialdemokraterna, LO och
              facket i stort vill inte ha bemanningsföretag. Man vill inte ha
              personal som jobbar som bemanningsanställda.
            </seg>
            <seg n="0e7115c6">
              Hade man varit lika orolig för hur kvinnor har det i offentlig
              sektor i kommuner och landsting, ofta styrda av socialdemokrater,
              hade vi haft en mycket intressantare debatt här i kammaren. Visst
              är det sant att bemanningsanställda ofta arbetar i riskfyllda
              branscher och framför allt får komma in vid toppar och stressade
              situationer. Därför är det inte märkligt att statistiken visar
              att det har varit fler olycksfall.
            </seg>
            <seg n="04a29f86">
              Det är viktigt att vi tar alla undersökningar på allvar, och
              det är viktigt att den som jobbar i bemanningsbranschen trivs
              med sitt jobb och är säker och trygg på sitt arbete. Självklart
              är arbetsmiljöfrågorna viktiga. Alla anställda ska ha en god arbetsmiljö
              oberoende av vilken anställningsform de har. Både bemanningsföretaget
              och den som hyr in ska se till att de anställda har en bra arbetsmiljö.
            </seg>
            <seg n="525cd058">
              Det är klart att om man gör över 1 000 inspektioner inom en viss
              bransch vore det konstigt om man inte hade hittat många anmärkningar.
              Det måste man ju göra, annars skulle man inte ens visa att inspektionerna
              behövdes.
            </seg>
            <seg n="880bb5ba">
              Alla behövs på arbetsmarknaden. Alla jobb behövs. Alla som jobbar
              behövs. Bemanningsföretagen behövs, och de som jobbar i bemanningsföretagen
              behövs. Det har dessutom visat sig att jobb i bemanningsföretag
              väldigt ofta är människors första fot in på arbetsmarknaden. Man
              får anställning en viss tid och får arbeta upp sina kunskaper
              och få erfarenhet. Man blir mer attraktiv att anställa.
            </seg>
            <seg n="7509e63d">
              Bemanningsföretagen är en oerhört viktig del och kommer att finnas
              med både på svensk arbetsmarknad och på annan arbetsmarknad oavsett
              vad socialdemokrater, LO och andra fack påstår. Det gäller nu
              att vi ser till att det blir bra för alla på svensk arbetsmarknad
              och inte hackar på vissa grupper.
            </seg>
            <seg n="e4cc870a">
              Jag tycker i så fall att man borde gå till de kommuner och landsting
              som är styrda av socialdemokrater och diskutera hur kvinnor mår
              i den branschen. Varför stiger sjukskrivningstalen? Vad kan kvinnor
              säga till om, och vad har de för inflytande på sitt arbete? Hur
              mår de psykiskt? Jag tycker att vi ska ha en balanserad debatt
              och inte enbart rikta in oss på vissa grupper.
            </seg>
            <seg n="2b8877c3">
              Det är viktigt att Arbetsmiljöverket gör inspektioner och att
              de får resurser att göra det de ska. Men i den här kammaren låter
              det ibland som om Socialdemokraterna mest är oroade för Arbetsmiljöverket
              självt, ett statligt verk, för dem som jobbar där, inspektörerna,
              och för skyddsombuden – det är kanske inte arbetsmiljön som är
              huvudpunkten.
            </seg>
          </u>
          <note type="speaker" n="eff2a165">
            Anf. 87 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_arbetsmarkna" xml:id="i-fc5fce1506548510-12" n="fb5a5d1e">
            <seg n="67cdebe8">
              Fru talman! Jag tackar för interpellationerna från Maria Stenberg
              och Kerstin Nilsson.
            </seg>
            <seg n="edfc9742">
              Det som Arbetsmiljöverket nu har gjort i den här branschen visar
              väl att det faktiskt fungerar. Det vill säga att man gör en speciell
              satsning. Man ser över en bransch och konstaterar vad som fungerar
              och inte, och man kan samtidigt sprida information och kunskap
              om hur arbetet ska gå till.
            </seg>
            <seg n="708e79ee">
              Bemanningsbranschen är speciell, och det är extra viktigt att
              förtydliga att bemanningsanställda precis som alla andra ska omges
              av en god arbetsmiljö. Arbetsmiljöverket visar att den här frågan
              måste få ökad prioritet bland bemanningsföretagen och deras kundföretag,
              men frågan behöver inte alltid ha ett politiskt svar så till vida
              att vi skulle ändra lagar. Eller vill Raimo Pärssinen eller Maria
              Stenberg – hon är inte här – gå i samma spår som Jonas Sjöstedt
              och helt enkelt förbjuda bemanningsföretag i Sverige?
            </seg>
            <seg n="d3cbe9c4">
              De bemanningsanställda utgör en ganska liten andel av alla 4,7
              miljoner sysselsatta på svensk arbetsmarknad. Bemanningsföretagen
              fyller en väldigt viktig funktion. Man anställer många unga och
              utrikes födda och är för många en väg in. Men självklart ska här
              råda sjysta villkor. Det blir ofta svårare när det finns ett ansvar
              både hos arbetsgivaren – bemanningsföretaget har det huvudsakliga
              ansvaret – och också hos den som hyr in, som har ett stort ansvar
              att visa och introducera alla, speciellt unga, på den nya arbetsplatsen.
            </seg>
            <seg n="788dba39">
              Detta är ett exempel på att det faktiskt fungerar. Här har Arbetsmiljöverket
              gjort en specifik satsning mot den här branschen. Man har kommit
              med en rapport för att lyfta fram frågor som vi får jobba med
              på olika sätt.
            </seg>
            <seg n="3f478662">
              Låt mig ta upp Kerstin Nilssons fråga. Jag har i flera sammanhang,
              till exempel för bara någon timme sedan och också den 5 november,
              den 22 november och i en aktuell debatt den 3 december redogjort
              för min och regeringens syn på arbetsmiljöpolitiken. Jag har precis
              samma svar som då och känner inte att jag ska upprepa allt jag
              sagt. Arbetsmiljöarbete är viktigt, och att man jobbar mer effektivt
              är något positivt.
            </seg>
            <seg n="83be53f0">
              Vi har också pratat om kopplingen mellan resurser och vad man
              får ut av resurserna. Självklart ska Arbetsmiljöverket ha resurser
              att göra sitt jobb. Vi kan ha olika syn på hur stort det uppdraget
              ska vara. De senaste åren har verkets resurser ökat igen, speciellt
              med fokus på kunskap och informationsspridning. Det tror jag är
              väldigt viktigt.
            </seg>
            <seg n="ab4ecf32">
              Jag vet att Socialdemokraterna i kammaren är väldigt fokuserade
              på tillsyn, men tillsynen sker också runt om i Sverige. Det är
              dock också viktigt med andra delar, till exempel det man nu har
              gjort i bemanningsbranschen. Det är enormt viktigt att den typen
              av särskilda satsningar fortsätter.
            </seg>
          </u>
          <note type="speaker" n="1429794e">
            Anf. 88 KERSTIN NILSSON (S):
          </note>
          <u who="kerstin_nilsson_6ba9f1" xml:id="i-d1b258e716b3bc28-1" n="835293e7">
            <seg n="23d0e014">
              Fru talman! Företagshälsovården är en viktig och stor del av
              arbetsmiljöarbetet. Företagshälsovården har två huvuduppgifter.
              Man ska jobba med förebyggande arbete på arbetsplatserna. Man
              ska vara ett kompetensstöd till arbetsgivarna. Det handlar om
              ergonomi, kemiska hälsorisker och alltmer också om den psykiska
              arbetsmiljön.
            </seg>
            <seg n="1825c622">
              Man ska bidra till att arbetsuppgifterna anpassas till individens
              förutsättningar och till rehabilitering. Den bästa rehabiliteringen
              är dock den som aldrig behövs. Många företag och anställda saknar
              i dag företagshälsovård, och täckningen har minskat.
            </seg>
            <seg n="f35ab9d1">
              Det är bara 66 procent av alla som är anslutna till företagshälsovården.
              En tredjedel har en bra företagshälsovård, och en tredjedel har
              företagshälsovård bara till namnet. En tredjedel har ingen företagshälsovård
              alls.
            </seg>
            <seg n="1463319e">
              Det är dålig täckning där riskerna finns, främst de nya riskerna.
              Det handlar om småföretag, visstidsanställningar, bemanningsföretag
              och om det gränslösa arbetslivet, som man tar med sig hem. Det
              är stress, utbrändhet och psykisk ohälsa.
            </seg>
            <seg n="8a55d38b">
              Nu har regeringen valt att skära ned stödet till företagshälsovården
              med över 300 miljoner, och detta sker samtidigt som vi ser att
              sjuktalen ökar. Företagshälsovården hade redan tidigare problem
              med lönsamheten. Man har inte fått konkurrera med kvalitet utan
              med lägsta bud. Det har därför blivit mindre fortbildning och
              kompetensutveckling.
            </seg>
            <seg n="d02cf5b3">
              När det gäller företagshälsovården konstaterar ministern att
              det bidrag som var sökbart för företagshälsovården utnyttjades
              dåligt. Ministern menar att arbetsgivarna därmed inte fått stöd
              för att vidta åtgärder och arbetsplatsnära rehabiliteringsinsatser.
              Vad menar ministern med att de inte fått stöd? Är det inte så
              att arbetsgivarna inte har utnyttjat möjligheterna, att de inte
              själva har krävt detta och att de inte har anlitat företagshälsovården?
              Om nu inte arbetsgivarna har anlitat företagshälsovården tidigare,
              vad är det som får ministern att tro att arbetsgivarna kommer
              att bli bättre för att de kan ansöka om pengar direkt? Det är
              pengar som de kan köpa olika tjänster för på en alltmer kunskapsmässigt
              och smalsynt urholkad arbetsmarknad. Företagshälsovårdens styrka
              ligger ju i dess bredd och framför allt dess långsiktiga arbete.
            </seg>
            <seg n="6625413b">
              Till Katarina Brännström vill jag säga: Ja, det är möjligt att
              Katarina Brännström tittar, men hon ser inte. Katarina Brännström
              hör, men hon lyssnar inte. Katarina Brännström är så fast i sin
              föreställning om hur bra det fungerar att hon verkligen tror att
              det är sanning. All statistik, alla mätningar, alla rapporter
              från många fackliga förbund och forskare och att vi socialdemokrater
              debatterar här i kammaren tycker Katarina Brännström är osanning
              och fabulering.
            </seg>
            <seg n="090ebef6">
              Ja, vi ser nog olika sanningar. Men jag tror att vi har mer styrka
              när vi säger att det inte fungerar.
            </seg>
          </u>
          <note type="speaker" n="391ef1a5">
            Anf. 89 RAIMO PÄRSSINEN (S):
          </note>
          <u who="raimo_parssinen_4608d0" xml:id="i-39720d6642010e44-6" n="6da548f1">
            <seg n="eb7724f1">
              Fru talman! Det är en klassisk debatt som vi har i riksdagens
              kammare. Här står Moderaterna och säger: Ja, ni socialdemokrater
              tillsammans med LO och andra fack tycker så här. Men de andra
              facken är faktiskt TCO och Saco. Så man kan säga att det är den
              samlade löntagarsidan som tycker så. Alla är drabbade på olika
              sätt av bemanningsföretagen.
            </seg>
            <seg n="ad0ae28b">
              Men ni moderater gör er till företrädare för arbetsgivarna, i
              gammal vanlig ordning. Ni pratar om bemanningsbranschens företrädare.
              Ni pratar om Svenskt Näringsliv och så vidare. Det är en klassisk
              debatt, fru talman. Den har hållits många gånger i denna kammare
              och kommer att hållas framöver. Men den ger också den sanna bilden
              av det så kallade arbetarpartiet Moderaterna.
            </seg>
            <seg n="41b4da14">
              När det gäller Elisabeth Svantessons försök att fråga om jag
              håller med Jonas Sjöstedt skulle jag kunna säga så här: Det finns
              väl två extremer i det här fallet, eller två punkter som är långt
              ifrån varandra. Den ena är Vänsterpartiet; den andra är Moderaterna.
              Då känns det skönt för oss socialdemokrater att veta att vi befinner
              oss i verkligheten, i mitten.
            </seg>
            <seg n="68e5dcb1">
              Vi pratar inte om förbud för bemanningsbranschen. Däremot tycker
              vi att vi ska förbjuda att man hyr ut och in arbetskraft för ett
              stadigvarande arbetskraftsbehov. Vad finns det egentligen för
              anledning att ha 20 procent av arbetsstyrkan därifrån stadigvarande
              i produktionen? Det finns ingen anledning till det. Det är det
              som händer nu. Det sprider sig, och de blir fler och fler. Vi
              vill ha begränsningar. Vi vill också stärka lagen om anställningsskydd.
              Vi vill inte att man via bemanningsföretag ska kunna gå runt den.
              Det är konkreta förslag.
            </seg>
            <seg n="0fda63a9">
              Vi är fullständigt överens, Elisabeth Svantesson, om att det
              inte är acceptabelt att inhyrda från bemanningsbranschen har sämre
              arbetsmiljöförhållanden än andra. Då blir min konkreta fråga:
              Vad tänker Elisabeth Svantesson göra åt detta?
            </seg>
          </u>
          <note type="speaker" n="a0049c0f">
            Anf. 90 KATARINA BRÄNNSTRÖM (M):
          </note>
          <u who="katarina_brannstrom_bc40ef" xml:id="i-edb9bf185cfeac99-3" n="6fa6f637">
            <seg n="60cc0a39">
              Fru talman! Jag tror att Socialdemokraterna väldigt gärna vill
              att arbetsmarknaden ska vara som den alltid var förr, med fasta,
              ofta livslånga, anställningar på samma arbetsplats, där man via
              fack och skyddsombud kunde kontrollera allt som skedde och alla
              som arbetade.
            </seg>
            <seg n="cf6c358d">
              Nu har vi delvis ett annat arbetsliv med en ökad rörlighet, med
              kortare anställningar och med bemanningsföretag som kommer in
              när det krävs, när behoven ökar, ibland kortvarigt. Då är det
              inte lika lätt att kontrollera detta längre. Då får fackombuden
              naturligtvis inte samma kontroll. Inte heller skyddsombuden får
              det. Därför är det ännu viktigare med rätt information och bred
              kunskap som kan förmedlas via Arbetsmiljöverket till de arbetsgivare
              och de arbetsplatser där riskerna är som störst. Det är där kraften
              ska läggas.
            </seg>
            <seg n="ec91fa68">
              Svensk arbetsmiljö är kanske bäst i världen. Det finns ett bra
              skydd för alla anställda. Fokus ska därför ligga på de riskfyllda
              jobben och på arbetsgivare som inte sköter det som de bör göra.
              Men det är svårt för Socialdemokraterna att acceptera att Alliansen
              styr Sverige, att vi gör annorlunda, att vi ställer andra krav
              och att vi vill att Arbetsmiljöverket ska göra andra saker.
            </seg>
            <seg n="4ce154e1">
              Visst kan allt bli bättre; så är det. Men vi ska väl också glädjas
              åt det som är bra, att vi har statistik som visar att arbetsmiljön
              blir bättre och bättre i Sverige.
            </seg>
            <seg n="9ba4cbcc">
              Sist vill jag bara påminna om att alla jobb behövs, även bemanningsföretagens
              jobb, gamla och nya i Sverige. Så ser det ut i framtiden.
            </seg>
          </u>
          <note type="speaker" n="561b3764">
            Anf. 91 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_arbetsmarkna" xml:id="i-fc5fce1506548510-13" n="fb5a5d1e">
            <seg n="9684a2f5">
              Fru talman! För mig är det viktigt att alla arbetsplatser är
              sjysta. Jag tar inte parti för vare sig arbetstagarna eller arbetsgivarna.
              Jag tar parti för att vi ska ha en väl fungerande arbetsmarknad.
              Då är det viktigt att bemanningsföretagen finns. De är ett viktigt
              komplement. De är en väldigt liten del av svensk arbetsmarknad,
              men självklart ska alla som jobbar i bemanningsföretag ha sjysta
              villkor och en sjyst arbetsmiljö. Det är också därför det är så
              bra, just som jag sade, att Arbetsmiljöverket har gjort den här
              speciella satsningen, där man också har passat på att informera,
              och kommer att göra det, om det som gäller.
            </seg>
            <seg n="0d17ce6b">
              Till Kerstin Nilsson vill jag säga: Jag hoppas verkligen att
              fler arbetsgivare ska använda sig av de medel som finns för att
              man direkt ska kunna söka detta. Jag tror nämligen att det är
              viktigt att både arbetsgivare och arbetstagare har möjlighet till
              stöd i olika rehabiliteringsfrågor i det praktiska arbetsmiljöarbetet.
            </seg>
            <seg n="d67e4990">
              Men vi får inte glömma bort att det ändå är arbetsgivaren som
              har ett ansvar att se till att man får det stöd som man behöver.
              Jag hoppas att de här pengarna ska komma till ökad användning,
              eftersom de inte tidigare har gjort det som det var tänkt, och
              att man anlitar expertis när det behövs.
            </seg>
            <seg n="fe8784ee">
              Jag tror att det finns en otrolig potential hos arbetsgivare
              att se möjligheten att ha en god arbetsmiljö. Det finns många
              företag som jobbar så. Man ser att en god arbetsmiljö är en stark
              konkurrensfördel. Personal som trivs och mår bra gör ett bra jobb.
              Det är helt enkelt betydligt roligare att ha roligt på jobbigt
              än att ha det besvärligt. Då måste också arbetsgivaren se företagshälsovården
              som en resurs i rehabiliteringsarbetet.
            </seg>
          </u>
          <note type="speaker" n="59e41909">
            Anf. 92 KERSTIN NILSSON (S):
          </note>
          <u who="kerstin_nilsson_6ba9f1" xml:id="i-d1b258e716b3bc28-2" n="835293e7">
            <seg n="47e35917">
              Fru talman! Ministern och Katarina Brännström! Jag sammanfattar
              vad jag har hört i dag. En effekt av effektiviseringen av Arbetsmiljöverket
              är att arbetsmiljöarbetet har försämrats. Inget som ministern
              eller som Brännström har sagt här i dag eller andra dagar förändrar
              det. Kort sagt: Regeringen satsar genom att dra ned.
            </seg>
            <seg n="a580cc8b">
              Jag tackar så mycket och önskar alla en god jul.
            </seg>
          </u>
          <note n="46d891a6">
            Överläggningen var härmed avslutad.
          </note>
          <note n="3a8c9e29">
            18 § Svar på interpellation 2013/14:146 om stoppad utbildning
            i fas 3
          </note>
          <note type="speaker" n="c19c86fe">
            Anf. 93 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_arbetsmarkna" xml:id="i-fc5fce1506548510-14" n="fb5a5d1e">
            <seg n="2752ff44">
              Fru talman! Ylva Johansson har frågat mig vad regeringen avser
              att göra för att arbetslösa i fas 3 inte ska förhindras att delta
              i utbildning som leder till jobb. Ylva Johansson har även frågat
              mig om jag anser att dessa lappkast när det gäller besked till
              både långtidsarbetslösa och utbildningsleverantörer bidrar till
              att stärka förtroendet för Arbetsförmedlingen.
            </seg>
            <seg n="d30ea594">
              Det besked jag har gett och fortsatt ger är att Arbetsförmedlingen
              har överskridit anslaget och att regeringen därför har tillfört
              mer pengar för att pågående program och insatser inte ska behöva
              avbrytas. Arbetsförmedlingen har också fått i uppdrag av regeringen
              att vidta åtgärder för att ha en god styrning, kontroll och uppföljning
              av de anslagsvillkor som gäller.
            </seg>
            <seg n="227fe232">
              I budgetpropositionen för 2014 föreslår regeringen att möjligheten
              till program blir permanent, och Arbetsförmedlingen tillförs nya
              pengar för ändamålet.
            </seg>
            <seg n="a383257f">
              Jag tycker att det är viktigt att undvika att enskilda arbetssökande
              kommer i kläm. Det är också därför som regeringen har vidtagit
              åtgärder.
            </seg>
          </u>
          <note type="speaker" n="063e56ff">
            Anf. 94 YLVA JOHANSSON (S):
          </note>
          <u who="ylva_johansson_6bf3cf" xml:id="i-671f22f0476f332e-0" n="eef9c1e2">
            <seg n="023b883e">
              Fru talman! Tack, ministern, för svaret!
            </seg>
            <seg n="42db9198">
              Vi ser nu vissa tecken på ljusning på arbetsmarknaden. Trots
              det fortsätter fas 3 att växa. Under regeringen Reinfeldt har
              antalet personer som har varit arbetslösa i två år eller mer nästan
              tredubblats, från 24 000 till ungefär 70 000 personer. Regeringens
              viktigaste åtgärd för de långtidsarbetslösa är fas 3.
            </seg>
            <seg n="13c6d865">
              Fas 3 är slutstationen i regeringens jobb- och utvecklingsgaranti.
              Det är den jobb- och utvecklingsgaranti som dess värre ofta inte
              leder till vare sig jobb eller utveckling för dem som deltar.
              Fas 1 och 2 i denna jobb- och utvecklingsgaranti har år efter
              år dragits med problem med för låg aktivitet. Också i årets budgetproposition
              konstaterar regeringen att arbetslösa inte får del av insatserna
              i fas 1 och 2 och att många därför ramlar ut i fas 3.
            </seg>
            <seg n="575c9f6b">
              Fru talman! I fas 3 ska man vara sysselsatt hos en anordnare.
              Man ska alltså inte aktivt rustas för att ta jobben, utan man
              ska vara sysselsatt. Det är lite grann tanken av en slutstation.
            </seg>
            <seg n="6a042d14">
              Efter att riksdagen gjorde ett tillkännagivande till regeringen
              för två och ett halvt år sedan tvingades regeringen att backa.
              Nu är det möjligt för ett fåtal personer att i fas 3 få tillgång
              till exempelvis utbildning. Regeringen gjorde tydligen bedömningen
              att det är få personer som behöver en utbildning som kan leda
              till arbete eftersom man har anslagit för lite pengar. Det har
              visat sig att regeringen har gjort en felaktig bedömning. I oktober
              i år tog pengarna abrupt slut. Då drog Arbetsförmedlingen i nödbromsen.
              Det blev stopp för dem som hade planerat att påbörja en utbildning.
              Det blev stopp för de utbildningsanordnare som hade planerat att
              bedriva utbildningar.
            </seg>
            <seg n="40286a6f">
              Precis som ministern säger sköt regeringen till extra pengar.
              Vi hade en interpellationsdebatt den 5 november om detta. Det
              var bra att regeringen tillsköt pengar. Men bara två veckor senare,
              i mitten av november, drog Arbetsförmedlingen i nödbromsen igen.
              Nu var pengarna slut igen! Nu fick återigen långtidsarbetslösa
              beskedet att den utbildning de skulle gå på kunde de inte påbörja
              förrän nästa år. Då har Arbetsförmedlingen pengar igen. Utbildningsanordnare
              som har bokat lärare och lokaler får känna av samma nödbroms.
              De får bedriva utbildningen först nästa år, inte under årets kvarvarande
              månader.
            </seg>
            <seg n="2b116015">
              Ska vi ha det så här, Elisabeth Svantesson, i arbetsmarknadspolitiken?
              Rycka fram och tillbaka, dra i nödbromsen hit och dit – samtidigt
              som långtidsarbetslösa kommer i kläm. Vad är problemet? Kan inte
              regeringen klara av att styra Arbetsförmedlingen? Eller har regeringen
              haft fel från början om fas 3?
            </seg>
          </u>
          <note type="speaker" n="31b60118">
            Anf. 95 Arbetsmarknadsminister ELISABETH SVANTESSON (M):
          </note>
          <note n="8c0d3dd1">
            Fru talman! Tack, Ylva Johansson, för interpellationen!
          </note>
          <u who="elisabeth_svantesson_arbetsmarkna" xml:id="i-91e66e5de36064db-1" n="fb5a5d1e">
            <seg n="1c4fca53">
              Målet med regeringens politik är att bryta utanförskapet och
              att människor ska ha ett arbete att gå till. Vi vet att det är
              betydligt fler i dag än 2006 som just har ett jobb, och Sverige
              har den lägsta långtidsarbetslösheten i EU.
            </seg>
            <seg n="0e2df4f5">
              Det finns fortfarande många människor som kämpar med att komma
              in eller återetablera sig efter krisen. Det finns också människor
              som tidigare var långtidssjukskrivna som nu rustas och matchas
              för att komma tillbaka. Flera av dessa personer finns just i sysselsättningsfasen.
            </seg>
            <seg n="cf99743e">
              Det besked som jag gav Ylva Johansson i tidigare interpellationsdebatter,
              och fortsätter att ge henne, är att vi har tillmötesgått den hemställan
              som Arbetsförmedlingen kom in med och behandlat den skyndsamt.
              Det är det jag har att utgå från när jag fattar beslut.
            </seg>
            <seg n="65732377">
              Vi måste komma ihåg att personer som står långt från arbetsmarknaden
              har olika behov. Det är män och kvinnor, ibland tjejer och killar,
              som har olika bakgrund. Det finns en homogenitet vad gäller tid,
              att de har varit arbetslösa länge, men de har olika förutsättningar
              och det är ofta olika saker som har samverkat till att de har
              blivit långtidsarbetslösa. En del har inte haft ett jobb på sju,
              åtta, nio år, ibland längre. En del har låg utbildning, andra
              har hög utbildning, andra har nedsatt arbetsförmåga och många
              har problem med ohälsa.
            </seg>
            <seg n="e16a3d31">
              När man lyssnar på Socialdemokraterna i debatten kan man tro
              att just en arbetsmarknadsutbildning skulle vara lösningen på
              allt. Det kan vara en del, men det är viktigt att jobba aktivt
              på flera fronter. Det handlar om att rusta med praktik och träning,
              att vara aktiv och finnas hos en anordnare. Det handlar också
              om att motivera människor att läsa till bristyrken i de fall det
              är möjligt. Det är därför vi har ökat antalet platser på yrkesutbildningar
              som arbetsmarknaden efterfrågar.
            </seg>
            <seg n="def0e813">
              Det bör också vara möjligt att omskola sig längre fram i livet.
              Det finns därför studiemotiverande kurser, och CSN-systemet har
              förändrats så att det går att plugga längre upp i åldrarna. Det
              är klart att det behövs fler jobb, och det behövs fler arbetsgivare
              som har möjlighet att anställa.
            </seg>
            <seg n="ecc999f1">
              De frågorna är grunden. Under innevarande år fick Arbetsförmedlingen
              ett tilldelat anslag för utbildningsinsatser. Arbetsförmedlingen
              sade att man skulle överskrida anslaget. Det är den hemställan
              som jag och regeringen har att gå på.
            </seg>
            <seg n="e25d9d68">
              Ibland hör jag från Ylva Johansson att vi styr Arbetsförmedlingen
              för mycket, och ibland får jag höra i kammaren att vi styr för
              lite eller för dåligt. För mig är det naturligtvis viktigt att
              Arbetsförmedlingen tar ansvar för de resurser man har och fördelar
              dem på det sätt man anser är rimligt. Jag kan bara behandla och
              utgå från det som Arbetsförmedlingen hemställer om.
            </seg>
          </u>
          <note type="speaker" n="c38c708f">
            Anf. 96 YLVA JOHANSSON (S):
          </note>
          <u who="ylva_johansson_6bf3cf" xml:id="i-671f22f0476f332e-1" n="eef9c1e2">
            <seg n="c4730252">
              Fru talman! Det är en grundläggande skillnad oss emellan. De
              människor som i dag är långtidsarbetslösa i fas 3 kan ses som
              en annan sorts människor som har sig själva att skylla för sin
              arbetslöshet och som på något vis behöver förändra sig för att
              komma i arbete. Eller de kan ses som människor som du och jag
              som har haft oturen att drabbas av dubbelsmällen arbetslöshet
              och regeringens arbetsmarknadspolitik och därför har hamnat i
              fas 3.
            </seg>
            <seg n="a32c6f5e">
              Förtroendet för Arbetsförmedlingen är i botten, och förtroendet
              har sjunkit under en längre tid. Det är naturligtvis ingen lätt
              sak att vända på den utvecklingen, men jag tror att arbetsmarknadsministern
              håller med mig i min åsikt om den typen av besked som har kommit
              under hösten, där man gasar och bromsar, gasar och bromsar. Det
              handlar om utbildningar för människor i långtidsarbetslöshet.
              Det är fråga om människor som just har motiverats att gå en bristyrkesutbildning,
              där bedömningen har gjorts att den personen kan få en väsentligt
              förbättrad chans till arbete om han eller hon går utbildningen.
              Den arbetslöse är motiverad och är redo att starta, har tagit
              nya tag, och så får den arbetslöse veta att utbildningen inte
              blir av därför att pengarna är slut på kontot.
            </seg>
            <seg n="13347124">
              Sedan är det situationen för utbildningsanordnarna. Det handlar
              om alla de olika aktörer som Arbetsförmedlingen är beroende av
              att ha goda relationer med för att kunna samarbeta. Det gäller
              både kompletterande aktörer och utbildningsanordnare. Där brister
              det också i samarbetet och förtroendet. De lovar att bedriva en
              utbildning som Arbetsförmedlingen efterfrågar, för att motivera
              och utbilda personer som står långt från arbetsmarknaden, och
              sedan får de veta att utbildningen inte kan bli av förrän flera
              månader senare. Det är klart att det påverkar förtroendet negativt
              för Arbetsförmedlingen.
            </seg>
            <seg n="d8a442ae">
              Fru talman! Ministern började med att säga att regeringens ambition
              är att bryta utanförskapet och att alla ska ha ett arbete att
              gå till. Det är en bra ambition. Många delar ambitionen. Regeringens
              problem är att efter sju och ett halvt år där man har bedrivit
              en politik, där man har sagt att detta är målet med politiken,
              har arbetslösheten ökat och utanförskapet fördjupats. Det är resultatet
              av regeringens politik.
            </seg>
            <seg n="3c1544e0">
              Jag kritiserar inte regeringens ambition, men jag kritiserar
              resultatet av regeringens politik. Resultatet är bedrövligt dåligt.
              Det är sant att fler människor arbetar i dag. Det beror på att
              det finns många fler människor i Sverige i dag. Det har aldrig
              varit så många i vårt land, och det är en positiv utveckling att
              Sverige växer. Det vore märkligt om det inte också skulle leda
              till att fler arbetade.
            </seg>
            <seg n="eb44e14b">
              Den intressanta frågan är att andelen som arbetar inte ökar och
              att arbetslösheten, framför allt långtidsarbetslösheten, ökar.
            </seg>
            <seg n="569cc6cf">
              Fru talman! Arbetsmarknadsministern sade här ett par gånger ungefär
              så här: Jag har att utgå från Arbetsförmedlingens hemställan när
              jag beslutar om regeringens politik. Verkligen? Då skulle jag
              föreslå ett byte: Börja utgå från verkligheten i stället!
            </seg>
          </u>
          <note type="speaker" n="a6cc82b4">
            Anf. 97 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_arbetsmarkna" xml:id="i-fc5fce1506548510-15" n="fb5a5d1e">
            <seg n="19c2f9c3">
              Fru talman! Hur ser det ut i Sverige 2013? Det är 200 000 färre
              i utanförskap. Antalet långtidssjukskrivna har minskat kraftigt.
              Färre går i förtidspension. Människor som gömdes och glömdes finns
              nu i arbetskraften. Men många av dem har det svårt. Många har
              gått utbildningar och har haft jobb, men många har haft svårt
              att etablera sig på arbetsmarknaden. Därför är det så viktigt
              att rusta och matcha människor, därför är det så viktigt med rehabiliteringsinsatser
              och därför är det så viktigt att man får vara aktiv och inte glöms
              bort där hemma. Målet är att fortsätta att sänka trösklar för
              människor så att de faktiskt kommer i arbete.
            </seg>
            <seg n="fe8f8755">
              Ja, jobben har vuxit till rätt kraftigt under de här åren. Det
              var ändå så att befolkningen ökade också under 90-talet då vi
              förlorade en mängd jobb under 90-talskrisen. Jobben ökar inte
              med automatik. Befolkningsökning är en viktig faktor. När befolkningen
              ökar ska också jobben växa till, men det räcker inte. Vi måste
              ha en politik som tydligt är inriktad på att underlätta för företagen
              att växa och anställa i olika typer av branscher så att både människor
              med låg och människor med hög utbildning har en chans till egen
              försörjning.
            </seg>
            <seg n="d228eca7">
              Nej, regeringen styr inte sin politik efter en hemställan, men
              den hemställan låg till grund för det vi behandlade på en vecka
              för att, som jag sade då, människor inte skulle komma i kläm.
              Det är olyckligt med den situation som har uppstått på Arbetsförmedlingen.
            </seg>
            <seg n="f89c09c5">
              Från och med nästa år permanentas insatserna för personer som
              finns i sysselsättningsfasen. Det är viktigt, men jag tror att
              det också är viktigt att motivera människor att själva ta ansvar
              och investera i sin egen utbildning där det är möjligt. Det är
              inte skillnad på folk och folk. Jag tror att väldigt många har
              kraft och ork att göra det och vill det. Då är det viktigt att
              motivera dem. Andra behöver andra typer av insatser därför att
              man står olika långt från att kunna ta ett arbete. Många är väldigt
              nära, och vissa känner att de har lite längre väg att gå. Då ska
              alla få det stöd som just de behöver.
            </seg>
            <seg n="9b6c7416">
              När det gäller sysselsättningsfasen vet jag att de fyra oppositionspartierna
              ville stoppa den, men man hade inte något gemensamt alternativ.
              I Socialdemokraternas budget ser jag ingen mirakelkur mot långtidsarbetslösheten.
              Jag ser väldigt mycket av det som vi i dag kallar särskilt anställningsstöd,
              ett stöd som riktar sig till både offentliga och privata arbetsgivare
              och där vi stöttar med 85 procent av lönekostnaden. Vi sänker
              trösklarna att komma in, och då måste fler arbetsgivare öppna
              dörren.
            </seg>
            <seg n="f5bee62f">
              Det är mitt mål att vi genom Arbetsförmedlingen ska jobba ännu
              mer med att både offentliga och privata arbetsgivare ska öppna
              dörren så att personer som har varit borta länge från arbetsmarknaden
              ska få ett jobb att gå till.
            </seg>
          </u>
          <note type="speaker" n="4c03a51d">
            Anf. 98 YLVA JOHANSSON (S):
          </note>
          <u who="ylva_johansson_6bf3cf" xml:id="i-671f22f0476f332e-2" n="eef9c1e2">
            <seg n="589ac140">
              Fru talman! Lyssna på arbetsmarknadsministern – det låter som
              att situationen är väldigt god i landet. Arbetsmarknadsministern
              är uppenbarligen nöjd och tycker att det går bra med utanförskapet
              och att det går bra på arbetsmarknaden. Men det finns, säger hon,
              också behov av att rusta och matcha människor. Det är precis där
              som utvecklingen går åt helt fel håll.
            </seg>
            <seg n="53084cc4">
              Allt fler bedömare kommer till slutsatsen att den svenska arbetsmarknaden
              fungerar allt sämre. Det gäller just matchningen. Det betyder
              att både människor med låg utbildning och människor med hög utbildning
              har svårt att komma på rätt plats på arbetsmarknaden. Det finns
              förskräckande bedömningar av hur stor andel av människor på arbetsmarknaden
              som är på fel jobb i förhållande till sin kompetensnivå. Det beror
              på att arbetsmarknaden fungerar allt sämre och att Arbetsförmedlingen
              inte lyckas med sitt uppdrag. Jag menar att det huvudsakligen
              beror på regeringens politik.
            </seg>
            <seg n="85884cdd">
              Arbetsmarknadsministern betonar att det gäller att motivera människor
              att själva ta tag i sin situation. Det är svårt att säga emot,
              men det är inte det som är det stora problemet. Det stora problemet
              på svensk arbetsmarknad är väl inte att människor inte är motiverade
              att tag i sin situation. Det stora problemet på svensk arbetsmarknad
              är att regeringen inte är motiverad att ta itu med problemen.
            </seg>
          </u>
          <note type="speaker" n="b1e19c89">
            Anf. 99 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_arbetsmarkna" xml:id="i-33f4c59ef845ce89-2" n="fb5a5d1e" next="i-91e66e5de36064db-2">
            <seg n="92e62d21">
              Fru talman! Jag tror att människor kan behöva rustas, matchas
              och få hjälp med att komma in på arbetsmarknaden. För att fler
              ska ha ett jobb att gå till krävs att jobben växer till och att
              man har en politik som gör att jobben växer till. Det är därför
              som vi antingen investerar i tillväxt och förutsättningar för
              jobb så att fler företag startar, växer och anställer. Eller så
              gör vi som Socialdemokraterna föreslår och höjer kostnaden för
              att anställa och lägger högre kostnader på företag, och det påverkar
              i realiteten jobbpolitiken. Det påverkar i realiteten hur många
              som kommer att ha ett jobb att gå till, för det handlar inte om
              en politik för jobb utan om att jobben slås ut.
            </seg>
            <seg n="cc95e0f9">
              Vi måste både rusta och uppmuntra, motivera, hjälpa och stötta
              med rehabilitering och olika typer av insatser, för människor
              är olika. Det är inte en homogen grupp människor som har varit
              arbetslösa länge. Det enda som är gemensamt är att de har varit
              arbetslösa länge. Det gäller att göra rätt insatser och sänka
              trösklar.
            </seg>
            <seg n="18db2b2d">
              Därför har vi ökat platserna till bristyrkesutbildningar, och
              därför är det viktigt att det finns en möjlighet att gå en arbetsmarknadsutbildning.
              Men det måste vara en större träffsäkerhet.
            </seg>
          </u>
          <note n="46d891a6">
            Överläggningen var härmed avslutad.
          </note>
          <u who="elisabeth_svantesson_arbetsmarkna" xml:id="i-91e66e5de36064db-2" n="fb5a5d1e" prev="i-33f4c59ef845ce89-2">
            <seg n="523378ad">
              19 § Svar på interpellationerna 2013/14:149 och 150 om åtgärder
              för att mildra den höga ungdomsarbetslösheten
            </seg>
          </u>
          <note type="speaker" n="882b9a92">
            Anf. 100 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_arbetsmarkna" xml:id="i-fc5fce1506548510-16" n="fb5a5d1e">
            <seg n="74af3d51">
              Fru talman! Johan Andersson har frågat mig om jag och regeringen
              är beredda att ändra styrningen av Arbetsförmedlingen så att personalen
              själv kan ta initiativ och bedöma enskilda åtgärder för att få
              fler ungdomar anställningsbara, och vad mitt och regeringens förslag
              är för att få fler ungdomar att kunna matchas mot arbetsmarknaden.
            </seg>
            <seg n="1ff13770">
              Patrik Björck har frågat mig om jag kommer att ta initiativ till
              att implementera en ungdomsgaranti i Sverige och om jag har agerat
              så att Sverige kan ta del av de medel som är avsatta för de länder
              som misslyckats med att bekämpa ungdomsarbetslösheten.
            </seg>
            <seg n="fe566aa2">
              Jag svarar på interpellationerna i ett sammanhang.
            </seg>
            <seg n="af27a5b0">
              Ungdomsarbetslösheten har sedan 1990-talskrisen legat på höga
              nivåer och är en av de stora utmaningarna på arbetsmarknaden.
              Regeringen har därför genomfört en rad reformer för att motverka
              utanförskap och sänka trösklarna för ungdomar att komma in på
              arbetsmarknaden.
            </seg>
            <seg n="3d8d084a">
              För fler unga i jobb krävs också en politik som bidrar till att
              det skapas jobb inom alla branscher på arbetsmarknaden. I budgetpropositionen
              föreslås åtgärder för drygt 24 miljarder kronor under 2014 för
              tillväxt och jobb för att motverka att arbetslösheten biter sig
              fast. Det handlar bland annat om åtgärder för att öka sysselsättningen,
              stärka företagens konkurrenskraft och förbättra elevernas kunskaper.
            </seg>
            <seg n="64a04b32">
              Satsningarna inom arbetsmarknadspolitiken som berör ungdomar
              innebär bland annat nya och bredare vägar in i arbetslivet genom
              stöd till yrkesintroduktionsanställningar och ökade resurser till
              förmedlarstöd.
            </seg>
            <seg n="def7d360">
              Alla ungdomar kan få förmedlingsstöd från första dagen i arbetslöshet
              i form av bland annat väglednings- och matchningsinsatser. Arbetsförmedlingen
              har och beräknas få extra resurser för detta ändamål för åren
              2013 till 2016. Dessutom har det sedan 2012 varit möjligt för
              ungdomar som av särskilda skäl står långt från arbetsmarknaden
              att ta del av förstärkt förmedlingsstöd och programinsatser som
              praktik och utbildning från första dagen i arbetslöshet. Ungdomar
              som saknar avslutad gymnasieutbildning kan redan från dag ett
              i arbetslösheten ta del av studiemotiverande utbildning.
            </seg>
            <seg n="af21ab75">
              Alla individer har inte samma behov av stöd, och de insatser
              som ungdomar tar del av ska därför, utifrån arbetsförmedlarens
              bedömning, anpassas till individens behov.
            </seg>
            <seg n="8fc42d29">
              Sverige har en ungdomsarbetslöshet i EU som ligger nära snittet.
              Arbetslösheten bland unga är därför en utmaning som Sverige delar
              med många andra länder i EU. Mot den här bakgrunden har vi inom
              EU fattat beslut om en rad initiativ för att öka sysselsättningen
              bland unga. Rådsrekommendationen om införande av ungdomsgarantier,
              som vi beslutade om i våras, är ett exempel. Regeringens politik
              för unga, inklusive vår ungdomsgaranti, ligger i linje med rekommendationen
              vi beslutat om på europeisk nivå. Jag hoppas att vi kommer att
              kunna bidra med våra erfarenheter till de medlemsländer som ännu
              inte har sådana insatser på plats som de i den europeiska ungdomsgarantin
              uppmanas till.
            </seg>
            <seg n="05e99d69">
              Vidare är regeringens avsikt att EU:s sysselsättningsinitiativ
              för unga ska genomföras som en del av ett nationellt program för
              Europeiska socialfonden 2014–2020. Utarbetandet av ett sådant
              programförslag pågår nu inom Regeringskansliet.
            </seg>
          </u>
          <note n="fb7aad1c">
            Då Johan Andersson (S), som framställt en av interpellationerna,
            hade anmält att han var förhindrad att närvara vid sammanträdet
            medgav förste vice talmannen att Patrik Björck (S) fick ta emot
            båda interpellationssvaren.
          </note>
          <note type="speaker" n="53ab5252">
            Anf. 101 PATRIK BJÖRCK (S):
          </note>
          <u who="patrik_bjorck_7044f9" xml:id="i-d1ad7bc170818995-0" n="ddcd1e70">
            <seg n="aab73467">
              Fru talman! Tack, arbetsmarknadsministern, för svaret! Jag tänker
              hålla mig till den interpellation som jag har framställt. Sedan
              kommer Ylva Johansson att ta debatten om Johan Anderssons interpellation.
            </seg>
            <seg n="4a0624e5">
              Jag framställde min interpellation i anledning av att Sveriges
              situation är oerhört alarmerande när det gäller arbetsmarknaden
              och arbetslösheten i allmänhet och ungdomsarbetslösheten i synnerhet.
              Nu har det gått så långt att man i EU varnar för en oacceptabel
              nivå på den svenska ungdomsarbetslösheten. Detta är bakgrunden
              till den här interpellationen.
            </seg>
            <seg n="a8a362f5">
              Sverige hör till de länder som ligger så illa till att man har
              rätt att ta del av de stöd som EU solidariskt ska betala ut. Det
              stödet betalas ut till de länder som inte klarar av att hantera
              sin arbetsmarknadspolitik. Sverige är ett av dessa länder.
            </seg>
            <seg n="a728b5a8">
              Fru talman! Svaret gör att man tyvärr blir lite bekymrad inför
              framtiden, åtminstone fram till september i år när det finns möjlighet
              att byta regering. Innan dess lär det av svaret att döma inte
              hända så mycket.
            </seg>
            <seg n="cdbd3b65">
              Arbetsmarknadsministern konstaterar alltså att Sverige har en
              ungdomsarbetslöshet som ligger nära genomsnittet i EU. Ambitionsnivån
              är ju extremt låg. Vi socialdemokrater har en ambitionsnivå som
              innebär att vi ska vara bäst på arbetslöshetsbekämpning. Vi ska
              ha lägst arbetslöshet i EU.
            </seg>
            <seg n="64a46339">
              Arbetsmarknadsministern och alliansregeringen tycker att det
              är helt rimligt att Sverige ligger på en medelgod nivå i ett krisande
              Europa. Det är en märklig politisk ambitionsnivå.
            </seg>
            <seg n="4e92e8ef">
              Svaret fortsätter med att arbetslösheten bland unga är en utmaning
              som Sverige delar med många andra länder i EU. Det är korrekt,
              vi delar problemet med en skyhög ungdomsarbetslöshet med till
              exempel Grekland, Spanien, Italien, Portugal, Irland etcetera.
              Det är det som är bekymret.
            </seg>
            <seg n="c9fb55e2">
              Vi delar inte utmaningen med till exempel Österrike, Tyskland,
              Danmark, Nederländerna, Finland, Estland etcetera. Sverige hör
              alltså till de länder som tillsammans med bland annat Grekland
              presterar så dåligt att vi får ta del av det stöd som EU solidariskt
              ställer i utsikt.
            </seg>
            <seg n="daedd71b">
              Sedan fortsätter det märkliga svaret. Arbetsmarknadsministern
              ska bidra med sina erfarenheter till de medlemsländer som ännu
              inte har gjort några insatser. Arbetsmarknadsministern ska alltså
              åka ned till Bryssel och föreläsa för Tyskland, Österrike och
              andra länder om hur man misslyckas med ungdomsarbetslösheten.
              Det är väl den enda slutsats som man kan dra.
            </seg>
            <seg n="bd0c938e">
              Sanningen är ju den att det är EU som bidrar till Sverige med
              nästan 1 miljard för att vi ska komma till rätta med den misslyckade
              politik som regeringens bristande insatser har lett till.
            </seg>
            <seg n="17892bd9">
              Fru talman! Inom EU är man uppenbart orolig över Sveriges höga
              ungdomsarbetslöshet. Man varnar för att nivån är oacceptabel.
              Därför blir min fråga: Delar arbetsmarknadsministern EU:s oro
              för den svenska ungdomsarbetslösheten?
            </seg>
          </u>
          <note type="speaker" n="d81f8954">
            Anf. 102 YLVA JOHANSSON (S):
          </note>
          <u who="ylva_johansson_6bf3cf" xml:id="i-671f22f0476f332e-3" n="eef9c1e2">
            <seg n="61775903">
              Fru talman! När man lyssnar på arbetsmarknadsministern låter
              det som att hon önskade att hon var i opposition. Som hon beskriver
              arbetsmarknadspolitiken vore det kanske väldigt skönt om den inte
              behövde prövas mot verkligheten. Det som Elisabeth Svantesson
              beskriver överensstämmer inte med hur det fungerar. Det kanske
              står så i budgetpropositioner och annat, men så ser det inte ut
              i praktiken.
            </seg>
            <seg n="6af2145c">
              Arbetslösa ungdomar får inte stöd från första dagen, tvärtom.
              Riksrevisionen har nyligen visat att man i genomsnitt får vänta
              i tre månader innan man får något stöd. Riksrevisionen har kritiserat
              regeringen för detta.
            </seg>
            <seg n="cee2bb50">
              Ungdomarna får inte några individanpassade åtgärder utifrån sina
              behov. Också här har Riksrevisionen visat att det inte fungerar.
              Man får standardiserade åtgärder. Bristerna är allvarliga när
              det gäller individanpassningen.
            </seg>
            <seg n="3b9cb435">
              Man kan besöka – vilket jag hoppas att arbetsmarknadsministern
              gör – Arbetsförmedlingen och de olika kontoren för att träffa
              arbetsförmedlarna. Det som de samstämmigt efterlyser är att få
              möjlighet att använda sin profession, göra egna bedömningar och
              inte vara så hårt detaljstyrda. De vill kunna göra insatserna
              tidigt.
            </seg>
            <seg n="bcaa8372">
              I min tidigare interpellation tog jag upp problemen med det låga
              förtroendet för Arbetsförmedlingen. Det är i mina ögon självklart
              att det här finns ett samband. De som arbetar på Arbetsförmedlingen,
              är professionella och har förmåga att göra bedömningar tycker
              inte själva att de får använda sin professionella förmåga för
              att göra individuella bedömningar som leder till arbete för de
              arbetslösa.
            </seg>
            <seg n="a896dd89">
              De arbetslösa upplever att de inte får något stöd från första
              dagen, utan de förväntas att vänta väldigt länge innan de får
              några insatser. Då brister det förstås i förtroendet. Och då ska
              vi inte tala om de många arbetsgivare som redan har gett upp när
              det gäller att få Arbetsförmedlingens hjälp med sin rekrytering.
            </seg>
            <seg n="e02aa177">
              Den stelbenta styrningen av Arbetsförmedlingens insatser skapar
              direkta problem när det gäller att bekämpa arbetslösheten, men
              den påverkar också förtroendet för Arbetsförmedlingen.
            </seg>
            <seg n="c6f313e6">
              När regeringens vackra ord – som jag kan dela – om hur bra det
              borde fungera i arbetsmarknadspolitiken prövas mot verkligheten
              har ju resultatet blivit att långtidsarbetslösheten bland unga
              har tredubblats under regeringens tid. Drygt tre gånger så många
              unga är långtidsarbetslösa i dag jämfört med innan regeringen
              började tillämpa sin politik.
            </seg>
            <seg n="9b88fb24">
              Det kanske vore skönt att vara i opposition, Elisabeth Svantesson.
              Då slipper man nämligen att politiken prövas mot verkligheten.
              Mitt intryck är att verkligheten är regeringens värsta fiende.
            </seg>
          </u>
          <note type="speaker" n="630f3222">
            Anf. 103 JENNY PETERSSON (M):
          </note>
          <u who="jenny_petersson_60eb02" xml:id="i-710d083cfbb815cc-2" n="c914a21e">
            <seg n="d433faff">
              Fru talman! Låt mig börja med att säga att jag förstår att Patrik
              Björck är bekymrad inför valet 2014, eftersom Socialdemokraterna
              inte har någon arbetsmarknadspolitik att föra fram.
            </seg>
            <seg n="6e51c382">
              Jag kan försäkra Ylva Johansson att företrädare inom Moderaterna
              och Alliansen är ute och träffar företag, olika verksamheter och
              organisationer runt om i Sverige och därmed även Arbetsförmedlingen.
            </seg>
            <seg n="22dc500a">
              Det finns stora utmaningar på arbetsmarknaden, inte minst bland
              unga. Ungdomsarbetslösheten är ingen ny företeelse. Oavsett konjunkturläge
              har många unga fått betala ett högt pris genom att stå utanför
              arbetsmarknaden. Det borde både Patrik Björck och Ylva Johansson
              ha kunskap om.
            </seg>
            <seg n="5913b64e">
              Alltför höga trösklar har hållit många unga tjejer och killar
              utanför arbetsmarknaden. De har hindrat dem från att få ett jobb,
              att stå på egna ben och att ha egen inkomst. Därmed har de inte
              kunnat förverkliga sina egna drömmar. Sådana trösklar har alliansregeringen
              arbetat med att sänka och ta bort.
            </seg>
            <seg n="7306808b">
              Fru talman! Att fler unga ska få ett jobb är en av Alliansens
              mest angelägna frågor. Vi ser problemet som har funnits länge.
              Vi inser att utmaningarna är stora för att få fler unga i arbete.
              Det är ansvar.
            </seg>
            <seg n="a11ea9db">
              Orsakerna till hög ungdomsarbetslöshet är många. Det finns inte
              en enda lösning på problemet.
            </seg>
            <seg n="cd48d102">
              En svag utbildningsbakgrund är gemensamt för dem som har svårt
              att ta sig in på arbetsmarknaden. Avsaknad av betyg från grundskola
              eller gymnasieskola är en gemensam nämnare. Skolan är avgörande
              för många ungas start i livet och möjligheter till jobb. Därför
              har vi byggt trösklar mellan utbildningen och arbetsmarknaden.
            </seg>
            <seg n="5fbc3abc">
              För de unga som inte har basen i utbildningen med sig finns möjlighet
              att läsa upp slutbetygen från grund- och gymnasieskolan på folkhögskolorna
              – folkhögskolesatsningen. Alliansen har bland annat förlängt den
              högre bidragsnivån inom studier för arbetslösa ungdomar i åldern
              20–24 år. Regeringen satsar på en aktiv arbetsmarknadspolitik.
            </seg>
            <seg n="d6c4882e">
              Tillsammans med de satsningar som vi gör på skolan gör vi även
              satsningar när det gäller till exempel YA-jobb. Vi har också sänkt
              arbetsgivaravgiften för unga för att motivera företag att anställa.
              Det är nämligen företagen och våra entreprenörer som skapar arbeten,
              inte vi politiker.
            </seg>
            <seg n="f3236263">
              Vi har även sänkt restaurangmomsen. I den branschen är det många
              unga som får sitt första arbete. Dessa åtgärder görs för att sänka
              trösklarna in på arbetsmarknaden, som jag nämnde i början.
            </seg>
            <seg n="eafc4183">
              Mot detta med att sänka trösklarna in på arbetsmarknaden och
              mot Alliansens arbetslinje står Socialdemokraterna med skattehöjningar
              på totalt ca 30 miljarder kronor. Det är en återgång till en bidragslinje
              som gör det mindre lönsamt att arbeta och mindre lönsamt för företag
              att anställa unga i Sverige.
            </seg>
          </u>
          <note type="speaker" n="172bd748">
            Anf. 104 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_arbetsmarkna" xml:id="i-fc5fce1506548510-17" n="fb5a5d1e">
            <seg n="2839ea60">
              Fru talman! Låt mig börja med ambitionsnivå. Här blir det intressant.
              Vad är regeringens ambitionsnivå? Jo, att alla som kan och vill
              arbeta ska ha ett arbete att gå till.
            </seg>
            <seg n="42509eb7">
              Vi lägger fram en mängd förslag som underlättar för jobb att
              växa fram i företag för att människor ska kunna ta del av de jobben.
            </seg>
            <seg n="e75c90bc">
              Socialdemokraterna har också en ambitionsnivå. När de lade fram
              en budget för riksdagen i höstas ville de ha lägst arbetslöshetsnivå
              2020. Men när man läser budgeten stämmer förslagen inte riktigt
              med den ambitionsnivå de har. De förslag de lägger fram riskerar
              att slå undan väldigt många jobb från svensk arbetsmarknad.
            </seg>
            <seg n="caf397fa">
              Patrik Björck pratar om Europa och EU som om det vore något annat
              än vi själva. De där nere i EU tycker ju, säger Patrik Björck.
              Ja, men vi är en del av EU, och vi tycker att det är bra att 20
              länder nu får ta del av våra gemensamma skattepengar till att
              lägga på satsningar för unga. Det är viktigt och någonting vi
              har stått bakom och som jag vet att också Socialdemokraterna tycker
              har varit bra.
            </seg>
            <seg n="74f6bfc4">
              Självklart ska vi använda dessa medel här i Sverige, och då har
              vi en bred palett av insatser för unga. Det handlar såklart inte
              bara om Arbetsförmedlingen och jobbgaranti, utan det handlar om
              tidiga insatser, studiemotiverande kurser, kommunernas informationsansvar
              och YA-jobb. Allt detta ingår i den rådsrekommendation om ungdomsgaranti
              som vi gemensamt har beslutat om.
            </seg>
            <seg n="7999e762">
              Det är självklart att vi kan dela med oss av våra erfarenheter
              av det vi har gjort, och lika självklart är det att vi lyssnar
              och tar del av andras erfarenheter. Ett exempel på detta är det
              tyska lärlingssystemet. Även i Danmark har man lärlingssystem,
              men i Tyskland har man ett som är utbrett. Det är just detta vi
              har tagit fasta på när vi tillsammans med parterna har satt oss
              ned och frågat oss: Vad kan vi göra tillsammans för att fler unga
              ska ha detta första jobb att gå till?
            </seg>
            <seg n="d6335358">
              Då är det viktigt att arbetsgivare öppnar dörren, att de fackliga
              organisationerna är med och bidrar i arbetet och – naturligtvis
              – att vi från politiken är med och stöttar. Vi ger nu ekonomiskt
              stöd både till anställning och till handledning.
            </seg>
            <seg n="95f0b8aa">
              När det gäller Arbetsförmedlingen har jag ibland svårt att förstå
              vilket ben Socialdemokraterna står på. När vi pratade i den förra
              interpellationsdebatten var det att vi styr lite för dåligt, om
              jag uppfattade Ylva Johansson rätt. I det här fallet styr vi för
              hårt. Vi styr för hårt, vi styr för löst – det är lite olika i
              olika interpellationsdebatter.
            </seg>
            <seg n="056e7592">
              Vi har haft debatter här i kammaren om regleringsbrevet och att
              vi borde skriva in betydligt mer där. När det gäller just unga
              är det väldigt tydligt, och politiken är fast. En ung person som
              kommer till Arbetsförmedlingen ska få träffa en arbetsförmedlare.
              Sedan ska man ha olika insatser beroende på vem man är.
            </seg>
            <seg n="085e2fe7">
              De allra flesta unga i Sverige – och där skiljer sig faktiskt
              de svenska ungdomarna från det europeiska genomsnittet – är arbetslösa
              relativt kort tid. Men de som riskerar arbetslöshet ska ha rätt
              insatser. Här är den enskilda arbetsförmedlarens bedömning viktig
              tillsammans med det bedömningsverktyg som finns. Arbetsförmedlingen
              har uppmärksammat att detta inte sker överallt.
            </seg>
            <seg n="46ef4379">
              För mig är det otroligt viktigt att alla ungdomar som riskerar
              att hamna i långtidsarbetslöshet ska få de insatser de har rätt
              till. Dessa ser inte likadana ut för varje ungdom. Varje ung människa
              är nämligen unik, men de ska få de insatser just de behöver.
            </seg>
          </u>
          <note type="speaker" n="28b5e1f1">
            Anf. 105 PATRIK BJÖRCK (S):
          </note>
          <u who="patrik_bjorck_7044f9" xml:id="i-d1ad7bc170818995-1" n="ddcd1e70">
            <seg n="2f4a6a3f">
              Fru talman! Min fråga till arbetsmarknadsministern var om hon
              delade EU:s oro för den höga svenska ungdomsarbetslösheten. Jag
              blev inte riktigt klok på svaret och om det var så.
            </seg>
            <seg n="34e91b42">
              Däremot vill arbetsmarknadsministern ha en diskussion om ambitionsnivån,
              och det tycker jag gott att vi kan ha.
            </seg>
            <seg n="1db5e6e6">
              I arbetsmarknadsministerns interpellationssvar till mig läser
              jag att hon konstaterar att Sverige har en ungdomsarbetslöshet
              i EU som ligger nära snittet. Vi delar placeringen med dem som
              är på fel sida om gränsen: Grekland, Spanien, Italien och Portugal
              etcetera. Det är så det ser ut, och det konstaterar arbetsmarknadsministern
              i sitt svar.
            </seg>
            <seg n="5504318c">
              Om vi sedan går till hur Sverige agerar i EU har arbetsmarknadsministern
              i samband med ett möte i EU-nämnden, där man ska föreslå den svenska
              ståndpunkten inför mötet om arbetsmarknadsfrågor och ungdomsarbetslöshet
              i Bryssel, meddelat att hon ska dela med sig av våra goda erfarenheter
              när det gäller den svenska jobbgarantin för ungdomar.
            </seg>
            <seg n="6a2517ad">
              Om vi är överens om verklighetsbeskrivningen att det går väldigt
              dåligt för Sverige och arbetsmarknadsministern sedan säger att
              hon har goda erfarenheter är hennes ambitionsnivå att det är okej
              att ligga på snittet i EU. Det går inte att dra någon annan slutsats.
              Annars hade inte arbetsmarknadsministern haft så goda erfarenheter
              att dela med sig av i EU. Det är så jag tolkar arbetsmarknadsministerns
              ambitionsnivå, och det är lite förskräckande.
            </seg>
            <seg n="6350b2aa">
              Vi socialdemokrater är inte nöjda med att vara nära snittet och
              tillsammans med Grekland, Spanien och Italien få ta del av de
              pengar som EU ger på ett solidariskt och bra sätt. Jag har naturligtvis
              inga problem med att EU stöder de länder som inte klarar av att
              hantera ungdomsarbetslösheten. Men att man skulle vara nöjd och
              tycka sig ha goda erfarenheter av ungdomsarbetslöshetsbekämpning
              när man tillhör den gruppen är anmärkningsvärt.
            </seg>
            <seg n="24787c9e">
              I min interpellation frågade jag arbetsmarknadsministern om hon
              skulle ta initiativ till att implementera en ungdomsgaranti i
              Sverige, och då menar jag naturligtvis en som är värd namnet och
              garanterar just jobb eller utbildning. Det enda dagens ungdomsgaranti
              garanterar ungdomar är en lägre ersättning vid arbetslöshet.
            </seg>
            <seg n="94fc1f87">
              Om garantin hade varit så bra och fungerat hade Sverige inte
              legat på den nivå vi ligger på. Därför återstår ett svar på den
              frågan.
            </seg>
            <seg n="9158ff51">
              Jag har också frågat – och där tycker jag inte ens att det finns
              i närheten av ett svar – om arbetsmarknadsministern har agerat
              på ett sätt så att Sverige kan ta del av de medel som är avsatta
              för de länder som misslyckats med att bekämpa ungdomsarbetslösheten.
              Hur går det arbetet till, var ligger vi och när kommer vi att
              få ta del av detta? Det förutsätter naturligtvis att Sverige agerar
              för att kunna ta del av medlen. Det tycker jag att arbetsmarknadsministern
              skulle kunna redogöra för.
            </seg>
            <seg n="7892ae24">
              Sedan är det naturligtvis viktigt att komma ihåg att uppfattningen
              att Sverige har goda erfarenheter av att bekämpa ungdomsarbetslöshet
              är en del av den brist på sjukdomsinsikt som den sittande regeringen
              lider av. Det tror jag tyvärr, fru talman, också är en bidragande
              orsak till att situationen är så allvarlig.
            </seg>
            <seg n="91aae928">
              Om vi har en ansvarig regering och ansvariga ministrar som tycker
              att situationen i Sverige är bra och som inte kan uttrycka sin
              oro över ungdomsarbetslösheten, vilket alla andra som ser på Sverige
              gör, är det inte så konstigt om de inte anstränger sig för att
              försöka göra någonting åt det. De tycker egentligen inte att det
              är något större problem.
            </seg>
            <seg n="cf94b8e1">
              Där någonstans tror jag att vi har roten till det onda: regeringens
              brist på sjukdomsinsikt när det gäller Sveriges allvarliga ungdomsarbetslöshet.
            </seg>
          </u>
          <note type="speaker" n="a273e895">
            Anf. 106 YLVA JOHANSSON (S):
          </note>
          <u who="ylva_johansson_6bf3cf" xml:id="i-671f22f0476f332e-4" n="eef9c1e2">
            <seg n="fcff90ea">
              Fru talman! Jag blir nästan full i skratt när jag lyssnar till
              arbetsmarknadsministern. I vår tidigare interpellationsdebatt
              kritiserade jag regeringen för att man styr Arbetsförmedlingen
              på ett sådant sätt att man tvingas dra i nödbromsen gång på gång
              därför att pengarna är slut för viktig utbildning för dem som
              är långtidsarbetslösa.
            </seg>
            <seg n="efbd98b1">
              Det tolkar arbetsmarknadsministern som att jag skulle vilja ha
              hårdare styrning av Arbetsförmedlingen. Nej, det är tvärtom! Jag
              vill ha större utrymme för professionella bedömningar och att
              man använder resurserna till det som leder till arbete i stället
              för stelbent styrning. Nu diskuterar vi arbetslösa ungdomar. Det
              är precis samma typ av problem när det gäller myndighetens möjligheter
              att agera.
            </seg>
            <seg n="8830ad19">
              Arbetsmarknadsministern lever kvar i sin egen värld. Problemet
              för hela regeringen och för arbetsmarknadsministern är att verkligheten
              inte stämmer med det du säger. Du står här och säger: Nu ska det
              satsas på tidiga insatser. Men verkligheten är att man inte får
              några tidiga insatser. Arbetslösa ungdomar ska få stöd från första
              dagen, säger du. Men de får ju inte stöd från första dagen. Problemet
              är att det inte blir så.
            </seg>
            <seg n="326ced2c">
              Det handlar om resultatet av politiken. Det kanske vore skönt
              att slippa få sin politik prövad mot verkligheten, för då kan
              man ju fortsätta att utmåla den så som man skulle önska att den
              vore.
            </seg>
            <seg n="a9dfaae2">
              Regeringens politik för arbetslöshet har nu prövats i sju och
              ett halvt år. Resultatet är att det är över 30 000 unga som är
              långtidsarbetslösa, unga människor som inget hellre vill än att
              ta klivet ut i vuxenvärlden. Vad det gör med unga människor att
              tvingas hejdas i steget och stå hejdade där i över ett halvår
              vet varken du eller jag. Men vi kan gissa vad som händer med unga
              människor när de hejdas att ta klivet ut i vuxenvärlden. Det är
              faktiskt resultatet av regeringens politik.
            </seg>
          </u>
          <note type="speaker" n="763a7148">
            Anf. 107 JENNY PETERSSON (M):
          </note>
          <u who="jenny_petersson_60eb02" xml:id="i-710d083cfbb815cc-3" n="c914a21e">
            <seg n="7d0c142f">
              Fru talman! Jag vill inte verka oförskämd. Men det verkar som
              om Ylva Johansson och Patrik Björck varken ser eller hör. De verkar
              ha missat siffror och statistik.
            </seg>
            <seg n="a28276a7">
              Ja, vi har en långtidsarbetslöshet i Sverige. Men vi har få långtidsarbetslösa
              i Sverige jämfört med EU. Sverige har en betydligt lägre andel
              långtidsarbetslösa bland unga än EU-snittet. Antalet i åldern
              15–24 år ligger i Sverige runt 20 procent. Det är alldeles för
              högt, men kollar man på EU-snittet bland unga ser man att det
              ligger på 51,3 procent.
            </seg>
            <seg n="ecf713f5">
              Jag kan bara konstatera att Socialdemokraterna saknar såväl jobbpolitik
              som ett regeringsalternativ. Alliansen, som består av Moderaterna,
              Folkpartiet, Centern och Kristdemokraterna, har fört en politik
              där vi har varit ansvarstagande för svensk ekonomi, jobbskapande
              och fler vägar till arbete.
            </seg>
            <seg n="85b097e6">
              Vi har konsekvent här i Sveriges riksdag stått upp för vår politik
              mot dem som har velat äventyra den när det gäller ekonomin och
              som på punkt efter punkt har försökt riva ned arbetslinjen. Så
              är det även här i dag. Vi moderater kan inte acceptera att människor,
              särskilt unga, långtidsparkeras i system, vilket var fallet före
              2006.
            </seg>
            <seg n="d105182c">
              Det krävs en politik för lägre trösklar för unga. Alliansen har
              gjort det billigare att anställa unga. Socialdemokraterna vill
              tvärtom. De prioriterar bidrag och utbyggda transfereringssystem.
              Men hur leder Socialdemokraternas politik – med ökade arbetsgivaravgifter
              för unga, fördubblad restaurangmoms, höjda skatter på jobb och
              höjda bidrag – till lägre arbetslöshet eller lägre långtidsarbetslöshet?
            </seg>
          </u>
          <note type="speaker" n="6a25ddb2">
            Anf. 108 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_arbetsmarkna" xml:id="i-fc5fce1506548510-18" n="fb5a5d1e">
            <seg n="150b89bf">
              Fru talman! Att fler unga i Sverige och Europa ska ha ett jobb
              att gå till är en av våra allra viktigaste frågor. Det är också
              därför det är så viktigt att vi gör saker gemensamt.
            </seg>
            <seg n="1143a1c8">
              Jag förstår att Patrik Björck tycker att det är besvärligt att
              vi har ett erfarenhetsutbyte i EU. Det verkar som om han tycker
              att Sverige inte ska berätta om folkhögskolesatsning eller YA-jobb.
              Men jag tror att det är viktigt att vi delar våra erfarenheter,
              för att vi alla ska bli bättre på att sänka trösklar och se till
              att fler unga har ett jobb att gå till.
            </seg>
            <seg n="c6e86e8b">
              På frågan om hur det här ska ske i Sverige tror jag att jag meddelade
              EU-nämnden att det sker genom den socialfondsstruktur som vi har
              och kommer att arbeta med under åren framöver.
            </seg>
            <seg n="e6d1111e">
              Men åter till min fundering kring detta med ambitionsnivå. Om
              våra svenska ungdomar ska ha ett jobb att gå till måste jobben
              bli fler, men vi också underlätta just för unga att ha ett jobb
              att gå till, att sänka trösklarna. Från och med nästa år ser vi
              ytterligare satsningar, inte bara YA-jobb utan också att vi sänker
              kostnaderna för att anställa de yngsta ungdomarna.
            </seg>
            <seg n="2e0b3832">
              Jag har använt hela hösten till att resa ut i hela Sverige och
              besöka arbetsgivare och unga personer som jobbar hos de arbetsgivarna.
              Jag har pratat med de unga om vad de gjorde innan och hur de kom
              in på de här arbetsplatserna. Jag har samtalat med arbetsgivare
              om varför de har valt att anställa unga. I flera fall har de haft
              en ganska stor andel unga på sin arbetsplats.
            </seg>
            <seg n="d7e8c4f1">
              En sak som har varit väldigt tydlig är att kostnaderna för att
              anställa unga spelar roll. Det spelar roll att det är lägre arbetsgivaravgift
              att anställa en ung person. Det spelar roll att vi har lägre restaurangmoms.
            </seg>
            <seg n="3fe67d7e">
              När jag besökte Lennart på Sveas bageri i Kumla var han tydlig
              med att det spelar roll att vi under de här tuffa tiderna har
              satsat med sänkta kostnader och sänkt restaurangmoms. Företaget
              hade aldrig kunnat växa och ge unga jobb om inte det hade varit
              fallet.
            </seg>
            <seg n="1c89289b">
              Allt detta spelar roll. Det är realpolitik.
            </seg>
            <seg n="f271fff2">
              Jag vet också att Socialdemokraterna tycker om YA-jobben. Men
              jag kan inte förstå – det får ni gärna förklara för mig nu eller
              någon annan gång – hur ni i er budget sätter upp ett ganska stort
              antal jobb som ett tu tre ska komma fram nästa år, och så har
              ni klarat av stora delar av ungdomsarbetslösheten! Det är ju inte
              på Sveavägen 68 som YA-jobben växer fram och för den delen inte
              heller i Regeringskansliet. De växer fram hos företagare. De växer
              fram i branscher som tillsammans skriver kollektivavtal och tar
              fram de avtalen för de unga.
            </seg>
            <seg n="9d7a6c57">
              Jag vet inte om ni tänker sätta blåslampa på företagen och arbetsgivarna
              och tvinga in YA-jobben. Hela grundtanken med YA-jobben är ju
              att de har vuxit fram från parterna tillsammans med regeringen.
            </seg>
            <seg n="cc1ca0fa">
              Jag tror att man ska föra en rejäl och verklig politik, en bred
              palett som gör att det blir lättare för unga att komma i arbete
              och att sänka trösklarna. Det är vad den här regeringen gör.
            </seg>
            <seg n="e1da811f">
              Min ambitionsnivå är att varje ung person i Sverige som kan arbeta
              ska ha ett jobb att gå till. Jag tänker arbeta vidare med den
              frågan i EU och lyssna på mina kolleger, och de vill också lyssna
              på våra erfarenheter.
            </seg>
          </u>
          <note type="speaker" n="55e7e7a5">
            Anf. 109 PATRIK BJÖRCK (S):
          </note>
          <u who="patrik_bjorck_7044f9" xml:id="i-d1ad7bc170818995-2" n="ddcd1e70">
            <seg n="4ba851ee">
              Fru talman! Jag har nu försökt väcka arbetsmarknadsministerns
              engagemang för det allvarliga problem som vi drabbas av i Sverige
              med hög ungdomsarbetslöshet. Jag har inte lyckats den här gången,
              fru talman. Jag kommer att återkomma och försöka.
            </seg>
            <seg n="176618f6">
              Jag har försökt få arbetsmarknadsministern att se den oro som
              många här i Sverige upplever och som många som ser på oss utifrån
              känner. Men den vill inte arbetsmarknadsministern kännas vid.
            </seg>
            <seg n="655ad866">
              Så länge vi befinner oss i opposition kommer vi att fortsätta
              att försöka väcka regeringen för den här viktiga frågan, med ett
              möjligen fåfängt men ändå hopp om att man ska vidta några åtgärder
              för att hantera den svåra situationen. Men det är väl i och för
              sig, fru talman, ett regeringsskifte som krävs för att vi ska
              lyckas pressa tillbaka ungdomsarbetslösheten.
            </seg>
            <seg n="eb7d60ba">
              Vilket problem det än handlar om går det inte att lösa det om
              man inte ser det!
            </seg>
            <seg n="3f993b68">
              Det är alltså på grund av den med europeiska mått mätt höga ungdomsarbetslösheten
              i Sverige som EU-kommissionen har beslutat att ge krispengar till
              Sverige. Det gäller inte länder som Österrike, Tyskland, Danmark
              och så vidare. Ändå, fru talman, beskriver arbetsmarknadsministern
              situationen i Sverige som god. Det är naturligtvis anmärkningsvärt.
            </seg>
            <seg n="ff357aa1">
              Det är det ena sättet som regeringen har att hantera detta. Man
              vägrar att se. Man beskriver det som att det inte finns något
              problem.
            </seg>
            <seg n="61fc4da6">
              Den andra varianten är den som Jenny Petersson är inne på. Det
              är att man vill ifrågasätta statistik och siffertricksar. Om man
              tittar på Statistiska centralbyråns diskussion kring detta kan
              man se att de säger:
            </seg>
            <seg n="7df05e6b">
              Den svenska ungdomsarbetslösheten är högre än genomsnittet i
              Europa, något som i debatten väckt frågor om statistikens jämförbarhet.
              Men siffrorna är jämförbara. Det visar en studie av hur statistiken
              tas fram i nio europeiska länder.
            </seg>
            <seg n="b7046a0e">
              Inte heller den vägen kommer man alltså någonstans. Man är, fru
              talman, tvungen att erkänna problemet för att kunna göra något
              åt det. Jag kommer idogt att fortsätta att försöka väcka arbetsmarknadsministern
              i den här frågan.
            </seg>
          </u>
          <note type="speaker" n="6906d53b">
            Anf. 110 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_arbetsmarkna" xml:id="i-fc5fce1506548510-19" n="fb5a5d1e">
            <seg n="0ba922e3">
              Fru talman! Jag tackar för denna interpellationsdebatt.
            </seg>
            <seg n="d3a2798d">
              Att fler unga har ett jobb att gå till är en av de allra viktigaste
              frågorna som vi har att jobba med. Det är svaret på Patrik Björcks
              fråga. Men han vill kanske inte höra vad jag säger.
            </seg>
            <seg n="3c7e7ddd">
              Vi jobbar aktivt med denna fråga. Vi har en stor palett av insatser
              för att jobben ska växa till och för att fler unga ska ha ett
              jobb att gå till. Men jobben skapas inte på Sveavägen 68, de skapas
              inte i Regeringskansliet, utan de skapas ute hos arbetsgivare,
              och vi måste underlätta för företagen att växa och anställa.
            </seg>
            <seg n="27ba8eb0">
              Vi måste också underlätta för unga att komma tillbaka till studier
              när de kanske inte har avslutat sin gymnasieutbildning. Vi måste
              underlätta för unga att få det första jobbet. Utan det första
              jobbet är det nämligen mycket svårt att ha den erfarenhet som
              många arbetsgivare kräver.
            </seg>
            <seg n="5dd3e0c4">
              Jag har engagerat mig hela hösten i denna fråga, och jag kommer
              att fortsätta att göra det.
            </seg>
            <seg n="2ab9c3bd">
              Med detta önskar jag er alla en mycket trevlig luciahelg.
            </seg>
          </u>
          <note n="46d891a6">
            Överläggningen var härmed avslutad.
          </note>
          <note n="fceb3425">
            20 § Bordläggning
          </note>
          <note n="8b2ba56e">
            Följande dokument anmäldes och bordlades:
          </note>
          <note n="5f825a37">
            21 § Anmälan om frågor för skriftliga svar
          </note>
          <note n="e6dec0ca">
            Följande frågor för skriftliga svar hade framställts:
          </note>
          <note n="70577052">
            den 13 december
          </note>
          <note n="10c00b6b">
            Agneta Luttropp
          </note>
          <note n="ca821233">
            Annika Lillemets
          </note>
          <note n="99cd624d">
            Jonas Eriksson
          </note>
          <note n="cfe37f8e">
            Ingemar Nilsson
          </note>
          <note n="aaa00789">
            Frågorna redovisas i bilaga som fogats till riksdagens snabbprotokoll
            tisdagen den 17 december.
          </note>
          <note n="d8c3a3bd">
            22 § Kammaren åtskildes kl. 14.40.
          </note>
          <note n="fea5cff6">
            Förhandlingarna leddes
          </note>
          <note n="10fba1b3">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
