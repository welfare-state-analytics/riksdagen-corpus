<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--73</head>
          <docDate when="2013-02-25">2013-02-25</docDate>
        </div>
      </front>
      <body>
        <div>
          <note n="07d49943">
            ﻿
          </note>
          <note n="f78efa3c">
            Riksdagens protokoll
          </note>
          <note n="16445efd">
            2013/14:73
          </note>
          <note type="date" n="10448ccf">
            Tisdagen den 25 februari
          </note>
          <note n="bb043e64">
            Kl. 13:00 - 21:58
          </note>
          <note n="9ca5b081">
            1 § Justering av protokoll
          </note>
          <note n="741ba6ea">
            Protokollen för den 17, 18 och 19 februari justerades.
          </note>
          <note n="fe850172">
            2 § Anmälan om återtagande av plats i riksdagen
          </note>
          <note n="c72d7507">
            Andre vice talmannen meddelade att Caroline Szyber (KD) skulle
            återta sin plats i riksdagen från och med den 1 mars, varigenom
            uppdraget som ersättare för socialminister Göran Hägglund (KD)
            skulle upphöra för Stefan Svanström (KD).
          </note>
          <note n="079a4f3b">
            3 § Meddelande om statsministerns frågestund
          </note>
          <note n="71e41629">
            Andre vice talmannen meddelade att vid frågestunden torsdagen
            den 27 februari kl. 14.00 skulle frågor besvaras av statsminister
            Fredrik Reinfeldt (M).
          </note>
          <note n="8a966984">
            4 § Anmälan om uppteckningar vid EU-nämndens sammanträden
          </note>
          <note n="45ad965d">
            Andre vice talmannen anmälde att uppteckningar från EU-nämndens
            sammanträde fredagen den 7 februari hade kommit in.
          </note>
          <note n="7e519eb7">
            5 § Anmälan om subsidiaritetsprövningar
          </note>
          <note n="68379b30">
            Andre vice talmannen anmälde att utdrag ur följande protokoll
            i ärenden om subsidiaritetsprövning av EU-förslag hade kommit
            in:
          </note>
          <note n="99547f36">
            6 § Anmälan om fördröjt svar på interpellation
          </note>
          <note n="fd192b2f">
            Följande skrivelse hade kommit in:
          </note>
          <note n="14286670">
            Interpellation 2013/14:297
          </note>
          <note n="4fb8bb9c">
            Interpellation 2013/14:297 Tillräckligt många mobilmaster
          </note>
          <note n="a645cdac">
            Interpellationen kommer att besvaras tisdagen den 25 mars 2014.
          </note>
          <note n="2d40eecf">
            Skälet till dröjsmålet är tidigare inbokade resor och arrangemang.
          </note>
          <note n="a4b33543">
            Fredrik Ahlén
          </note>
          <note n="9a1d644d">
            7 § Ärende för hänvisning till utskott
          </note>
          <note n="57d7bf89">
            Följande dokument hänvisades till utskott:
          </note>
          <note n="7093e163">
            8 § Ärenden för förnyad bordläggning
          </note>
          <note n="b3115a59">
            Följande dokument bordlades för andra gången:
          </note>
          <note n="f1a68672">
            9 § Svar på interpellation 2013/14:278 om behovet av utbildning
            för anställda inom rättsväsendet
          </note>
          <note type="speaker" n="70c6174e">
            Anf. 1 Justitieminister BEATRICE ASK (M):
          </note>
          <u who="beatrice_ask_minister_2006" xml:id="i-d77a1bef2151fda8-0" n="1bc43a38">
            <seg n="9b78022a">
              Herr talman! Eva-Lena Jansson har frågat mig om jag avser att
              vidta några åtgärder för att säkerställa att de som dömer i våldtäktsmål
              och sexualbrottmål har särskild kompetens på området samt för
              att utbildning om våldtäkt och sexualbrott blir obligatoriskt
              för anställda inom rättsväsendet.
            </seg>
            <seg n="a0c25eae">
              Det är en viktig förtroendefråga att de anställda inom rättsväsendet
              har rätt kompetens för uppdraget. Regeringen förväntar sig mot
              bakgrund av resurstillskott och omfattande utbildningsinsatser
              som också fortsätter att bemötande och hantering av sexualbrottsärenden
              ska förbättras i hela landet.
            </seg>
            <seg n="16ede4b3">
              Misstankar om sexualbrott är svåra att utreda. Bemötandet av
              brottsoffren ställer särskilda krav. Det är ett ansvar för rättsväsendets
              myndigheter att personalen har den kompetens som behövs för att
              möta de krav som denna typ av brott är förenad med.
            </seg>
            <seg n="cf10cfad">
              Det finns också en medvetenhet inom rättsväsendets myndigheter
              om behovet av särskild kunskap och utbildning på detta område.
              På domstolssidan kan jag nämna att sexualbrott inom ramen för
              straffrätten ingår som ett större moment i det utbildningsprogram
              som erbjuds domare. Mäns våld mot kvinnor är dessutom ett område
              som återkommande ingår i den löpande vidareutbildningen för ordinarie
              domare. Samma sak gäller för frågor om bemötande av brottsoffer.
            </seg>
            <seg n="e36b6ddb">
              För åklagare finns i den obligatoriska grundutbildningen flera
              kursmoment som behandlar utredning av sexualbrott och där även
              brottsofferperspektivet lyfts fram. Sexualbrott är ett av de prioriterade
              brottsområdena inom Åklagarmyndigheten. En rad åtgärder för att
              öka kvaliteten i brottsutredning och processföring för denna brottslighet
              har vidtagits. Bland annat handläggs sexualbrott vanligtvis av
              särskilt utpekade åklagare.
            </seg>
            <seg n="ad6e5c06">
              Utredningar av sexualbrott är givetvis också en del av utbildningen
              för poliser. Polisstudenterna får under utbildningen grundläggande
              kunskaper om brott i nära relationer, där också sexualbrotten
              omfattas. Det finns fortlöpande utbildning som riktar sig till
              poliser som särskilt ska utreda våldsbrott, bland annat våldtäkter.
              Enligt polisens riktlinjer bör ett brottsofferperspektiv genomsyra
              polisens dagliga brottsförebyggande och brottsutredande verksamhet.
            </seg>
            <seg n="89248d87">
              Det pågår således ett omfattande arbete med att säkerställa att
              anställda inom rättsväsendet har den kompetens som krävs för hantering
              av sexualbrott.
            </seg>
          </u>
          <note type="speaker" n="06c29ef1">
            Anf. 2 EVA-LENA JANSSON (S):
          </note>
          <u who="eva-lena_jansson_c13ca9" xml:id="i-19dd10822fa4d1eb-0" n="86680964">
            <seg n="6a81ce5d">
              Herr talman! Jag börjar med att tacka för svaret.
            </seg>
            <seg n="ba3e312c">
              Bakgrunden till min interpellation är att varje år anmäls omkring
              6 000 våldtäkter, men få leder till åtal och bara några hundra
              leder till fällande domar. Mörkertalet är stort eftersom sexualbrott
              är en av de brottstyper som polisanmäls i minst utsträckning.
            </seg>
            <seg n="0598809f">
              Under 2013 har det kommit flera friande domar i uppmärksammade
              våldtäktsfall. Om man läser en del av domarna framskymtar en märklig
              och ålderdomlig syn på kvinnors och mäns sexualitet. Män framstår
              som mer eller mindre obegåvade, snarast empatilösa och dumma i
              huvudet. Jag vet inte riktigt hur man ska uttrycka sig. Det förväntas
              tydligen att män ska vara så i en sexuell situation, medan kvinnor
              framstår som viljelösa personer. Det enda sätt på vilket de är
              intresserade av sex är tydligen att någon kommer och tar en, och
              då gärna fem stycken i ett rum som är mörkt och där man har tagit
              ifrån personen mobiltelefon med mera.
            </seg>
            <seg n="e768ea97">
              Det är alltså en märklig syn som framställs i dessa domar. Jag
              tycker att det borde vara självklart att de som dömer i sexualbrott
              ska ha kompetens på området. Det är viktigt att domarna inte präglas
              av föråldrade värderingar eller snedvridna attityder till kvinnors
              och mäns sexualitet. Det är lika viktigt att det finns kunskaper
              om bemötande av offer för sexualbrott.
            </seg>
            <seg n="055091a8">
              Jag ställer frågor om huruvida justitieministern tänker vidta
              några åtgärder. Som jag uppfattar svaret tänker justitieministern
              inte vidta några åtgärder, utan hon säger att det pågår ett omfattande
              arbete. Det är bra att poliser får en utbildning. Justitieministern
              skriver att mäns våld mot kvinnor är ett område som återkommande
              ingår i en löpande vidareutbildning för ordinarie domare. Men
              vi vet inte vilka domare som deltar. Det är samma sak med detta
              att det här är ett större moment som erbjuds domare; det innebär
              inte att det är obligatoriskt.
            </seg>
            <seg n="a42f8842">
              Om man tittar över det hela ser man att Brottsoffermyndigheten
              på regeringens uppdrag erbjuder ett utbildningsprogram för personal
              inom polisen, Åklagarmyndigheten och domstolarna. Syftet har varit
              att öka kunskapen om sexualbrottsoffer och förbättra bemötandet
              av dessa brottsoffer. Enligt uppgift från Brottsoffermyndigheten
              har ett 20-tal anställda inom domstolarna genomgått utbildningen
              under de senaste två åren. Redovisningen visar att merparten av
              dem som genomgår utbildningen är kvinnor.
            </seg>
            <seg n="b86a90de">
              Förra året tjänstgjorde 572 ordinarie domare i landets tingsrätter
              medan 208 domare tjänstgjorde i hovrätten. Drygt 500 personer
              tjänstgör som icke ordinarie domare i tingsrätt eller hovrätt.
              Det är några fler än de 20 personer som har genomgått utbildningen
              under de senaste åren.
            </seg>
            <seg n="21fa05f6">
              Min fråga kvarstår: Ser inte justitieministern att det finns
              ett behov av att göra denna typ av utbildning obligatorisk? Min
              bild är att det saknas nödvändig kompetens om vi får denna typ
              av syn på kvinnor och män i domarna. Som jag uppfattar det handlar
              det inte om att se människor och individer som de är, utan mer
              utifrån könsstereotypa roller och framför allt med en ålderdomlig
              syn. Därmed blir inte processen rättssäker. Man ifrågasätter kvinnornas
              syn och framför allt anmälan. För mig är det jätteviktigt att
              vi har ett rättssäkert system där kvinnor ska våga göra anmälan.
              Om så här få av 6 000 anmälda våldtäkter leder till åtal kan man
              fråga sig vad som egentligen hände i de fall som aldrig anmäldes.
            </seg>
          </u>
          <note type="speaker" n="de459d28">
            Anf. 3 Justitieminister BEATRICE ASK (M):
          </note>
          <u who="beatrice_ask_minister_2006" xml:id="i-d77a1bef2151fda8-1" n="1bc43a38">
            <seg n="5bd1e19e">
              Herr talman! Först och främst: Vi är helt överens om beskrivningen
              av antalet anmälningar och uppklarningar. Det är för få brott
              som klaras upp. Men låt mig säga att detta inte nödvändigtvis
              enbart är en utbildningsfråga. Det här är ärenden med besvärliga
              bevisprövningar som ska göras. Det finns behov av åtgärder på
              många olika plan. Att säkra bättre bevisning är till exempel en
              sak som är alldeles nödvändig för att man i domstol ska få ett
              beslut om lagföring när det gäller denna typ av ärenden. Det hela
              behöver alltså inte bero på utbildningssidan.
            </seg>
            <seg n="d7838d7d">
              Sedan kommer Eva-Lena Jansson till det som är lite av kärnan
              i frågan, nämligen om vi borde ha obligatorisk utbildning för
              domare i just de här frågorna. Det är en lite knepig fråga av
              det enkla skälet att en domare förväntas döma i kanske 300–400
              olika måltyper. Varje typ av ärende är oerhört centralt.
            </seg>
            <seg n="076a121d">
              Det är ett skäl till att utbildningen av de ordinarie domarna
              är omfattande om de inte kommer utifrån. Men det är också skälet
              till att man erbjuder olika typer av fortbildningar och fördjupningsutbildningar.
              Domaren ska kunna fördjupa sin kompetens och modernisera den i
              frågor som man anser att man verkligen behöver mer kunnande i.
              Jag tror att det är rätt väg att gå eftersom det innebär att man
              inte så att säga smetar ut allt rakt över alla domare, utan man
              kan få mer kvalitet i det som görs.
            </seg>
            <seg n="94c3febe">
              Det finns ett intresse för de här utbildningarna. När jag säger
              att det pågår ett arbete innebär det inte att det slappnar av
              utan att det tvärtom blir bättre och bättre och att man förhoppningsvis
              får fler och fler domare att intressera sig för utbildningarna.
            </seg>
            <seg n="d5103523">
              Det har också av tradition varit lite känsligt för domare att
              anamma propåer från politiskt håll om att gå vissa typer av utbildningar,
              av det enkla skälet att vi vill ha självständiga domstolar. Det
              är också ett skäl till självständigheten som ligger i den organisation
              eller det erbjudande som Domstolsverket har. Men vad vi har gjort
              från regeringens sida är att lägga otroligt stora resurser på
              att förbättra de här utbildningarna och att faktiskt lägga tryck
              på det.
            </seg>
            <seg n="436a9735">
              Den här mandatperioden har vi särskilt intensifierat arbetet
              med att förebygga och bekämpa sexuellt våld och andra sexuella
              övergrepp. Det handlar om en satsning på så där 120 miljoner kronor.
              Utbildningsinsatser för olika medarbetare inom rättsväsendet är
              en viktig del i detta eftersom utbildningssatsningar är bland
              de stora programpunkterna när det gäller hur resurserna används.
            </seg>
            <seg n="7799457a">
              Regeringen har också gett Brottsoffermyndigheten i uppdrag att
              genomföra och vidareutveckla ett utbildningsprogram för att bättre
              passa de olika medarbetare som har att göra med de här brottsoffren
              och de här frågeställningarna. Jag menar att det arbetet utvecklas
              väl och att det också får resultat. Det är väl en 16 miljoner
              kronor som har använts på senare tid till de utbildningarna, så
              det är inte små summor. Jag menar att vi lägger mycket tryck på
              detta, och det borde förhoppningsvis ge ett bättre resultat framöver.
              Det är i vart fall vår förhoppning.
            </seg>
            <seg n="ba264fce">
              Jag är alltså inte för att göra en organisatorisk allmänutbildning
              bredare och mer omfattande i just det här ämnet. Däremot tror
              jag att man ska lägga mycket kraft på att erbjuda bra fortbildning
              för personal inom rättväsendet när det gäller sexuella brott och
              övergrepp av liknande slag.
            </seg>
          </u>
          <note type="speaker" n="c57b092e">
            Anf. 4 EVA-LENA JANSSON (S):
          </note>
          <u who="eva-lena_jansson_c13ca9" xml:id="i-19dd10822fa4d1eb-1" n="86680964">
            <seg n="4cadd8da">
              Herr talman! Det svaret gjorde mig faktiskt väldigt bekymrad.
              Det innebär ju att unga – eller äldre – kvinnor som anmäler en
              våldtäkt kan få en domare som absolut inte har den kompetens som
              vi anser att man borde ha.
            </seg>
            <seg n="7ce1af85">
              Justitieministern talar om självständighet för domare. Det är
              självklart att en domare ska vara självständig. Men vi som politiker
              kan faktiskt bestämma huruvida domarna ska ha en viss typ av utbildning.
              Vi kan bestämma oss för att det ska finnas specialdomstolar som
              dömer i sexualbrott.
            </seg>
            <seg n="14924022">
              I dag har vi en situation där unga kvinnor anmäler våldtäkter,
              och det kanske inte ens går till åtal. Man kanske bedömer det
              som att kvinnan befann sig i ett tillstånd där hon låg och sov
              eller var väldigt berusad och fem män begick våldtäkt, men det
              går inte att bevisa. Då har man fortfarande en ålderdomlig syn
              på sexualitet – kvinnor förväntas vara passiva och bara ligga
              och ta emot.
            </seg>
            <seg n="66a3fe3c">
              Jag menar att det är viktigt att vi har ett rättväsende som präglas
              av en modern syn på kvinnor och män. Det har vi inte i dag, i
              alla fall uppfattar inte jag det. Jag och många med mig är väldigt
              kritiska till den utveckling vi kan se i dag när det gäller just
              våldtäktsfall.
            </seg>
            <seg n="3e71be0e">
              Jag tycker att detta är bekymmersamt, och jag undrar om inte
              justitieministern delar min uppfattning att det är bekymmersamt
              att det är så få domare som väljer utbildningen som Brottsoffermyndigheten
              tillhandahåller. Det är 20 domare av drygt 1 200–1 300 som under
              de två tre senaste åren har gått utbildningen. Merparten är kvinnor,
              och vi vet att väldigt många domare är män. Det får effekt på
              domarna, alltså de domar där man ska ta ställning till huruvida
              det var våldtäkt eller inte. Jag säger inte att det i alla de
              domarna per automatik skulle bli ett erkännande av våldtäkt, men
              jag säger att vi tror att det faktiskt påverkar förhållningssättet
              om man får den här utbildningen.
            </seg>
            <seg n="23407ebc">
              Jag inbillar mig att det är just därför Brottsoffermyndigheten
              på regeringens uppdrag erbjuder den här utbildningen. Jag tror
              att det är därför regeringen tycker att det är viktigt att utredning
              av sexualbrott ska vara en given del av utbildningen för polisen.
              Därför finner jag det märkligt att man inte vill göra det obligatoriskt.
            </seg>
            <seg n="6ff47eda">
              Jag tror att det skulle vara bra att ha specialdomare i de här
              fallen. Då får man speciell kompetens. Precis som justitieministern
              sade kan det vara en gång på flera år som en domare hamnar i situationen
              att man ska döma i ett sådant fall. Har man då inte dömt i sådana
              fall på många år och inte gått vidareutbildningen, vilket man
              får göra frivilligt, kan det få effekter – väldigt negativa effekter,
              tror jag.
            </seg>
            <seg n="137e0a2b">
              Min fråga kvarstår: Är inte justitieministern bekymrad över att
              så få domare tycker att det är viktigt att gå den här utbildningen?
            </seg>
          </u>
          <note type="speaker" n="10465b2a">
            Anf. 5 CARINA OHLSSON (S):
          </note>
          <u who="carina_ohlsson_c29d40" xml:id="i-5c01d7219eaa97db-0" n="acb5242c">
            <seg n="dd7663e6">
              Herr talman! Jag får verkligen instämma i den oro Eva-Lena Jansson
              uttryckte över svaret som ministern gav, att det skulle finnas
              en motsättning mellan en obligatorisk utbildning och självständiga
              domare. Det är ungefär de svar man får även från domare, att om
              man utbildar sig om till exempel våld mot kvinnor eller sexualbrott
              skulle det äventyra objektiviteten. Jag och vi socialdemokrater
              är av uppfattningen att ju mer utbildning man har, desto bättre
              förhållningssätt kan man ha till det som händer. Jag känner mig
              alltså väldigt bekymrad över det svaret.
            </seg>
            <seg n="0a75dc0c">
              Vi ser att både generellt våld mot kvinnor och sexuella övergrepp
              mot barn, kvinnor och även män är ett stort samhällsproblem, och
              det uppmärksammas att ökningen just i Sverige är väldigt stor
              i åldersgruppen 15–18 år. Vi ser också att ökningen sker just
              när det handlar om barn under 18 år.
            </seg>
            <seg n="004bd5f4">
              Man säger: Vi behöver inte säga åt vårt rättsväsende från den
              politiska nivån, utan de förstår nog det här själva och får välja
              att frivilligt utbilda sig på det här området. Ändå ser man mycket
              oro när det bara är ett par hundra av 6 000 anmälningar som leder
              till åtal och fällande domar. Jag blir väldigt oroad av det svaret.
            </seg>
            <seg n="c2dd537c">
              Ett sätt som skulle vara intressant att höra justitieministern
              tala om är att man vid anmälan har ett målsägandebiträde med sig
              ända från början. Det skulle vara en förutsättning redan när man
              anmäler brottet att det ska vara med hela vägen eftersom vi vet
              att det är många unga som definitivt inte har någon erfarenhet
              av hur rättsväsendet fungerar. Då skulle det kunna bli fler jurister
              som tog sig an de här frågorna.
            </seg>
            <seg n="3cb2c620">
              På det sättet borde man kunna höja nivån, och då kanske domarna
              skulle känna att de nog behöver ha den här utbildningen när det
              är andra jurister än domare som är utbildade och kunniga på de
              här områdena.
            </seg>
            <seg n="eabd36e0">
              Jag tycker att det här låter väldigt oroande. Vi ser ett stort
              samhällsproblem och ställer frågan från den politiska nivån till
              justitieministern, och hon säger att det inte behövs någon mer
              utbildning eller några krafttag, utan det får man göra frivilligt.
              Det känns väldigt oroande, och jag skulle vilja att ministern
              utvecklade lite mer vad man i så fall tänker göra.
            </seg>
          </u>
          <note type="speaker" n="f661278a">
            Anf. 6 MONICA GREEN (S):
          </note>
          <u who="monica_green_fc276c" xml:id="i-e73eb092d8ee7085-0" n="661405b0">
            <seg n="748cf291">
              Herr talman! Jag har anmält mig till den här debatten trots att
              vi alldeles strax ska ha ytterligare en debatt i den här viktiga
              frågan, jag och Beatrice Ask. Jag har gjort det med anledning
              av försvaret när det gäller utbildning av domare.
            </seg>
            <seg n="cb601d42">
              Jag undrar om vilken annan yrkeskår vi säger så här: Om du utbildar
              dig mer kan det påverka din objektivitet. Jag tror inte att vi
              skulle säga så när det gäller någon annan yrkeskår. Tvärtom tror
              jag att vi uppmuntrar utbildning i alla andra yrkeskårer och säger:
              Det är bra för dig. Ju mer utbildning du har desto bättre kan
              du hjälpa till i det här fallet.
            </seg>
            <seg n="7a4fec6b">
              Detta behövs. Vi ser i allra högsta grad i dom efter dom att
              det behövs utbildning av domare.
            </seg>
            <seg n="b2754f6f">
              Årligen är det tusentals kvinnor som blir utsatta för våldtäkter.
              Bara en bråkdel av dessa fall leder till fällande domar. I rätten
              blir kvinnan utsatt igen. Hon får mycket kränkande frågor och
              blir ifrågasatt. Hon blir ifrågasatt på grund av sin klädsel och
              sitt utmanande sätt. Och har hon varit i hjälplöst tillstånd och
              därför inte sagt nej kan domaren inte döma.
            </seg>
            <seg n="666c1344">
              Trots att kvinnan kanske har fått fruktansvärt allvarliga skador
              i underlivet och det finns tydliga bevis leder det inte till fällande
              dom. Det är mycket allvarligt. Vi har sett många exempel på det
              den senaste tiden. Precis som Carina Ohlsson sade nyligen är unga
              kvinnor särskilt utsatta. Kvinnor mellan 16 och 24 år behöver
              extra stöd och hjälp i en situation där de tar mod till sig och
              faktiskt anmäler. Vi har ju ett stort mörkertal. Trots att det
              är många som anmäler våldtäkt är det väldigt många fler som inte
              anmäler, eftersom de tar på sig skulden själva. De skyller på
              hur de har betett sig och tror att det är deras eget fel. Om de
              sedan blir bemötta så när domen ska avgöras förstärker det synsättet
              från samhället. Det är därför som jag blir orolig när Beatrice
              Ask säger att utbildning av domare kan påverka objektiviteten.
            </seg>
          </u>
          <note type="speaker" n="c1951437">
            Anf. 7 Justitieminister BEATRICE ASK (M):
          </note>
          <u who="beatrice_ask_minister_2006" xml:id="i-d77a1bef2151fda8-2" n="1bc43a38">
            <seg n="f787c5eb">
              Herr talman! Jag blir lite irriterad. När jag försöker beskriva
              en attityd som finns och försöker beskriva hur folk ser på saker
              blir jag beskylld för att ha uppfattningen att utbildning inte
              behövs. Så är det inte. Tvärtom tar jag de här frågorna på stort
              allvar. Det är därför vi har satsat hundratals miljoner de senaste
              åren på att arbeta med den här typen av mycket allvarliga brott.
              En stor del av satsningarna handlar om utbildning för personal
              inom rättsväsendet.
            </seg>
            <seg n="9c282b3d">
              Men det är inte enbart en utbildningsfråga att få fler dömda
              eller att få fler ärenden av den här typen uppklarade. Det enkla
              skälet är att det är stora bevissvårigheter. Och möjligen är lagstiftningen
              som Sveriges riksdag är ansvarig för – jag är ansvarig för den,
              och ni är ansvariga för den – så formulerad att en aldrig så väl
              utbildad domare ibland kan döma på ett sätt som gör att vi kan
              behöva fundera över om vi har varit tillräckligt tydliga i alla
              avseenden. Det är någonting man borde fråga sig. De dömer nämligen
              enligt lagen.
            </seg>
            <seg n="3e269486">
              Det är inte heller så, som någon här sade, att domare är allmänt
              okunniga i de här frågorna. För att bli domare har man normalt
              en utbildning på sex år. Domarutbildningen är sex år. I utbildningsprogrammet
              är det självklart obligatoriskt med bemötandefrågor och annat.
              Man kan också bli domare om man är utbildad åklagare och har arbetat
              som det eller om man har advokatbakgrund. Det kommer alltså domare
              också den vägen.
            </seg>
            <seg n="3431a7fb">
              För alla nyutnämnda domare tillhandahålls ett omfattande utbildningsprogram
              som är heltäckande. För ordinarie domare tillhandahåller man ett
              stort utbud av fortlöpande vidareutbildning. Det är alltså inte
              så att det är en massa okunniga människor med mossiga uppfattningar.
              Jag blir lite irriterad på den uppfattningen, för det är inte
              så.
            </seg>
            <seg n="bed41f9f">
              Däremot finns det – det kan man se – ibland domar där det är
              svårt att förstå hur man har resonerat och kommit fram till ett
              visst resultat. För alla som är oroade över de här övergreppen
              är det naturligtvis illa att så få ärenden klaras upp. Det är
              illa. Och det är ett av skälen – jag tog inte upp det i svaret
              här – till att regeringen funderar på att ytterligare utreda frågan
              och att flytta fokus något mer mot den misstänkte, så att inte
              allt fokus läggs på brottsoffret, som det lite grann är i dag.
              Lite större krav kanske man borde kunna ställa på den som är misstänkt
              för att ha begått ett övergrepp. Det handlar om att frågor ställs
              också där. Det har jag beskrivit ganska mycket under de senaste
              veckornas debatt. Där tror jag att det finns mer att göra, och
              det kommer vi säkert tillbaka till i nästa debatt.
            </seg>
            <seg n="ee84253d">
              Men när det gäller utbildningsinsatserna tycker jag att det vore
              bra om fler gick de här utbildningarna. Det är skälet till att
              vi har gett uppdrag som innebär att man förbättrar, utvecklar
              och erbjuder mer av den här typen av utbildningar. Jag tror att
              den diskussion som har varit under senare tid och inte minst den
              uppmärksamhet som olika domar har fått medför att betydligt fler
              känner att de vill förkovra sig och känna sig säkra på sin kompetens
              när det gäller själva ärendeformen och reglerna men också när
              det gäller bevissäkring och mycket annat. Det tror jag kommer
              att leda till att det blir ytterligare intresse för de utbildningar
              som erbjuds.
            </seg>
            <seg n="3b0c4f58">
              Regeringen är väldigt offensiv i de här frågorna när det gäller
              att tillhandahålla och vidareutveckla utbildningar. Sedan tycker
              jag personligen att det är viktigt med det arbete som har bedrivits
              för att säkra bevis via sjukvården och annat. Vi behöver nämligen
              en kombination av åtgärder för att nå bättre resultat i den här
              typen av ärenden.
            </seg>
          </u>
          <note type="speaker" n="aabe8a61">
            Anf. 8 EVA-LENA JANSSON (S):
          </note>
          <u who="eva-lena_jansson_c13ca9" xml:id="i-19dd10822fa4d1eb-2" n="86680964">
            <seg n="fd1d2e37">
              Herr talman! Jag tycker inte att det ska vara lite mer fokus
              på gärningsmannen. Jag tycker att det ska vara väldigt mycket
              fokus på gärningsmannen. Tänk er att någon går ut på stan och
              blir rånad och att någon ifrågasätter det. Varför gick du på den
              gatan? Varför hade du med dig en plånbok vid den tidpunkten? Såg
              du inte lite utmanande ut med din plånbok? Viftade du med den?
              Var det därför du blev rånad? Rånaren säger: Jag förstod inte
              att hon inte ville ge mig plånboken. Jag trodde att hon ville
              ge mig pengarna.
            </seg>
            <seg n="0b0f1e10">
              Det är det resonemang vi ser i dag i domar. En kvinna anmäler
              en våldtäkt. Hon beskriver hur det har gått till. Man frågar henne
              varför hon inte gick därifrån. Och mannen säger: Jag trodde att
              hon ville ha sex med mig. Hon sade visserligen: nej, nej, nej.
              Men jag trodde det.
            </seg>
            <seg n="3b4b98ba">
              I ett samhälle med den typen av resonemang funderar jag på om
              vi inte behöver få förändrade attityder och värderingar i domstolar
              och framför allt en bättre utbildningsinsats. Jag tror nämligen
              att män generellt sett är ganska smarta, precis som kvinnor. Jag
              tycker att det är bekymmersamt om vi har domstolar som utgår från
              att män är idioter som inte begriper vad ett nej betyder och att
              kvinnor bara ligger där och tar emot för att de inte förstår bättre
              eller för att de vill och att det är så det går till i samhället.
              Då tycker jag faktiskt att det är pinsamt för Sveriges domarkår
              om 20 personer låter sig utbildas medan övriga 1 200 inte gör
              det. Det säger någonting om attityder och värderingar, och jag
              är inte nöjd med den utvecklingen, herr talman.
            </seg>
          </u>
          <note type="speaker" n="2e445eb8">
            Anf. 9 CARINA OHLSSON (S):
          </note>
          <u who="carina_ohlsson_c29d40" xml:id="i-5c01d7219eaa97db-1" n="acb5242c">
            <seg n="f414eea6">
              Herr talman! Jag vet inte vem justitieministern riktade sig till
              och som hon blev irriterad över. Regeringen anser sig ha gjort
              mycket i den här frågan. Jag tycker dock att det finns mycket
              mer att göra och att det politiska ledarskapet inte har varit
              tydligt nog. Om det är så få som utbildar sig i domarkåren har
              det politiska ledarskapet varit för dåligt. Då har inte signalerna
              om att det här verkligen är en prioriterad fråga gått fram.
            </seg>
            <seg n="0e1266a9">
              Det är tydligt. Tydligare kan det knappast bli, om det bara är
              ett fåtal av de över tusen domarna som har utbildat sig.
            </seg>
            <seg n="de6c8282">
              Det var ministern själv som sade att det här kunde utmana och
              att de inte var självständiga. Samtidigt säger ministern att man
              behöver diskutera de här frågorna. Det är just det man gör när
              man utbildar sig. Man reflekterar över det som man studerar, också
              med en bredare omvärldsuppfattning och så vidare.
            </seg>
            <seg n="09199fd5">
              Sedan tyckte jag mig höra att ministern sade att hon funderar
              på att det skulle utredas. Jag trodde att det var så att det skulle
              utredas. Det var kanske fel uttryckt. Det är ju så att ministern
              har sagt det, och det har tagits beslut här i riksdagen om att
              det ska tillsättas en utredning.
            </seg>
            <seg n="b3429c4a">
              En utredning skulle ha tillsatts mycket tidigare. Man har sett
              att just vid sexualbrott är det låg frekvens av både åtal och
              fällande domar. Man kan som både politiker och lekman jämföra
              med andra brott och fundera över vad det beror på och försöka
              hitta anledningen – om inte ministern själv har en kunskap. Det
              är inte så att samhället i övrigt har en kunskap. Det skulle vara
              intressant.
            </seg>
          </u>
          <note type="speaker" n="14585119">
            Anf. 10 MONICA GREEN (S):
          </note>
          <u who="monica_green_fc276c" xml:id="i-e73eb092d8ee7085-1" n="661405b0">
            <seg n="e6f1361c">
              Herr talman! Ministern säger att lagen nog inte är tillräckligt
              tydlig. Justitieministern har varit minister i snart åtta år,
              och hon kommer nu på att lagen nog inte är tillräckligt tydlig.
              Hon säger att det är riksdagen som ska fatta beslutet. Men Beatrice
              Ask vet att det är ministern som lägger fram förslagen.
            </seg>
            <seg n="5d5f1d6a">
              Vi vet att lagen inte är tillräckligt tydlig. Kvinnor säger:
              Nej, nej, nej! Det blir ändå inte en fällande dom vid våldtäkt,
              och vi vet att lagen inte är tillräckligt tydlig. Jag håller med
              när Beatrice Ask säger att lagen inte är tillräckligt tydlig,
              men jag är förvånad över att justitieministern efter sju och ett
              halvt, snart åtta, år säger att lagstiftningen nu kanske ska skärpas.
              Det är på tiden. Det borde ha skett för mycket länge sedan.
            </seg>
          </u>
          <note type="speaker" n="fb1db91a">
            Anf. 11 Justitieminister BEATRICE ASK (M):
          </note>
          <u who="beatrice_ask_minister_2006" xml:id="i-d77a1bef2151fda8-3" n="1bc43a38">
            <seg n="9c85f27b">
              Herr talman! Jag ska inte ägna mig åt härskarteknik och att märka
              ord, som en del andra gör.
            </seg>
            <seg n="e8b20dfb">
              Vi genomförde en skärpning av lagstiftningen 2006. Vi genomförde
              ytterligare en skärpning som började gälla förra sommaren där
              våldtäktsbegreppet vidgades och regelverket skärptes ordentligt.
              Det fanns en bred samstämmighet i Sveriges riksdag om besluten.
              Trots att det blev en skärpning förra året tycker jag mig se –
              och uppenbarligen är vi helt överens – att det behövs ytterligare
              förändringar. Vi tycker att vi inte har fått genomslag för det
              vi trodde att vi faktiskt hade beslutat. Det är den känsla vi
              har.
            </seg>
            <seg n="cf335e65">
              Visst kan man säga att ministern borde ha förstått detta för
              flera år sedan. Ja, det borde ju alla ha gjort i så fall.
            </seg>
            <seg n="3705fd1c">
              Vi har successivt förbättrat den svenska lagstiftningen när det
              gäller sexualbrott. Det är bra. Men det finns mer att göra. Man
              ska komma ihåg att detta är besvärliga brott, av det enkla skälet
              att de inte kan jämföras med rån i största allmänhet. Problemet
              är att våldtäkt ofta begås i relativt nära relationer. Ofta handlar
              det om personer som kan ha haft en relation eller som har en relation.
              Det är situationer där ord står mot ord. Det saknas vittnen, och
              det finns ingen teknisk bevisning. Då hamnar domstolen och utredaren
              i besvärliga situationer. Det är inte bara en utbildningsfråga
              utan det är fråga om mycket annat. Man ska ha respekt för att
              dessa frågor är mycket besvärliga.
            </seg>
            <seg n="2d7a6902">
              Det som tas upp i interpellationen, och som är en poäng, är att
              många uppfattar att bemötandet och den särskilda hantering som
              behövs i dessa ärenden inte är tillräckligt bra. Där är vi överens.
            </seg>
            <seg n="c108bdf6">
              Vi lägger stora resurser på att få fler att skaffa sig den professionalitet
              som krävs för att möta brottsoffer, vittnen och andra som är inblandade
              i detta på korrekt sätt.
            </seg>
            <seg n="627ae845">
              Jag är glad över att Åklagarmyndigheten prioriterar denna brottstyp.
              Det finns specialiserade åklagare som sysslar med de brotten.
              Det är den vägen vi behöver gå i flera avseenden.
            </seg>
          </u>
          <note n="69156782">
            Överläggningen var härmed avslutad.
          </note>
          <note n="512d3303">
            10 § Svar på interpellation 2013/14:281 om förtroendet för rättsväsendet
            i våldtäktsfall
          </note>
          <note type="speaker" n="3ee02398">
            Anf. 12 Justitieminister BEATRICE ASK (M):
          </note>
          <u who="beatrice_ask_minister_2006" xml:id="i-d77a1bef2151fda8-4" n="1bc43a38">
            <seg n="4b12711e">
              Herr talman! Monica Green har frågat mig vad jag avser att göra
              för att återupprätta förtroendet för rättsväsendet i våldtäktsfall
              och för att hjälpa kvinnor och flickor som blivit utsatta för
              våldtäkt. Monica Green har också frågat vad jag avser att göra
              för att domstolarna ska agera adekvat och trovärdigt i våldtäktsfall.
            </seg>
            <seg n="e0f39b91">
              Vi har ett väl fungerande rättsväsen som uppfyller högt ställda
              krav på verksamheten. Förtroendet för rättsväsendet är också gott.
            </seg>
            <seg n="577ebe03">
              Förtroendet måste alltid vårdas och förtjänas. Det är viktigt
              att de som kommer i kontakt med rättsväsendets myndigheter bemöts
              med respekt och professionalism. Regeringen har gjort betydande
              satsningar för att utveckla bemötandet av sexualbrottsoffer. För
              närvarande pågår en omfattande utbildningsverksamhet inom rättsväsendet
              i just dessa frågor.
            </seg>
            <seg n="e1d5f8de">
              Förtroendet för rättsväsendet bygger också på att det finns en
              acceptans för lagstiftningen. Våldtäktslagstiftningen är flitigt
              debatterad. Trots de förändringar och den utvidgning av våldtäktsbrottet
              som skett under senare år har debatten fortsatt. Under hösten
              har våldtäktsmålen på nytt hamnat i fokus, och det har från olika
              håll framställts krav på ytterligare förändringar av lagstiftningen.
              Jag har också förklarat att regeringen har för avsikt att se över
              våldtäktsbrottet på nytt.
            </seg>
            <seg n="3974390d">
              Samtidigt måste man ha klart för sig att det inte är möjligt
              att med lagstiftning komma åt de särskilda bevissvårigheter som
              ofta finns vid utredning av sexualbrott. Misstänkta våldtäktsbrott
              måste utredas med hög kvalitet och effektivitet. Det är därför
              angeläget att kontinuerligt arbeta med frågor om effektiv och
              rättssäker bevissäkring. Arbetet med att förbättra utredningarna
              måste ske genom utveckling av de brottsutredande myndigheternas
              arbetsmetoder. Ett sådant arbete bedrivs vid myndigheterna, men
              det finns anledning att i den kommande utredningen om våldtäkt
              närmare analysera hur anmälningar som rör våldtäkt hanteras och
              utreds inom rättsväsendet.
            </seg>
            <seg n="4d2e5fcf">
              Det är naturligtvis också viktigt hur domstolar, åklagare och
              poliser motiverar sina ställningstaganden. Självklart ska det
              tydligt framgå vilka skälen är när till exempel en brottsutredning
              läggs ned eller en friande eller fällande dom meddelas. Frågan
              hur avgöranden ska motiveras bestäms dock efter en bedömning av
              omständigheterna i det enskilda fallet och är inte möjlig att
              påverka genom detaljerad lagstiftning.
            </seg>
          </u>
          <note type="speaker" n="5b6a8273">
            Anf. 13 MONICA GREEN (S):
          </note>
          <u who="monica_green_fc276c" xml:id="i-e73eb092d8ee7085-2" n="661405b0">
            <seg n="f95c7e02">
              Herr talman! Domstolsväsendet behöver få upprättelse och bättre
              anseende. Det har förstört sitt eget anseende. Jag håller med
              om att det finns många duktiga domare, men vi har sett alldeles
              för många uppseendeväckande fall. Vi har sett exempel på hur kvinnor
              har blivit utsatta för grova våldtäkter och misshandel. De har
              utsatts för fruktansvärda övergrepp med skador i underlivet. Ändå
              blir kvinnorna inte trodda utan det ifrågasätts om de har betett
              sig uppseendeväckande, annorlunda, följt med någon de inte borde
              eller om klädseln har varit utmanande. Det sker gång på gång.
              Trots att det finns tydliga bevis räcker de ändå inte till fällande
              domar.
            </seg>
            <seg n="6db09219">
              Då menar jag att anseendet är naggat i kanten. Även de domare
              som gör rätt dras ned. Alla inom rättsväsendet är angelägna om
              att förtroendet ska återupprättas. Jag tror att alla är angelägna
              om att det måste bli en annan tingens ordning där man kan lita
              på den bevisning som finns.
            </seg>
            <seg n="34dfe075">
              Här tycker jag mig se bevis på att samhället inte är jämställt.
              Eva-Lena Jansson nämnde vid debatten om hennes interpellation
              att kvinnor uppfattas som annorlunda än män, att de inte tas på
              samma allvar när det säger något och att de ifrågasätts på ett
              helt annat när det gäller hur de har betett sig under det pågående
              brottet.
            </seg>
            <seg n="bc19e374">
              Det begås tusentals våldtäkter per år, och vi vet inte hur stort
              mörkertalet är. Om samhället ger signaler att det inte är någon
              idé att anmäla eftersom du inte blir trodd måste vi alla fundera
              över hur förtroendet för rättsväsendet ska återupprättas. Det
              är vad jag tar upp i min interpellation. Det måste ställas större
              krav på förövaren, och vi måste se till att kvinnorna tas på mycket
              större allvar.
            </seg>
          </u>
          <note type="speaker" n="bee3abc2">
            Anf. 14 ANTI AVSAN (M):
          </note>
          <u who="anti_avsan_04a877" xml:id="i-0fc6546aeb39b6a4-0" n="d226f910">
            <seg n="570b9de1">
              Herr talman! Jag vill börja med att säga att det egentligen inte
              är något fel på domstolsväsendets anseende. Sanningen bor i betraktarens
              öga. Det finns väldigt många betraktare som har mycket bestämda
              uppfattningar om saker och ting. De tycks veta bättre vilken bevisning
              som finns, hur bevisningen ska värderas och vilken bevisning som
              ska läggas till grund för en fällande dom än domstolen.
            </seg>
            <seg n="47b1f6d3">
              Jag kan för egen del säga att jag inte kan ha en bestämd uppfattning
              om huruvida en domstol har dömt rätt eller inte om jag inte har
              varit närvarande vid huvudförhandlingen, och då är jag själv domare.
              Skälet till det är mycket enkelt. Det är under huvudförhandlingen
              som all bevisning ska presenteras i ett sammanhang. Det som återfinns
              i domen är vad domstolen har valt att redovisa. Jag kan läsa domen
              och göra en bedömning om domstolen har resonerat rätt utifrån
              vad som har redovisats i domen. Däremot kan jag inte med hundraprocentig
              säkerhet säga huruvida domstolen har dömt rätt eller inte.
            </seg>
            <seg n="fecdccc5">
              Som tur är har vi höga beviskrav i Sverige, och det ska gälla
              i alla typer av mål, framför allt när människor riskerar långa
              fängelsestraff. Det absolut viktigaste i en rättsstat är att ingen
              oskyldig döms, men naturligtvis är det också viktigt att skyldiga
              lagförs så långt det över huvud taget är möjligt. Så måste det
              vara. Först och främst ska oskyldiga inte fällas.
            </seg>
            <seg n="e41f343d">
              Man kan inte göra sig till tolk för en massa olika uppfattningar,
              som Monica Green gör, och säga att det finns tydliga bevis. Jag
              kan inte säga det, någon advokat kan inte säga det, kanske inte
              heller en åklagare som är utomstående betraktare, utan det är
              fråga om hur bevisvärderingen sker. Det ska vara styrkt eller
              ställt utom rimligt tvivel. Det som redovisas i domarna är, precis
              som jag sade, det som domstolen har valt att redovisa.
            </seg>
            <seg n="a1b59037">
              Det som redovisas i medier i stället är mycket mer tendentiöst.
              Det är en omskrivning av det som journalister har utläst i domar,
              och det är ännu svårare att ta till sig. Sedan kan det naturligtvis
              vara fall där ord står mot ord, men det kan ingen domstol egentligen
              nöja sig med. Man ska värdera målsägandes utsaga, som ska ställas
              mot de uppgifter som den tilltalade lämnar. Man kan inte nöja
              sig med att säga att ord står mot ord i en dom, utan det ska avgöras
              vem som är trovärdig och om uppgifterna är tillförlitliga. Det
              man ofta blandar ihop är trovärdighet och tillförlitlighet. Trovärdighet
              handlar om person; tillförlitlighet handlar om uppgifterna i sig.
              En trovärdig person kan lämna uppgifter som inte är tillförlitliga
              därför att man har kunnat missta sig. Personen i fråga har kanske
              varit alkoholpåverkad, eller är det någon annan omständighet som
              gör att man inte kan sätta full tilltro till uppgifterna.
            </seg>
            <seg n="b3562a2f">
              Återigen: Så måste det vara i en rättsstat att bevisningen måste
              hålla så långt att det är ställt utom rimligt tvivel och att det
              är styrkt att den tilltalade har begått den gärning som åklagarna
              påstår. Är det inte så kan man inte fälla, och så måste det vara.
              Och glappet, när bevisningen inte räcker till, kan man inte fylla
              med någon form av allmän kunskap. Man kan aldrig veta om det är
              så som den allmänna kunskapen ger vid handen i det enskilda fallet.
            </seg>
          </u>
          <note type="speaker" n="0e06131c">
            Anf. 15 EVA-LENA JANSSON (S):
          </note>
          <u who="eva-lena_jansson_c13ca9" xml:id="i-19dd10822fa4d1eb-3" n="86680964">
            <seg n="231ec6ee">
              Herr talman! Två saker är jag överens med Beatrice Ask och Anti
              Avsan om. Det är att det är viktigt att ingen döms oskyldig och
              att det ska finnas bevis.
            </seg>
            <seg n="cef0efe6">
              Sedan kan man fundera när det gäller antalet anmälda våldtäkter:
              Är det för många anmälda våldtäkter eftersom det blir så få fällande
              domar? Beatrice Ask har som justitieminister redovisat att det
              kan vara ett svårt bevisläge och att det är ord som står mot ord.
              Men man kan ändå fundera på varför det ser ut så i just de här
              aktuella fallen. Om det är 6 000 som anmäler, och man vet att
              väldigt få anmälningar leder till åtal och bara några hundra till
              fällande dom, varför gör någon då en anmälan?
            </seg>
            <seg n="76bdc462">
              Min utgångspunkt är att man gör en anmälan därför att man upplever
              att ett brott har begåtts. Precis som jag redogjorde för i den
              tidigare interpellationsdebatten tycker jag mig ha sett att det
              också handlar om föråldrade attityder och värderingar och om synen
              på kvinnors och mäns sexualitet som präglas av dem som dömer.
            </seg>
            <seg n="71d84fab">
              Monica Green ställer frågan hur domstolar ska agera adekvat och
              trovärdigt i våldtäktsfall. Det är klart att vi inte har hela
              bilden när vi läser domarna, men det är ändå ett sätt att försöka
              se det hela. Det som är slående är att det verkar vara så att
              det räcker att mannen säger: Jag förstod inte, jag begrep inte,
              jag kunde inte förstå att den 14-åriga tjejen, ensam i en lägenhet
              med sex personer, inte ville ha sex med oss allihop.
            </seg>
            <seg n="bd7ed278">
              Om man kan komma undan med att bara säga att man inte förstår
              har rättsväsendet på något sätt utgått från en onormal person,
              skulle jag vilja säga. Varför utgår man inte från en normalt aktsam
              person? Den frågan har jag väckt i motioner vid ett flertal tillfällen
              här i riksdagen. I och med den utredning som justitieministern
              har tillsatt kanske vi kan få ett nytt begrepp i form av grov
              oaktsam våldtäkt. Där är utgångspunkten en normalt aktsam man
              och hur en sådan skulle ha agerat i de fall där det kan vara svårt
              att få fram de exakta bevisen. Det handlar alltså inte om lägre
              beviskrav, men det är en annan rubricering.
            </seg>
            <seg n="03e3d1f3">
              Jag tycker att det är viktigt att vi har ett rättsväsen som fungerar
              och där människor upplever att det är värt att göra en anmälan.
              Att anmäla en våldtäkt eller ett brott över huvud taget innebär
              en påfrestning. Är man ett brottsoffer som upplevt en kränkning
              av ens egen kropp ska det mycket till för att orka gå igenom rättsprocessen.
              Ska man då behöva uppleva att man blir kränkt en gång till?
            </seg>
            <seg n="1ec5d4a5">
              Det är därför Monica Green har väckt denna interpellation och
              jag har väckt min interpellation. Vi vill få till ett rättsväsen
              som är sådant att unga kvinnor som blir utsatta för brott ska
              våga göra en anmälan och känna att de får en rättvis bedömning.
              Det är möjligt att bevisen inte räcker till, men det kommer att
              prövas, och det kommer inte att handla om en föråldrad syn på
              en som kvinna eller på gärningsmannen som man. Det är därför vi
              ställer de här interpellationerna. Då kan man visserligen få en
              lektion av en domare i hur domstolarna ska fungera, men min uppgift
              är att företräda medborgarna här i riksdagen. Det är därför vi
              väcker de här frågorna.
            </seg>
            <seg n="58451c63">
              Vi är inte ensamma om vår frustration. Vi är inte ensamma! Jag,
              Monica Green, Carina Ohlsson och många fler har läst domar, träffat
              utsatta, träffat advokater och fått beskrivning av vad de här
              kvinnorna har varit utsatta för. Vi förstår inte, vi får inte
              ihop det här med friande domar.
            </seg>
          </u>
          <note type="speaker" n="f14dd2e6">
            Anf. 16 AGNETA GILLE (S):
          </note>
          <u who="agneta_gille_591a91" xml:id="i-4090e126296e2913-0" n="65b643c5">
            <seg n="cf6f3547">
              Herr talman! Ingen ska dömas oskyldig. Men vi vill, och det är
              därför vi är engagerade i frågan, få en förändring. Vi vill att
              fler skyldiga ska dömas. För att vi ska nå dithän måste något
              ske. Det var precis vad justitieministern sade i den tidigare
              interpellationsdebatten. Man har haft väldigt många år på sig
              att förändra lagstiftningen.
            </seg>
            <seg n="ddc65547">
              I maj förra året antog vi en ny lagstiftning om sexualbrott och
              våldtäktsbrott. Men det räcker inte; vi behöver ta ett steg ytterligare.
              Vi måste komma dithän att vi ser att det finns en möjlighet för
              domarna, domstolarna och rättsväsendet att ge de kvinnor som blivit
              utsatta upprättelse och fälla dem som har utsatt kvinnorna för
              våldtäkt.
            </seg>
            <seg n="23928dae">
              I de olika domarna kan vi läsa om att det finns dokumenterade
              skador. Jag läste om en kvinna som hade blivit så misshandlad
              i anus att hon fick ha stomi på grund av en gruppvåldtäkt, men
              det räcker inte som bevis.
            </seg>
            <seg n="cef08e66">
              Då är det någonting som är fel. Det är vår skyldighet att göra
              något här i riksdagen. Men det behövs också initiativ från regeringen
              – som har det yttersta ansvaret och det politiska ledarskapet
              – till en förändring för att stödja de kvinnor som är så utsatta.
            </seg>
            <seg n="5d638247">
              Detta är någonting som engagerar och är en stor fråga när man
              är ute och träffar olika kvinnoorganisationer.
            </seg>
            <seg n="c08214b1">
              Utskottet föreslog ett tillkännagivande förra veckan, och det
              kommer en riksdagsdebatt på torsdag om en utredning. Jag hoppas
              att vi i riksdagen gör det tillkännagivandet till regeringen om
              att det ska tillsättas en utredning.
            </seg>
            <seg n="7a1e0701">
              Men jag vill se lite mer initiativ från den politiska ledningen
              om att man måste göra någonting. Man kan inte fortsätta att bara
              godkänna och konstatera att det är ett fåtal våldtäkter som anmäls
              medan det är ännu färre som blir uppklarade, så är det bara. Lagstiftningen
              är sådan.
            </seg>
            <seg n="85b33649">
              Sedan kan vi i kammaren behöva göra någonting. Då måste lagstiftningen
              förändras. Vi har ju den yttersta möjligheten att göra någonting
              så att det kan bli fler fällande domar.
            </seg>
          </u>
          <note type="speaker" n="bf08426a">
            Anf. 17 Justitieminister BEATRICE ASK (M):
          </note>
          <u who="beatrice_ask_minister_2006" xml:id="i-d77a1bef2151fda8-5" n="1bc43a38">
            <seg n="e1905679">
              Herr talman! Vi har ju redan konstaterat att det kommer en utredning
              och också ett tillkännagivande. Det är väl alldeles utmärkt att
              riksdagen på det sättet visar att man har en bestämd linje i den
              här frågan.
            </seg>
            <seg n="6f378098">
              Jag vill haka på den diskussion som Eva-Lena Jansson tog upp.
              Jag har varit ute och diskuterat detta i olika sammanhang. Det
              är det jag menar när jag säger att vi behöver flytta fokus något.
              Det kan då bli fråga om vållandebrott.
            </seg>
            <seg n="ba511c7a">
              Ett skäl till att resultatet blir som det blir i en del fall
              är att det krävs ett uppsåt. Det räcker inte med att det aldrig
              var meningen att det skulle hända något. Handlar det om våldsbrott
              kan man alltid vålla en skada och bli dömd för det fast det inte
              var meningen. Men så är det inte riktigt när det gäller sexualbrott.
              Jag tror att man måste ändra det förhållandet. Offret kan ju bli
              väldigt skadat, även om förövaren inte uppenbarligen förstod att
              offret inte ville.
            </seg>
            <seg n="1630ec0e">
              När man tar del av olika exempel kan man bli mycket förundrad
              över resultaten. Men jag måste ändå som justitieminister säga
              att jag är övertygad om att man utifrån de regler som gäller landar
              rätt i de flesta fall. Då måste vi fundera över hur vi kan förfina
              de lagar som vi stiftar, så att det blir tydligt vad som gäller.
            </seg>
            <seg n="110353d5">
              Jag har tagit del av hundratals fall om kvinnor eller män som
              har blivit utsatta för våld i nära relationer. Det är inte alltid
              fråga om våldtäkt, men det kan vara övergrepp i situationer som
              är alldeles förfärliga. Det finns många åtgärder som är nödvändiga
              för att skapa en bättre tingens ordning.
            </seg>
            <seg n="0c2e5652">
              Det är också otroligt viktigt att det görs anmälningar. Människor
              som känner sig kränkta eller utsatta för ett övergrepp eller ett
              brott måste våga och orka anmäla och sedan fullfölja den hantering
              som blir följden av en polisanmälan. Här finns det mer att göra.
              Det handlar om bemötande, om professionalism, om rätt information
              och om stödinsatser. På annat sätt kan vi inte komma till rätta
              med den brist på förtroende som de drabbade kvinnorna känner.
            </seg>
            <seg n="8187fc6b">
              Rent statistiskt – det är inte min uppfattning, utan jag har
              hämtat uppgiften från Nationella trygghetsundersökningen – är
              förtroendet för rättsväsendet högt. Men hos de kvinnor, ofta unga,
              som vi pratar är det inte riktigt på det sättet. Många av dem
              känner sig bekymrade, oroade, rädda och upprörda över hur de bemöts
              eller hur de behandlas när de kommer till rättsväsendet.
            </seg>
            <seg n="380ee51b">
              Det finns undantag, och de är många, som visar betydelsen av
              professionalism och bra stöd. Det är till och med så att ett och
              annat ärende som inte slutar i fällande dom ändå kan kännas som
              en upprättelse för kvinnan, förutsatt att hon känner förtroende
              för hela processen.
            </seg>
            <seg n="672eda67">
              Men, som sagt, det kommer att tillsättas en utredning som ska
              titta på grov oaktsam våldtäkt eller vad brottet nu kan tänkas
              rubriceras som. Vi ska ytterligare se på det ansvar som förövaren
              eller den misstänkte förövaren har. Jag tror att det är ett sätt
              att få fler fällande domar, även om en del domar kommer att ligga
              på en något lägre grad än en ren våldtäktsdom. Det kan likväl
              vara en upprättelse och ett sätt att reda ut dessa ärenden.
            </seg>
          </u>
          <note type="speaker" n="f86f1aa2">
            Anf. 18 MONICA GREEN (S):
          </note>
          <u who="monica_green_fc276c" xml:id="i-e73eb092d8ee7085-3" n="661405b0">
            <seg n="6b048be8">
              Herr talman! Över hundra våldtäkter om dagen begås i Sverige.
              Det är fruktansvärt. 6 000 kvinnor vågar ta mod till sig efter
              ha övertygats om att övergreppen måste anmälas och om att de kommer
              att få stöd. Av dessa 6 000 anmälningar är det 200 som leder till
              fällande domar. Vi kan inte se på när sådant här sker. Vi kan
              inte se på när samhället beter sig så mot dessa kvinnor som män
              har förgripit sig på.
            </seg>
            <seg n="cea0fb14">
              Vi måste agera. Det är vår skyldighet som medmänniskor och lagstiftare
              att flytta fram positionerna. Vi kan inte fortsätta att skylla
              på att dessa män inte har förstått att ett nej är ett nej, att
              de inte har förstått att kvinnorna inte vill bli slagna och få
              sönderkrossade underliv.
            </seg>
            <seg n="6a58b18f">
              Att domare säger som de säger gör mig mörkrädd. Att det finns
              ledamöter i den här kammaren som försvarar det gör mig också väldigt
              mörkrädd.
            </seg>
            <seg n="e9be7eb9">
              Vår skyldighet är att se till att dessa kvinnor får upprättelse.
              Vi måste ha ett rättssäkert samhälle. När vi nu har ett ojämställt
              samhälle där kvinnor inte blir trodda måste vi ändra på det. När
              kvinnor blir ifrågasatta för att de över huvud taget har tagit
              mod till sig att våga anmäla en våldtäkt måste vi stödja dem.
              Vi måste se till att fler vågar anmäla.
            </seg>
            <seg n="ceac6dc9">
              Debatten i dag visar med all önskvärd tydlighet att vi måste
              göra mer. Jag hoppas att det sker under det här året.
            </seg>
          </u>
          <note type="speaker" n="90b0d07f">
            Anf. 19 ANTI AVSAN (M):
          </note>
          <u who="anti_avsan_04a877" xml:id="i-0fc6546aeb39b6a4-1" n="d226f910">
            <seg n="1723e7c8">
              Herr talman! Med anledning av Monica Greens kommentar vill jag
              till att börja med säga att jag försvarar rättsstaten och människors
              likhet inför lagen. Jag försvarar allas rätt att bli bedömda på
              samma sätt i domstol utifrån de uppgifter som man lämnar.
            </seg>
            <seg n="fa24161f">
              Vad som är problematiskt i den här diskussionen är att utgångspunkterna
              för en del personer är felaktiga i sak, och det leder till en
              diskussion som är kontraproduktiv i vissa avseenden.
            </seg>
            <seg n="0536f002">
              Jag håller med om – och det sade jag i mitt förra inlägg också
              – att det är väldigt viktigt att skyldiga döms. Man ska inte komma
              undan om man begår allvarliga brott, det är helt elementärt.
            </seg>
            <seg n="7a9f8fc5">
              Men när det gäller kopplingen mellan anmälningar och fällande
              domar skrev inte ett enigt justitieutskott om någon sådan koppling
              i sitt betänkande som ska debatteras här senare. Jag vill bara
              påpeka det, och det gäller även Monica Greens partikamrater.
            </seg>
            <seg n="fee1dca6">
              Det är inte en självklarhet att det är den kopplingen som ska
              vara avgörande för att det ska bli fällande domar. Om man anmäler
              ett brott behöver det inte ens finnas någon misstanke, utan det
              innebär att man påstår någonting. Sedan kan det uppkomma olika
              misstankegrader som gör att det inleds en förundersökning. Det
              kan gälla en skälig misstanke. Finns det sannolika skäl för misstanke
              kan det bli fråga om häktning. Om skälen är tillräckliga för åtal
              ska åklagaren gå till domstol med en stämningsansökan.
            </seg>
            <seg n="8e706acb">
              En åklagare måste kunna förvänta sig en fällande dom för att
              kunna väcka åtal. I annat fall finns det ett brott i brottsbalken
              som heter obefogat åtal som man kan ha i åtanke. Beviskravet är
              ännu högre för att någon ska kunna bli fälld. Det ska vara ställt
              utom allt rimligt tvivel.
            </seg>
            <seg n="c4c1d472">
              Vid en anmälan, om den är riktig, måste förstahandsåtgärderna
              bli bra och brottsoffret bemötas på ett bra sätt. Det är elementärt.
            </seg>
          </u>
          <note type="speaker" n="b52bd075">
            Anf. 20 EVA-LENA JANSSON (S):
          </note>
          <u who="eva-lena_jansson_c13ca9" xml:id="i-19dd10822fa4d1eb-4" n="86680964">
            <seg n="3beca462">
              Herr talman! Visst är det viktigt att brottsoffren blir korrekt
              bemötta – därom ska ingen tvivla. Jag tror att vi är väldigt överens
              om det.
            </seg>
            <seg n="bbf99c74">
              Som det har utvecklat sig i dag känner många frustration, ilska
              och uppgivenhet. De känner: Det är ingen idé att anmäla, för jag
              kommer att utsätta mig för något som är lika jobbigt som det övergrepp
              som jag nyss har blivit utsatt för. Därför kommer jag att välja
              att inte anmäla det.
            </seg>
            <seg n="139459d2">
              Jag tror att det i det läget är farligt att säga: Det är många
              som anmäler, men egentligen är det ingenting. Det ger nämligen
              offret signalen: Anmäl inte om du upplever att du är utsatt för
              brott. Jag tycker att det är jätteviktigt att om man har uppfattningen
              att någon har blivit utsatt för brott eller om man själv har blivit
              utsatt för brott ska det polisanmälas och göras en utredning.
            </seg>
            <seg n="22704884">
              I förra interpellationsdebatten påtalade jag vikten av att få
              en ordentlig utbildning, att poliser, åklagare och också domare
              som ska döma i dessa sexualbrott är utbildade. Vi har drivit de
              här frågorna länge, och det har skett förändringar, till exempel
              i bemötandet av sexualbrottsoffer i vården. Numera är det mer
              regel än undantag att en kvinna som har blivit våldtagen får träffa
              en kvinnlig gynekolog. Så var det inte alltid förut. Det har alltså
              skett en utveckling och en förändring som är bra. Bland de här
              6 000 våldtäkterna är det också män som är utsatta, precis som
              Beatrice Ask beskrev det, och har gjort anmälan.
            </seg>
            <seg n="e8fa7dac">
              Vi kommer att diskutera de här frågorna vid flera tillfällen.
              Vi är inte nöjda med situationen med många friande domar. Vi och
              många andra upplever att man som man kan komma undan väldigt lätt
              från en situation när man har utsatt någon för ett övergrepp.
              Man kommer undan genom att säga: Jag förstod inte, jag visste
              inte. Man säger alltså: Jag är en idiot, så ni kan inte döma mig.
            </seg>
            <seg n="f0c6b3ca">
              Om det är den signal som går ut kan män fortsätta att begå övergrepp
              på unga kvinnor och säga: Jag förstod inte. Det är ingen bra utveckling
              i det här samhället.
            </seg>
          </u>
          <note type="speaker" n="8b836076">
            Anf. 21 AGNETA GILLE (S):
          </note>
          <u who="agneta_gille_591a91" xml:id="i-4090e126296e2913-1" n="65b643c5">
            <seg n="ee39fdca">
              Herr talman! Det är inte konstigt att man kan se att det här
              ämnet engagerar. Det justitieministern säger om att våga anmäla
              är viktigt. Tänk om de här kvinnorna inte hade anmält! Det är
              väldigt många, över 6 000, som har anmält, men det har blivit
              fällande domar i bara några hundra fall.
            </seg>
            <seg n="6b24b4a0">
              Jag följer sociala medier och läser bland annat en blogg hos
              en person vars syster har blivit utsatt för en våldtäkt. Allt
              lades ned och det hände ingenting. Det blir en uppgivenhet – det
              är ingen idé att ens anmäla. Då kan våldtäkterna och de sexuella
              övergreppen på kvinnor fortsätta. I dag känner man en brist på
              förtroende, att det inte är någon idé att anmäla. Det är min rädsla.
              Därför blev jag glad när jag hörde att ministern har samma syn,
              att vi måste verka för att se till att det blir en anmälan.
            </seg>
            <seg n="3636aa03">
              Köp av sexuella tjänster är något mycket större än vad vi kanske
              förstår och tror. P4 Uppland gjorde en undersökning – det vet
              jag eftersom jag kommer från Uppsala – genom att sätta in en annons
              om en 14-åring som sökte sexuella kontakter. De fick hur många
              svar som helst. Det blev en stor debatt och diskussion. Det var
              bra att den kom i gång.
            </seg>
            <seg n="bceccad6">
              Jag sitter också i polisstyrelsen i Uppsala län. Där har vi tryckt
              på utbildning också för polisen. Det är oerhört viktigt, för det
              är polisen som är med och tar fram bevisningen.
            </seg>
            <seg n="880345ae">
              Det finns många saker som vi kan sy in men som måste komma till
              stånd. Det måste hända något. Vi kan inte bara stå här och diskutera,
              utan vi måste komma till en slutsats och ett resultat att vi nu
              ska göra något också. Jag vill ha en skärpning här, ministern.
            </seg>
          </u>
          <note type="speaker" n="addacb2f">
            Anf. 22 CARINA OHLSSON (S):
          </note>
          <u who="carina_ohlsson_c29d40" xml:id="i-5c01d7219eaa97db-2" n="acb5242c">
            <seg n="0279c84f">
              Herr talman! Det är väldigt bra formuleringar i svaret. Man hoppas
              att de håller, men de är aningen naggade i kanten just när det
              gäller sexuella övergrepp och våldtäktsdomar. Jag citerar ett
              par meningar: Vi har ett väl fungerande rättsväsen och Förtroendet
              måste alltid vårdas och förtjänas. Det är klart att det måste
              vara så.
            </seg>
            <seg n="bf457739">
              De 6 000 som har gjort en anmälan som inte har lett till åtal
              och fällande dom måste man tänka på som brottsoffer. Hur möter
              de rättssystemet, och hur går de därifrån? I den grupp där det
              inte blir åtal och fällande dom får de inte ens ett svar att det
              är nedlagt. De har inte heller med sig något målsägandebiträde
              – jag frågade Beatrice Ask om det skulle kunna vara en möjlig
              väg.
            </seg>
            <seg n="6fa55249">
              Vi vet också att det i den gruppen – det tog Agneta Gille upp
              – är flera som senare utsätter sig själva för att till exempel
              sälja sex. I den gruppen ungdomar är det både tjejer och killar.
              När man intervjuar dem och när man läser berättelser från den
              gruppen ser man att de i de allra flesta fall har varit utsatta
              för sexuella övergrepp och haft den upplevelsen själva, att det
              är ett sexuellt övergrepp.
            </seg>
            <seg n="e32b1215">
              Vi hörde tidigare en ledamot prata om de fantastiska domarna,
              där de som av anmälaren ansetts vara förövare inte har blivit
              dömda. Det är den upplevelse som flickan eller pojken går från
              rättsväsendet med. För dem är rättsväsendet definitivt naggat
              i kanten, och detta kan förstöra hela livet.
            </seg>
            <seg n="e01637dc">
              När det handlar om sexuella övergrepp bär brottsoffren med sig
              upplevelsen hela livet, oavsett om det har blivit fällande dom
              eller inte, för det är deras egen upplevelse. Jag tyckte att ministern
              uttryckte det väl, att det handlar om att man vågar, orkar och
              kan.
            </seg>
            <seg n="3f88f867">
              Då undrar jag: Hur ska vi upprätta det förtroendet, så att de
              5 800 om året som inte får en fällande dom ändå får något slags
              stöd i att ett fel har begåtts mot dem som kvinna, man, pojke
              eller flicka. Hur ska förtroendet för dem upprättas, så att de
              kan gå vidare i livet?
            </seg>
            <seg n="103e4d59">
              Skulle det inte vara bra med obligatoriskt målsägandebiträde,
              eller finns det andra stödinsatser så att förtroendet upprättas,
              även om det inte blir fällande dom om man har gjort en anmälan?
              Det vore bra om ministern kunde säga något, eftersom det står
              i svaret att vi har ett väl fungerande rättsväsen.
            </seg>
            <seg n="c350ebf7">
              Om polisen, som de har gjort, uppmuntrar och uppmanar att anmäla
              övergrepp, våld mot kvinnor och sexuella övergrepp, och man sedan
              blir mottagen på det här sättet blir förtroendet naggat i kanten,
              och det är det vi diskuterar och debatterar. Hur ska hela svenska
              folket kunna ha förtroende för rättsväsendet, speciellt när det
              rör de här frågorna?
            </seg>
          </u>
          <note type="speaker" n="eafaf8f5">
            Anf. 23 Justitieminister BEATRICE ASK (M):
          </note>
          <u who="beatrice_ask_minister_2006" xml:id="i-d77a1bef2151fda8-6" n="1bc43a38">
            <seg n="34fe1674">
              Herr talman! Låt mig först säga att jag delar uppfattningen att
              hela diskussionen präglas mycket av den brist på jämställdhet
              som vi ser i samhället, synen på manligt och kvinnligt och hur
              attityderna ser ut. Det är ingen tvekan om att det är på det sättet.
            </seg>
            <seg n="ca3c0424">
              Med jämställdhet är det så att man måste bli trodd, oavsett om
              man är man eller kvinna. Men man måste också bli ifrågasatt. Då
              är vi inne på den svåra situation som man kommer i när man har
              anmält ett sexuellt övergrepp.
            </seg>
            <seg n="8ed8416c">
              Man får genomgå många svåra frågor. Det är en känslig och många
              gånger traumatisk händelse som man ska beskriva. Men man är ändå
              tvingad att svara på många besvärliga frågor.
            </seg>
            <seg n="c8b97961">
              I normalfallet får man ett målsägarbiträde, och jag är inte säker
              på att det behöver vara obligatoriskt. Men stödinsatser under
              resans gång och rätt bemötande är helt nödvändigt för att man
              ska ta sig genom på ett anständigt sätt. Man är trots allt olika
              stark, beroende på ålder, erfarenhet och mycket annat.
            </seg>
            <seg n="81f5109c">
              Till saken hör, och det tycker jag att man kan säga även i kammaren,
              att en och annan som har blivit utsatt har även på andra sätt
              en svår situation och kan ha andra problem. Man måste därför se
              helheten. Men dessa personer behöver stöd och hjälp i den situation
              som de befinner sig i.
            </seg>
            <seg n="b46205ae">
              Detta gäller även den som är misstänkt förövare. Vi talar ofta
              om mycket unga personer här som på olika sätt kommer att få bära
              med sig erfarenheten av denna rättsprocess under hela sitt liv.
              Det är viktigt, oavsett vilken part man är, att man får ett korrekt
              och professionellt bemötande och att man tvingas ta det ansvar
              som man har. Man ska naturligtvis inte kunna ljuga sig ur ett
              ansvar, och det ska inte vara så att man inte blir trodd. Båda
              sakerna är lika illa.
            </seg>
            <seg n="34a9ce67">
              Någon var inne på att man ska vara noga med att försöka få människor
              att anmäla. Då tror jag att det är viktigt att inte underblåsa
              resonemanget om att det inte är någon idé att anmäla och att det
              inte ger något resultat. Jag vågar påstå att det är idé att anmäla.
              Mörkertalet tycks ha minskat, men vi vet inte det. Men vi tror
              att det faktum att vi har fler anmälningar i dag än tidigare beror
              på att fler faktiskt säger: Nej, det här accepterar inte jag.
            </seg>
            <seg n="250efc41">
              Det är bra, eftersom vi måste få fram denna problematik i ljuset.
              Vi måste naturligtvis anstränga oss på olika sätt, både rättsväsendet
              och vi som lagstiftare, för att säkerställa att vi får en rättskipning
              som håller måttet, som är rimlig och någonting som alla kan ställa
              sig bakom.
            </seg>
            <seg n="55e313aa">
              Carina Ohlsson pekade på en del fina formuleringar i svaret.
              Svaren är alltid mycket väl och omdömesgillt utformade. När det
              gäller formuleringen att förtroendet måste vårdas och förtjänas
              ska jag gärna erkänna att det är jag som har lagt till den. Vi
              har nämligen goda siffror vad gäller förtroendet för rättsväsendet.
              Men jag ville gärna framhålla att förtroende är en färskvara.
              Det handlar om hur man i varje ärende, i varje tid och i varje
              situation gör sitt yttersta. Man ska vara mycket noggrann, inte
              minst i dessa ärenden, med att säkerställa att människor i den
              utsatta situation som de befinner sig i om de har blivit utsatta
              för sexuella övergrepp känner att detta är institutioner och en
              process som de kan lita på och som gör sitt yttersta för att på
              ett rättssäkert sätt reda ut det som har hänt. Det måste vara
              vår gemensamma ambition.
            </seg>
            <seg n="4412c285">
              Jag ser fram emot den utredning som ska komma och fortsatta debatter
              i detta viktiga ämne.
            </seg>
          </u>
          <note type="speaker" n="457b833f">
            Anf. 24 MONICA GREEN (S):
          </note>
          <u who="monica_green_fc276c" xml:id="i-e73eb092d8ee7085-4" n="661405b0">
            <seg n="31921768">
              Herr talman! Jag håller med Beatrice Ask om det senare, alltså
              om hur viktigt det faktiskt är att man ser till att man förtjänar
              sitt förtroende. Tyvärr är det faktiskt så att när det gäller
              de fall som vi har hört talas om under den senaste tiden har förtroendet
              sjunkit dramatiskt. Vi har nämligen fått höra talas om så många
              fall där kvinnor har tagit mod till sig och faktiskt fått stöd
              och hjälp för att kunna anmäla och sedan inte blir trodda. Det
              påstås att männen inte har förstått att ett nej är ett nej, att
              männen inte har förstått att kvinnan är hjälplös eller att männen
              inte har förstått att kvinnan inte vill. Det är allvarligt.
            </seg>
            <seg n="210250d5">
              Jag blir mörkrädd när jag hör vissa moderater påstå saker här
              i kammaren. Men jag blir ändå glad när Beatrice Ask säger att
              vi måste skärpa lagstiftningen. Jag sätter mitt hopp mer till
              Beatrice Ask än till andra moderata ledamöter.
            </seg>
            <seg n="9a6f8c79">
              Det har tagit lång tid. Vi måste flytta fram positionerna hela
              tiden, och vi måste göra mer. Det visar också den debatt som vi
              har haft här i eftermiddag.
            </seg>
            <seg n="173d677c">
              Det handlar alltså om 36 000 kvinnor – alltså över 100 om dagen
              – och 6 000 av dem gör en anmälan om våldtäkt, men bara 200 fall
              leder till fällande domar. Då kan man förstås säga att det inte
              är viktigt att det leder till fällande domar utan att det viktigaste
              är att det blir rätt. Givetvis är det viktigaste att det blir
              rätt. Men i dessa fall förstår vi att det finns ett stort mörkertal
              och att det är oerhört många kvinnor som tar på sig skulden och
              inte vågar gå hela vägen och driva fallet eftersom de vet att
              de inte kommer att bli trodda. Rättsväsendet måste bli bättre.
            </seg>
          </u>
          <note type="speaker" n="e436374e">
            Anf. 25 CARINA OHLSSON (S):
          </note>
          <u who="carina_ohlsson_c29d40" xml:id="i-5c01d7219eaa97db-3" n="acb5242c">
            <seg n="d3f5f5ae">
              Herr talman! Det är mycket som har kommit fram i den här debatten.
              Justitieministern sade i sitt senaste inlägg att detta ytterst
              är en jämställdhetsfråga. Det handlar om hur man ser på manlighet
              och normer för manlighet.
            </seg>
            <seg n="bde315e6">
              Vi har kunnat se en del fall som till och med har lett till fällande
              domar. Men efter dessa domar tar man till och med parti för den
              som är förövare i stället för den som är brottsoffer. Det är ganska
              speciellt i denna typ av fall. Dessa fall är så starkt förknippade
              med hur man ser på manlig och kvinnlig sexualitet.
            </seg>
            <seg n="dad8b21b">
              Därför är det så viktigt att man ger stöd till dem som anmäler.
              Dessa kvinnor ska ha ett stöd hela vägen, och de ska behandlas
              med respekt. De ska också få besked om ett fall har lagts ned
              och inte kommer att leda till åtal. Man måste följa detta hela
              vägen. Där finns det många brister.
            </seg>
            <seg n="1523ebad">
              Vi vet att utbildning kan leda till att man ser på detta på ett
              annat sätt. För ett tag sedan talade jag med en åklagare som har
              genomgått denna typ av utbildning och specialiserat sig på mäns
              våld mot kvinnor och sexuella övergrepp. Hon sade att hon tidigare
              inte ens frågade om sexuella övergrepp. Men sedan detta har diskuterats
              och hon har tagit del av utbildningen är det naturligt för henne
              att när det handlar om mäns våld mot kvinnor i nära relationer
              också fråga om det har varit sexuella övergrepp. Och i de flesta
              fall blir svaret ja. Detta hade hon alltså inte tagit fram tidigare
              i domstolen. Det finns alltså ett stort mörkertal.
            </seg>
            <seg n="170a615b">
              Det är också viktigt att se på förövaren, vilket Beatrice Ask
              lyfte fram.
            </seg>
          </u>
          <note type="speaker" n="91e0263e">
            Anf. 26 Justitieminister BEATRICE ASK (M):
          </note>
          <u who="beatrice_ask_minister_2006" xml:id="i-d77a1bef2151fda8-7" n="1bc43a38">
            <seg n="2eeef9bb">
              Herr talman! Det har sagts mycket i diskussionen som är viktigt
              och som jag tror att vi alla är överens om. Jag tror också att
              vi har en gemensam ambition att säkerställa att vi tar viktiga
              kliv framåt för att fler ska känna att rättsväsendet hanterar
              denna typ av ärenden på bästa sätt.
            </seg>
            <seg n="65634dd3">
              Avslutningsvis vill jag säga att i det arbete som vi bedriver
              är det viktigt att vi har klart för oss att en friande dom inte
              innebär att någon inte är trodd. Man kan till och med tro på kvinnan.
              Man kan utgå från att det som hon berättar är sant. Det måste
              man göra. Man måste utgå från att människor ändå berättar det
              som de vet och har upplevt. Men det krävs lite mer för att man
              ska kunna sätta någon i fängelse.
            </seg>
            <seg n="c941972a">
              Därför är det så otroligt viktigt hur domstolen skriver sina
              domskäl och hur den förklarar vad den har sett och inte. Rätt
              hanterat kan också det vara en del i den upprättelse som man behöver
              när man har varit utsatt för en kränkning.
            </seg>
            <seg n="af7fab2b">
              En viktig utgångspunkt för rättsväsendet och rättssäkerheten
              är naturligtvis att det ska vara ställt utom rimliga tvivel att
              det har begåtts ett brott. Då är det viktigt både med vittnesmål
              förstås, om det är möjligt, och med teknisk bevisning och annat.
              Jag tycker faktiskt att vi har tagit viktiga steg framåt med hjälp
              av bland annat Kvinnocentrum i Uppsala. Sjukvården har fått rutiner
              att ställa rätt frågor och att ta rätt typer av prover. Sjukvården
              ska enligt sina rutiner säkerställa att underlag kan ges till
              rättsväsendet. Detta är saker som vi inte hade för ett antal år
              sedan men som inte ska underskattas.
            </seg>
            <seg n="55d9f000">
              Jag får tacka för interpellationen och utgår från att vi kommer
              att diskutera frågorna många gånger framöver. Men vi ska också
              se att det tas steg framåt och att det finns mer som vi kan uträtta.
            </seg>
          </u>
          <note n="69156782">
            Överläggningen var härmed avslutad.
          </note>
          <note n="039cb06f">
            11 § Svar på interpellation 2013/14:236 om kassaservice i Gävleborg
          </note>
          <note type="speaker" n="7d5c8aab">
            Anf. 27 Statsrådet PETER NORMAN (M):
          </note>
          <u who="peter_norman_minister_2010" xml:id="i-d77a1bef2151fda8-8" n="53e2e575">
            <seg n="f47324eb">
              Herr talman! Ulla Andersson har frågat mig vilka åtgärder jag
              avser att vidta för att möjliggöra kontanthantering och grundläggande
              betalservice på landsbygden och vilka åtgärder jag avser att vidta
              för att minska risken för butiksrån på grund av att butikerna
              alltmer får överta bankernas ansvar för kontanthanteringen.
            </seg>
            <seg n="c98cc1fc">
              Som jag framhöll i mitt svar på Ulla Anderssons interpellation
              2012/13:45 om bankernas kontanthantering är det beklagligt när
              personer kommer i kläm till följd av minskad kontanthantering.
              Från ett konsumentperspektiv är det angeläget att det finns tillgång
              till kontanter för den som så önskar och att det finns möjligheter
              att göra såväl uttag som insättningar av kontanter. I det här
              sammanhanget vill jag nämna att jag tycker att det är en bra utveckling
              att allt fler butiker låter kunderna ta ut kontanter i butiken.
            </seg>
            <seg n="f310f14d">
              Att reglera var affärsbankerna ska etablera sig är dock inte
              rätt väg att gå. Inte heller bör bankernas tillhandahållande av
              kontanter regleras. I värsta fall kan krav på att tillhandahålla
              kontanter leda till att bankerna väljer att lägga ned enskilda
              kontor därför att det blir för arbetsamt och kostsamt att hantera
              kontanter.
            </seg>
            <seg n="c6c6c97d">
              Det politiska målet är att alla i samhället ska ha tillgång till
              grundläggande betaltjänster till rimliga priser. Det är marknaden
              som bör tillhandahålla dessa. På de orter och i den landsbygd
              där behovet inte tillgodoses av marknaden har staten ett ansvar
              för att det finns ett utbud av grundläggande betaltjänster. Regeringen
              har därför gett länsstyrelserna och Post- och telestyrelsen i
              uppdrag att vidta åtgärder för att trygga tillgången till grundläggande
              betaltjänster på dessa ställen. För insatserna kan länsstyrelserna
              söka medel från Post- och telestyrelsen.
            </seg>
            <seg n="5f36d464">
              När det gäller Ulla Anderssons andra fråga är jag givetvis av
              uppfattningen att det är mycket allvarligt när det sker rån. I
              det här sammanhanget vill jag hänvisa till den pågående översynen
              av regelverket för kontanthantering (dir. 2013:71). Utredningen
              ska bland annat identifiera bristerna i regelverket för kontanthantering
              och analysera och dra slutsatser av hur motsvarande regelverk
              är utformat i andra länder. Utifrån det ska utredningen senast
              den 1 september i år ge förslag som kan säkerställa ett heltäckande
              regelverk för kontanthanteringen. Jag vill inte föregå utredningens
              förslag.
            </seg>
          </u>
          <note type="speaker" n="2130b4a8">
            Anf. 28 ULLA ANDERSSON (V):
          </note>
          <u who="ulla_andersson_ab2816" xml:id="i-eb6d06b276405d15-0" n="17bfa074">
            <seg n="2877d344">
              Herr talman! Lagen om grundläggande betalservice upphörde att
              gälla 2008. Marknaden skulle då ta en allt större andel av ansvaret
              för samhällsservicen, eftersom staten skulle dra sig tillbaka.
              Butikerna skulle ta över postens ansvar för betalservicen. Sedan
              dess kan vi se hur butik efter butik har lagts ned på landsbygden
              – bara i Gävleborg har fem butiker försvunnit det senaste året.
            </seg>
            <seg n="049f529e">
              Bankernas bristande ansvarstagande i fråga om kontanthanteringen,
              som jag har lyft fram i interpellationen, är något jag och ministern
              har debatterat tidigare. Tyvärr kan man väl säga att situationen
              inte har blivit så mycket bättre sedan dess utan snarare tvärtom.
              Vi kan se att antalet bankkontor som hanterar kontanter minskar,
              liksom bankomaterna. Under de senaste åren har antalet bankkontor
              som hanterar kontanter minskat med flera hundra procent. I Gävleborg
              har antalet bankkontor som hanterar kontanter minskat kraftigt,
              liksom antalet bankomater.
            </seg>
            <seg n="5efd8392">
              I Gävle där jag bor är vi nästan 100 000 invånare. Vi kommer
              att ha två banker som hanterar kontanter. I Hofors, grannkommunen,
              finns det ingen. I Sandviken finns det en, och så vidare. Vi har
              tre orter i länet där det inte finns någon betalservice över huvud
              taget. I Gävleborg har nästan 2 000 personer mer än tre mil till
              närmaste bankomat eller uttagsställe, och drygt 7 000 måste åka
              lika långt om de vill gå in på ett bankkontor och få hjälp. Många
              av dem är över 80 år.
            </seg>
            <seg n="f1c99e75">
              Så här ser det inte ut enbart hemma hos mig utan även runt om
              i landet. Många betalar ett högt pris för bankernas agerande och
              tyvärr också för den bristande viljan hos regeringen. Vi har inte
              politiskt beslutat att kontanthanteringen ska upphöra, och därför
              föreligger ett politiskt ansvar i frågan. Det här får konsekvenser
              inte minst för boende på landsbygden, för äldre människor och
              för många som vill värna den personliga integriteten. Det försvårar
              också för både småföretagare och föreningar som blir sittande
              med sina kassor under en längre tid eftersom de har svårt att
              sätta in kontanterna hos bankerna.
            </seg>
            <seg n="a5132900">
              Jag har haft kontakt med företagare som beskriver hur svårt de
              har det – hur långt de måste åka för att bli av med sina kassor
              och hur dyrt det är. Dessutom menar jag och de företagare jag
              har varit i kontakt med att det ökar risken för butiksrån. Enligt
              Brottsförebyggande rådet ökade antalet butiksrån med 17 procent
              i fjol. Hemma i Gävleborg har antalet butiksrån ökat markant mer
              än genomsnittet i landet, om jag inte missminner mig. I Gävle
              där jag bor har januari månad bestått av butiksrån på butiksrån
              – 13 stycken på någon vecka. Som tur är har ingen fysiskt kommit
              till skada, men psykiskt är det såklart en fruktansvärd upplevelse.
            </seg>
            <seg n="8a481bdc">
              Jag tror att vi alla är måna om att få ned kontanthanteringen
              i samhället, men så länge vi inte har fattat beslut om att helt
              upphöra med den måste vi politiskt se till att servicen fungerar
              för människor och företag oavsett storleken på företaget, var
              i landet man bor eller om man är skuldsatt eller inte. Kontanthanteringen
              handlar om ca 100 miljarder per år, och den börjar faktiskt öka
              igen. Bankerna måste ta sitt ansvar. De lånar pengar av sina kunder,
              gratis, men struntar sedan i den service kunderna behöver – eller
              tar ut skyhöga avgifter. Jag tror att vi är rätt många som är
              trötta på bankernas girighet och bristande service.
            </seg>
            <seg n="aff69600">
              Vänsterpartiet har föreslagit att vi ska ställa krav på bankerna
              via antingen föreskrifter eller en lag om att upprätthålla kontanthanteringen,
              men tyvärr avvisar statsrådet detta med bland annat argumentet
              att det kan leda till att fler bankkontor läggs ned om vi ställer
              krav på bankerna att upprätthålla kontanthanteringen åt sina kunder.
              Jag skulle vilja påstå att det argumentet inte alls håller, och
              det tror jag att statsrådet är väl medveten om. Jag tänker återkomma
              till det i mitt nästa inlägg. Jag får tacka för svaret så länge.
            </seg>
          </u>
          <note type="speaker" n="e90ef17c">
            Anf. 29 Statsrådet PETER NORMAN (M):
          </note>
          <u who="peter_norman_minister_2010" xml:id="i-d77a1bef2151fda8-9" n="53e2e575">
            <seg n="3df7be36">
              Herr talman! Jag tackar för interpellationen i en viktig fråga.
              Det är klart att kontanthanteringen är ett problem; det är vi
              säkert överens om. Det är delvis en generationsfråga, och det
              är delvis en fråga om utbyggnad av bredband och så. Det sker nu
              även i glesbygden en snabb utbyggnad av bredband, vilket kommer
              att göra betaltjänster lite lättare i framtiden.
            </seg>
            <seg n="65709cac">
              Problemen med hur man ska tackla detta är många. Vi kan gärna
              återkomma till det i följande inlägg, men det är min uppfattning
              att det finns en uppenbar risk att bankerna lägger ned de få kontor
              de har på landsbygden om man skulle införa ett tvång om att tillhandahålla
              kontanter. Det är i alla fall den uppfattning jag har efter att
              ha talat med både bankerna och folk i butiksledet.
            </seg>
            <seg n="146920a8">
              Ett problem är också att tekniken utvecklas hela tiden – om man
              binder sig vid en teknik i dag är det risk att den blir obsolet
              framöver. Vi vet redan nu att de tekniker som finns i dag, som
              Swish och annat, inte ens låg på ritbordet för bara några år sedan.
              Dessutom är det ett problem att det har blivit ett slags kultur
              i branschen att inte ta betalt för mycket av kontanthanteringen.
              Exempelvis är det ingen som kommer på tanken att ta några kronor
              betalt för uttag av pengar, utan man får ta ut de pengar man vill.
              Det har alltså blivit ett slags kultur att inte ta betalt för
              detta.
            </seg>
            <seg n="766f4140">
              Vi ska också vara klara över att det finns uppenbara fördelar
              med att inte ha en omfattande kontanthantering. En är att rånrisken
              i sig kommer att gå ned om det blir färre kontanter. En annan
              är att vi får mindre penningtvätt, och eventuellt skulle man också
              kunna tänka sig att vi får färre stöldvågor – den som har stöldgods
              vill ju omsätta det i kontanter. Det finns alltså uppenbara fördelar,
              och det finns problem.
            </seg>
            <seg n="c7133c85">
              Däremot finns det saker som händer. Till exempel har Icabankens
              utbredning och dess tjänster i Icaaffärerna gjort det lättare
              att både ta ut och sätta in kontanter i ett antal områden i glesbygden.
              Det är alltså inte helt nattsvart. Det är också just därför vi
              har ordningen att länsstyrelserna har möjlighet att tillsammans
              med Post- och telestyrelsen vidta åtgärder för att trygga tillgångarna
              där det är som allra, allra värst. Min uppfattning är att länsstyrelserna
              tar detta på allvar, och därigenom får vi ett slags garanti för
              att det blir bättre i de områden som ligger allra sämst till just
              nu.
            </seg>
          </u>
          <note type="speaker" n="aab13c82">
            Anf. 30 ULLA ANDERSSON (V):
          </note>
          <u who="ulla_andersson_ab2816" xml:id="i-eb6d06b276405d15-1" n="17bfa074">
            <seg n="85084735">
              Herr talman! Om jag ska återkomma till de väldebatterade bankerna
              kan vi se att de gjorde en vinst på 90 miljarder, varav en tredjedel
              kommer direkt från statliga subventioner. Man har avkastningsmål
              som över huvud taget inte är rimliga, och det brukar även statsrådet
              instämma i.
            </seg>
            <seg n="4e3e1ba3">
              Om vi tittar på hur det ser ut i verkligheten är den enda bank
              som har kontanthanteringen kvar på alla kontor också den som inte
              har lagt ned något kontor över huvud taget och som dessutom är
              bäst etablerad runt om i landet, det vill säga har mest lokal
              närvaro. De banker som däremot är sämst på kontanthantering, det
              vill säga de som har dragit ned på kontanthanteringen på flest
              kontor, är också de som lägger ned flest bankkontor. Så argumentet
              håller nog inte riktigt där, skulle jag vilja påstå.
            </seg>
            <seg n="386c6ef5">
              Kanske statsrådet ska syna bankerna lite mer. Jag menar att man
              ska ställa krav på bankerna även när det gäller kontanthanteringen,
              för enskilda personer, företag och självklart anställda i butikerna
              drabbas hårt av butiksrånen.
            </seg>
            <seg n="297d6d45">
              Jag köper inte riktigt finansmarknadsministerns argument, för
              den bank som är bäst på det här är som sagt också den som är mest
              etablerad och inte har lagt ned något bankkontor hittills.
            </seg>
            <seg n="2f7bbbdf">
              Du hänvisar till den utredning som tillsattes efter förskingringen
              i Panaxia, det vill säga ett kontakthanteringsföretag som hämtar
              dagskassor hos företag och sedan förvarar dem. Det är egentligen
              inte en utredning som hanterar bankernas betaltjänster i första
              hand utan det är, som det står i direktiven, ett vidare perspektiv.
              Vad det kommer att leda till i slutändan tror jag att varken statsrådet
              eller jag vet. Jag tror att fokus framför allt kommer att vara
              på dessa kontanthanteringsföretag och inte på bankerna.
            </seg>
            <seg n="df3134e0">
              Butikerna har ju tagit över mycket av bankernas tidigare ansvar,
              men nu försvinner ju butikerna på landsbygden. Även om man har
              löst det i upphandlingen som var efter lagändringen 2008 har många
              av butikerna försvunnit sedan dess. Som jag sade är det fem butiker
              hemma i Gävleborg som har försvunnit bara det senaste året. En
              av anledningarna till att de har försvunnit är den statliga Postens
              agerande. De har inte längre paketutlämning och annat i butikerna,
              därför att Posten i sin tur har ett avkastningskrav på sig som
              gör att de inte har råd att behålla de här tjänsterna ute på landsbygden,
              vilket gör att det blir sämre underlag för landsbygdsbutikerna.
            </seg>
            <seg n="fc09d511">
              Statsrådet sade att det här är en generationsfråga, en teknikfråga,
              en fiberfråga och så vidare. Jag skulle vilja påstå att det också
              är en integritetsfråga, en fråga för skuldsatta som har väldigt
              svårt att få betalkort och kort över huvud taget. Det är en fråga
              för små företag. Jag har varit i kontakt med många små företag
              som visar på hur svårt och dyrt det är att bli av med sina kassor.
              De får åka långa sträckor för att det ska funka. Och det är många
              föreningar som har stora problem, eftersom de hanterar väldigt
              mycket kontanter.
            </seg>
            <seg n="3af11d05">
              Även om man i dag lägger pengar på teknikutveckling, för det
              gör regeringen, löser det inte riktigt problemet som finns i dag.
              Därför menar jag att man måste vidta någon annan åtgärd än just
              att jobba med teknikutveckling. Jag tycker att man kan göra två
              saker parallellt för att se till att det fungerar på landsbygden
              och för att få ned antalet butiksrån, vilket jag menar behövs,
              för butikerna är inte lika skyddade mot rån som bankerna. Ju mer
              kontanter som finns i butikerna, desto mer ökar självklart risken
              för rån. Det kan vi se inte minst hemma hos mig där antalet butiksrån
              har ökat kraftigt. En av de butiksinnehavare som har blivit rånade
              sade: Vi har tagit bankernas ansvar och ser till att kunderna
              får kontanter. Han menade att det har ökat risken för honom.
            </seg>
            <seg n="558e1b1b">
              Jag återkommer i nästa inlägg.
            </seg>
          </u>
          <note type="speaker" n="0adc30a0">
            Anf. 31 RAIMO PÄRSSINEN (S):
          </note>
          <u who="raimo_parssinen_4608d0" xml:id="i-0fb8c614a143b908-0" n="2ba033e1">
            <seg n="967aee7d">
              Herr talman! Jag kan väl vara lite elak och börja med att konstatera
              att regeringens intresse kretsar kring bankpalatsen i Helsingfors.
              Intresset för utarmningen av landsbygden är inte lika stort.
            </seg>
            <seg n="68e9e537">
              Ulla Andersson talade om Hofors, där det inte finns möjligheter
              till kontanthantering. Posten, Försäkringskassan och annat försvinner
              hela tiden. Det är ju tur att det finns ett apotek. Vi får väl
              se hur länge det får vara kvar där.
            </seg>
            <seg n="b3dfd4f8">
              Det var egentligen inte för att tala om detta, herr talman, som
              jag begärde ordet utan just om butiksrånen.
            </seg>
            <seg n="c014f2af">
              Jag blir lite bekymrad när jag läser svaret, för det visar på
              ett litet intresse. Det hänvisas till en pågående översyn av regelverket
              för kontanthantering. Det finns faktiskt ett majoritetsbeslut
              här i riksdagen som säger att regeringen ska återkomma med förslag
              som ska tas fram tillsammans med parterna, handeln och handelsarbetsgivarna,
              om hur man kan minska butiksrånen.
            </seg>
            <seg n="84793652">
              Som Ulla Andersson nämnde och som jag läst om i mitt husorgan
              Arbetarbladet har det varit 13 rån i Gävleborg. Det är väldigt
              allvarligt. Varje rån är ju en traumatisk upplevelse för den som
              arbetar i butiken. Det är något som sitter kvar för livet för
              många. Därför borde det finnas ett stort intresse även från finansmarknadsministern
              att hitta bra lösningar på problemet.
            </seg>
            <seg n="197b53e1">
              Det hänvisas till att det sker teknikutveckling och så vidare.
              Ja, men låt oss titta på det gemensamt, precis som riksdagen har
              sagt. Eller menar finansmarknadsministern att den pågående översynen
              är tillräcklig för att lösa problemet med butiksrånen? I så fall
              blir jag lite bekymrad.
            </seg>
            <seg n="a4237cb6">
              Det rånas mer än två butiker varje dag i Sverige. Sedlarna körs
              av Loomis och andra företag i bepansrade bilar. Men kontanthögarna
              växer ute i de små butikerna, som får besök av otrevliga individer
              som hotar dem till livet med kniv, yxa, pistol eller vad det månde
              vara. Då menar jag att det inte duger med ett sådant här svar.
              Det här är jätteviktigt. Det är ett arbetsmiljöproblem som är
              överskuggande.
            </seg>
            <seg n="a3831d44">
              Vi har växande problem med våld och hot på många arbetsplatser
              men även ute i samhället. En grupp som vi verkligen vill trycka
              på är de som är utsatta i butikerna. Då kan man hänvisa till att
              det pågår en utredning, men jag tror inte att lösningen finns
              i utredningen. Tror finansmarknadsministern att där kommer förslag
              mot butiksrånen som säkrar situationen för dem som jobbar ute
              i butikerna? Det är inte jag helt säker på.
            </seg>
            <seg n="1b37ca2d">
              Det är därför, herr talman, som jag vill vända mig till finansmarknadsministern
              och ställa frågan om på vilket sätt han vill se till att minska
              antalet butiksrån. Det duger inte att hänvisa till en utredning
              eller en översyn. Vi har begärt en utredning om detta som finansmarknadsministern
              och regeringen har sagt nej till, trots att vi var en majoritet
              här i kammaren. Kan du förklara varför den utredning som vi begärde,
              som var direkt riktad mot butiksrånen, inte skulle duga medan
              den andra om ett regelverk för kontanthantering skulle lösa problemen?
              Jag förstår inte hur det ska gå till, men det kanske vi kan få
              svar på nu.
            </seg>
          </u>
          <note type="speaker" n="9cff7275">
            Anf. 32 Statsrådet PETER NORMAN (M):
          </note>
          <u who="peter_norman_minister_2010" xml:id="i-d77a1bef2151fda8-10" n="53e2e575">
            <seg n="2f23f1cd">
              Herr talman! När det till att börja med gäller Ulla Anderssons
              inlägg håller jag med om att bankerna undandrar sig sitt ansvar.
              Det är dock fortfarande min bestämda uppfattning att om man ställer
              krav på kontanthanteringen kommer fler att lämna den, så det är
              ingen lämplig åtgärd. Det skulle tvärtom bli sämre.
            </seg>
            <seg n="8e1dcd73">
              Jag tror inte att bankerna av illvilja upphör med kontanthantering,
              utan att de banker som gör det kort och gott gör bedömningen att
              de inte tjänar pengar på den och därför upphör med den.
            </seg>
            <seg n="23470d97">
              En och annan bank har säkert en annan uppfattning, har en annan
              logistik och har hittat andra former för detta. De ser det som
              ett led i sin marknadsföring, att det är bra för dem att ha kontanter
              för att på det viset få kunder. Därför har man en sådan service.
              Men jag tror inte att det är någon illvilja från bankernas sida,
              utan de ser det kort och gott som en fördyring. Om vi skulle ställa
              sådana krav på dem är det en uppenbar risk för att utarmningen
              av bankerna skulle bli mycket större än vad den är i dag. Det
              skulle ingen tjäna på.
            </seg>
            <seg n="7456b6a2">
              Vad gäller butikerna och butiksrånen, som både Ulla Andersson
              och Raimo Pärssinen var inne på, har jag talat med företrädare
              för butikerna, och det finns ett logistikarbete att göra för många
              butiksägare. Om man tillhandahåller kontantservice kan man i bästa
              fall minska sedelhanteringen i butikerna, det vill säga att sedlar
              kommer in och sedlar går ut. Om detta sker på ett korrekt och
              bra sätt med en modern och bra logistik minskar, tvärtemot vad
              ni anser, rånrisken för butikerna.
            </seg>
            <seg n="f3908ec5">
              Min bedömning är inte att sedelhanteringen i butikerna i sig
              ökar rånrisken. Det borde och kan mycket väl vara precis tvärtom,
              att den minskar genom ett korrekt förfarande. Jag ser inte riktigt
              problemet över tiden att butikerna skulle löpa denna risk genom
              att man skulle tillåta detta.
            </seg>
            <seg n="2a687ed8">
              Vad gäller Posten och dess agerande skedde all hantering för
              ett antal år sedan på Posten. Nu använder Posten ofta mindre företag,
              servicekontor och annat. Min bedömning är att denna hantering
              förutom att det har blivit bättre för konsumenterna som fått närmare
              till sina paketutlämningar också har varit fruktbar för de små
              servicekontoren, att järnaffären, livsmedelsaffären och vad det
              kan vara har fått mer kunder. Min uppfattning är att Postens agerande
              i detta avseende snarare har gynnat småföretagen.
            </seg>
            <seg n="07e0bcb0">
              Raimo Pärssinen säger att vårt intresse för en utarmning av landsbygden
              är lågt. Ja, det håller jag med om. Vi har inget intresse av att
              utarma landsbygden; det intresset är lågt. Vi har tvärtom intresse
              av att stärka landsbygden.
            </seg>
            <seg n="4e20eb47">
              Däremot har vi kanske olika uppfattning om själva utredningen.
              Vi tillsätter en utredning, Raimo Pärssinen, för att vi inte har
              alla svar på alla frågor. Hade vi alla svar på alla frågor skulle
              vi inte behöva en utredning, men nu måste vi titta på vad utredningen
              kommer fram till.
            </seg>
            <seg n="c3a675f2">
              Jag delar Ulla Anderssons uppfattning att utredningen i första
              hand kommer att handla om motorvägar för kontanthantering, inte
              hur det kommer att gå ut i kapillärerna.
            </seg>
            <seg n="e066d021">
              Låt oss se vad utredningen kommer fram till och vad det leder
              till. Detta är också ett av skälen till varför den andra utredningen
              inte har kommit till stånd. Vi vill ju se vad den första utredningen
              kommer fram till innan vi skriver direktiv till eventuella nya
              utredningar. Konstigare än så är det inte.
            </seg>
          </u>
          <note type="speaker" n="ca230899">
            Anf. 33 ULLA ANDERSSON (V):
          </note>
          <u who="ulla_andersson_ab2816" xml:id="i-eb6d06b276405d15-2" n="17bfa074">
            <seg n="96ff18ce">
              Herr talman! Det är märkligt att inte låta bankerna ta ansvar
              för något de borde ha ansvar för. Banker utan pengar är som apotek
              utan mediciner, menar jag.
            </seg>
            <seg n="83e2e2cc">
              Sedan 2010 har Swedbank lagt ned 30 kontor och gjort 240 kontor
              kontantlösa. En annan bank har behållit alla sina bankkontor och
              låter dem också hantera kontanter. Swedbank, som har gått en helt
              annan väg, har ökat sin aktieutdelning med 40 procent. Det handlar
              alltså knappast om att det är för kostsamt, utan det finns andra
              delar i detta som man behöver titta på.
            </seg>
            <seg n="7b89e066">
              Vi har ett politiskt ansvar att se till att det fungerar ute
              i samhället, för enskilda människor och företagare. Det gör det
              inte i dag, och då måste ni använda de redskap som finns till
              hands och reglera det genom till exempel det vi har föreslagit,
              nämligen att bankerna ska åläggas ett sådant ansvar. Hittar ni
              andra lösningar kanske ni kan dra tillbaka vårt förslag.
            </seg>
            <seg n="c7def6ad">
              Statsrådet menar att om folk både kan ta ut och sätta in pengar
              via butikerna kan det minska hanteringen av kontanter i butikerna.
              Så kan det å ena sidan vara. Å andra sidan har många företag långt
              att åka för att bli av med sina kassor, bankernas automater fungerar
              inte och tar inte alla former av kontanter och avgifterna är höga
              både för att lämna kassor och för att få dem räknade.
            </seg>
            <seg n="6bb9c524">
              Då blir pengarna kvar i butikerna eller transporteras mellan
              företaget och butiken, och det finns en ökad rånrisk eftersom
              man inte har samma säkerhet. Det lockar människor som av olika
              anledningar är i stort behov av kontanter och tycker att det är
              enkelt att cykla till butiken med en kniv. Det har hänt i Gävle
              med olika former av vapen. Man går in i en närbutik och rånar
              den, och sedan har man förstört livet för den kassörskan.
            </seg>
            <seg n="73164eea">
              Även om finansmarknadsministern hänvisar till olika saker tror
              jag inte att det kommer att vara lösningen, tyvärr.
            </seg>
          </u>
          <note type="speaker" n="089a9a23">
            Anf. 34 RAIMO PÄRSSINEN (S):
          </note>
          <u who="raimo_parssinen_4608d0" xml:id="i-0fb8c614a143b908-1" n="2ba033e1">
            <seg n="8296c935">
              Herr talman! Det var ju vitsigt av ministern att försöka vända
              på det där med utarmningen. Upp till bevis! Visa hur utarmningen
              av Hofors har förhindrats – eller av Ljusdal när Lantmäteriet
              försvinner. Visa det i stället för att stå här och försöka dra
              en ordvits.
            </seg>
            <seg n="714ff4b5">
              Finansmarknadsminister Norman är inte riktigt uppdaterad. Regeringen
              tänker inte göra någon utredning om butiksrånen. Men nu hävdar
              Norman det. Är det vad som gäller nu? Jag vet att regeringen inte
              tänker göra någon. Det vore dock roligt om Norman kunde ändra
              på det och säga att en utredning ska göras.
            </seg>
            <seg n="14de2821">
              Det är allvarliga frågor som handlar om hot och våld. Dem kan
              man inte bara passera hur lätt som helst.
            </seg>
            <seg n="fcd0fb4a">
              Det handlar också om vilka resurser som Norman och övriga vill
              ge Arbetsmiljöverket, som ni svälter ut. Man ska gå ned till 200
              inspektörer och alltså bli 185 inspektörer färre än när ni började
              resan. Det handlar om Arbetsmiljöverkets möjligheter att komma
              på en så kallad 6:7 eller göra besök i butiken när det har varit
              rån och fatta beslut om sluten kontanthantering. Dessa resurser
              minskar ni hela tiden.
            </seg>
            <seg n="75ca68f7">
              Visst kan vi raljera över detta. Det sker två butiksrån varje
              dag. Det har varit 13 i Gävle, med dramatiska följder för dem
              som jobbar där. Det kan vi ha roligt åt, tycka inte är så viktigt
              och säga: Vi tar det sedan, kapillärerna kommer senare.
            </seg>
            <seg n="d620a686">
              Vi tycker att det är en viktig arbetsmiljöfråga som borde hanteras
              nu. Jag begriper inte att regeringen säger nej till en utredning.
              Jag begriper inte heller hur Norman då kan stå här och säga ja
              till en utredning.
            </seg>
          </u>
          <note type="speaker" n="9e384a4a">
            Anf. 35 Statsrådet PETER NORMAN (M):
          </note>
          <u who="peter_norman_minister_2010" xml:id="i-d77a1bef2151fda8-11" n="53e2e575">
            <seg n="930e265e">
              Herr talman! Jag håller med Ulla Andersson om att banker har
              ett samhällsuppdrag. De har det dels för att de har en sådan viktig
              roll i samhällsekonomin, dels för att de har en implicit statsgaranti
              och inte kan gå omkull. Även om aktieägarna aldrig ska lösas ut
              av staten är det svårt att se att bankerna kommer att gå omkull.
              De har alltså ett samhällsuppdrag och bör agera därefter.
            </seg>
            <seg n="ac011470">
              En förbisedd åtgärd i denna fråga är att fackföreningar, ideella
              organisationer och andra agerar. När till exempel Villaägarna
              på allvar tog tag i frågan om dåliga villkor för bolån och gjorde
              en riktig upphandling mellan bankerna fick man mycket fina villkor
              i en bank. Om ett antal fackföreningar går samman och kräver att
              bankerna tillhandahåller kontanter till medlemmarna skulle det
              inte förvåna mig om man får en helt annan diskussion med bankerna
              och kan spela ut dem mot varandra. Jag är lite förvånad över att
              så inte har skett, för jag tror att det är en fruktbar väg framåt.
            </seg>
            <seg n="6f1e634b">
              Jag raljerar inte, Raimo Pärssinen. Jag tar det på största allvar.
              Det är dock normal ordning att vi ser vad en utredning kommer
              fram till innan vi bestämmer oss för nya åtgärder. Det är inte
              svårare än så.
            </seg>
            <seg n="9aa8b555">
              Vi har dessutom ett system i Sverige. På de ställen där det är
              uppenbara brister har länsstyrelserna ett ansvar ihop med Post-
              och telestyrelsen att vidta åtgärder som ska underlätta kontanthanteringen.
              Visar det sig att det inte är tillräckligt får vi se om vi kan
              utöka den på något vis och göra den ännu bättre. Vi har dock en
              ordning för detta som, vad jag vet, nyttjas även i Gävleborgs
              län.
            </seg>
          </u>
          <note n="69156782">
            Överläggningen var härmed avslutad.
          </note>
          <note n="60bd0a27">
            12 § Svar på interpellation 2013/14:263 om det sålda familjesilvret
          </note>
          <note type="speaker" n="b4e0ad65">
            Anf. 36 Statsrådet PETER NORMAN (M):
          </note>
          <u who="peter_norman_minister_2010" xml:id="i-d77a1bef2151fda8-12" n="53e2e575">
            <seg n="f30605d4">
              Herr talman! Peter Persson har frågat mig varför det är fult
              att staten äger aktier och företag samt att staten på detta vis
              får statsinkomster via vinstutdelning. Han har också frågat mig
              mot bakgrund av vilka fakta och omständigheter utförsäljningar
              av statsegendom används för att finansiera skattesänkningar och
              för att maskera försvagningen av statsbudgeten.
            </seg>
            <seg n="e4baa03b">
              Regeringen anser att bolag med statligt ägande ska förvaltas
              på bästa sätt. Regeringen har av detta skäl förstärkt och utvecklat
              förvaltningen av bolagen med statligt ägande, bland annat genom
              att ställa krav på att de ska agera föredömligt avseende hållbart
              företagande.
            </seg>
            <seg n="0df0c3e3">
              Samtidigt anser regeringen som princip att staten inte ska äga
              bolag som verkar på kommersiella marknader med fungerande konkurrens,
              om företaget inte har ett särskilt beslutat samhällsuppdrag som
              är svårt att klara på något annat sätt. Regeringens ambition är
              därför att minska det statliga ägandet.
            </seg>
            <seg n="873da028">
              Staten kan dock väntas vara en stor bolagsägare även i framtiden.
              I den statliga bolagsportföljen finns flera bolag med särskilt
              beslutade samhällsuppdrag som är svåra att klara på annat sätt
              än i statlig ägo. Det finns också andra motiv till varför staten
              kommer att ha ett fortsatt inflytande i vissa bolag, exempelvis
              om en försäljning skulle försämra konkurrensen.
            </seg>
            <seg n="b436c6e5">
              Försäljning av aktier i bolag med statligt ägande påverkar vid
              försäljningstillfället statsskulden och statens budgetsaldo. Däremot
              påverkas inte den offentliga sektorns finansiella sparande eftersom
              tillgångsslag byts mot varandra. En försäljning av aktier spelar
              därför ingen roll vid bedömningen av budgetutrymmet eller i förhållande
              till överskottsmålet.
            </seg>
            <seg n="b47319ba">
              Aktieförsäljningar kan inte användas för att finansiera reformer,
              och således går det inte heller att hävda att de skulle kunna
              finansiera skattesänkningar.
            </seg>
            <seg n="aa89f341">
              Eftersom det i den årliga budgetpropositionen tydligt redovisas
              såväl utfall som prognoser för statens budgetsaldo rensat för
              större engångseffekter kan försäljning av aktier i bolag med statligt
              ägande inte heller användas för att maskera en försvagning av
              statsbudgeten, vilket interpellanten hävdar.
            </seg>
          </u>
          <note type="speaker" n="1aa4b11f">
            Anf. 37 PETER PERSSON (S):
          </note>
          <u who="peter_persson_cc6ba9" xml:id="i-0ddb8554d231733e-0" n="b0a2d3bb">
            <seg n="19d80eac">
              Herr talman! Jag tackar statsrådet Norman för svaret.
            </seg>
            <seg n="2a42bedc">
              Vi hade en gång en bilprovning. Det damp ned en inbjudan till
              besiktning. Vi bokade dag. Som unga kanske vi ängslades när spikhammaren
              trummade underredet. Men det fungerade. Det var ingen slump, utan
              det fanns en säkerhet. Det var oförvitliga, stolta tjänstemän
              som utförde arbetet.
            </seg>
            <seg n="f0334661">
              År 2009 avreglerades marknaden. Svensk Bilprovning skulle bli
              fri, trots att regeringen redan innan visste att avreglering och
              konkurrensutsättning inte fungerat så bra i andra länder, enligt
              en studie som Näringsdepartementet lät McKinsey utföra 2007.
            </seg>
            <seg n="ec16eb3d">
              I Finland utvecklades det till ett riskkapitalägt oligopol, och
              i Danmark blev det överetablering och kvalitetsproblem. Det sägs
              att en operatör där försökte profilera sig med: Alla klarar sig
              hos vår bilprovning. Man oroades icke över spikhammarens gång.
            </seg>
            <seg n="820724ec">
              Efter avregleringen i Sverige etablerades två riskkapitalbolag.
              Särskilt många stationer blev det inte, så staten gick vidare
              och sålde ut en tredjedel av Svensk Bilprovning till Opus. Enligt
              Affärsvärlden och värdeföretaget Factset skänkte staten bort 370
              miljoner kronor. Man sålde alltså ett företag som var väsentligt
              högre värderat bara för att privatisera.
            </seg>
            <seg n="db4229d4">
              Affärsvärlden skrev att den gyllene avregleringen blev till stor
              glädje för Opus aktieägare men att den också går att se som en
              ideologiskt driven avreglering där skattebetalarnas tillgångar
              såldes för billigt för att lösa ett problem som inte existerade.
            </seg>
            <seg n="b0c6ba0d">
              Herr talman! Vi hade en gång ett apotek där man drevs av att
              distribuera medicin billigt och rationellt. Om den receptbelagda
              medicinen saknades på det första apoteket kunde de meddela var
              den fanns.
            </seg>
            <seg n="0526bcc6">
              Även detta skulle privatiseras. Låt mig ta ett exempel. 27 apotek
              i södra Sverige såldes ut till riskkapitalbolag, däribland IGC.
              De köpte apoteken för 225 miljoner och var tvungna att äga dem
              i tre år. Dagen efter såldes de för 600 miljoner kronor – en kraftig
              övervinst.
            </seg>
            <seg n="52c7e4a0">
              Herr talman! Jag skulle kunna fortsätta uppräkningen av hur våra
              gemensamma tillgångar slumpas bort, men jag vill fråga statsrådet
              Norman: Är du nöjd med utförsäljningarna? Blev det bättre? Var
              det rätt pris? Du säger att staten inte vill äga på den kommersiella
              marknaden. Vad mer avser regeringen att sälja ut?
            </seg>
          </u>
          <note type="speaker" n="486b3f0e">
            Anf. 38 FREDRIK SCHULTE (M):
          </note>
          <u who="fredrik_schulte_c537d0" xml:id="i-c1d0bfb432593040-0" n="2adfed9f">
            <seg n="31c26a60">
              Herr talman! Sälja ut familjesilvret, säger Peter Persson. När
              jag läste interpellationen kom jag att tänka på min mormor som
              gick bort för ett par år sedan. Av henne fick jag och övriga släkten
              ärva just lite familjesilver. För min egen del handlade det inte
              om så mycket, bara några bestick och en ljusstake.
            </seg>
            <seg n="8427db51">
              Som kuriosa kan jag nämna för Peter Persson att de kom från min
              mormors far som var ordförande i arbetarekommunen i Jämtland.
              Besticken ligger nu i en låda hemma hos mig, och jag ska erkänna
              att jag aldrig har använt dem. Orsaken är att de inte är riktigt
              praktiska och känns lite otidsenliga. Men jag kommer aldrig att
              sälja besticken. De har ett stort affektionsvärde för mig, för
              jag kommer att tänka på mormor.
            </seg>
            <seg n="09b9ff99">
              Det känns lite som att det är just affektionsvärde som är Socialdemokraternas
              motiv till att ha statligt ägande. De drömmer sig tillbaka till
              en tid när Domus var centrum i bygden tillsammans med Folkets
              Hus, en tid när 75 procent av Sveriges ekonomi var offentlig konsumtion.
              De drömmer sig tillbaka till den där tiden då de kände att de
              höll på att skapa sin socialistiska utopi.
            </seg>
            <seg n="73348f2f">
              Om man tittar på forskningen är den mycket tydlig. Jag kan till
              exempel rekommendera en avhandling från 2008 av professor Henrik
              Jordahl. Den belägger tydligt att företag som tidigare varit statliga
              och som privatiseras blir mer lönsamma och effektiva, ökar sin
              kapitalbildning och minskar sin skuldsättning. Det finns även
              en hel del indikatorer på att personalen trivs bättre och att
              sjukskrivningarna går ned. Det finns kort och gott väldigt lite
              som talar för att statligt ägande av kommersiella bolag är bra.
            </seg>
            <seg n="28276eca">
              Med detta sagt kan jag tycka att man ändå ska ha en pragmatisk
              syn på statligt ägande. Om vi har samhällsnyttiga företag som
              inte kan agera själva på en fri marknad utan statens stöd tycker
              jag att staten ska bära ett ansvar, precis som ministern var inne
              på.
            </seg>
            <seg n="172917fd">
              Jag tycker också att man måste ha en pragmatisk syn på de företag
              som i dag agerar på kommersiella marknader och som ägs av staten.
              Vi ska självfallet privatisera dem på ett ansvarsfullt sätt som
              gör att skattebetalarna får mesta möjliga valuta för pengarna.
              Men Peter Persson blandar ihop detta med att staten ska äga och
              driva biltillverkare, spritbolag och andra typer av verksamheter
              där kommersiella varor och tjänster tillhandahålls på en privat
              marknad.
            </seg>
            <seg n="947705c2">
              Peter Persson försöker argumentera retoriskt och säger att vi
              ska titta på hur hemskt det har blivit med bilprovningen. Själv
              minns jag bara den statliga bilprovningens långa köer, som jag
              nu slipper tack vare att det finns en konkurrent i min grannkommun
              Österåker.
            </seg>
            <seg n="1aec692f">
              Av apoteksmonopolet minns jag bara den gången när jag vara liten
              och fick en allergiattack. Pappa blev tvungen att åka en och en
              halv timme till Scheeleapoteket för att köpa Clarityn, som man
              nu kan köpa på macken vid lantstället. Det är vad jag minns.
            </seg>
            <seg n="2af0265d">
              Jag tycker att Peter Persson ska gå upp här och förklara varför
              statligt ägande är så bra när det finns forskning som tydligt
              talar emot det. Jag tror att förklaringen är just affektionsvärde.
              Jag tycker inte att vi ska slösa bort skattemedel för att Peter
              Persson och Socialdemokraterna drömmer sig tillbaka till 70-talet.
            </seg>
          </u>
          <note type="speaker" n="4d7371d1">
            Anf. 39 STAFFAN ANGER (M):
          </note>
          <u who="staffan_anger_429afa" xml:id="i-069d7eb64f8a5cfe-0" n="e662d9d2">
            <seg n="364f290a">
              Herr talman! Det är klart att statliga företag inte ska finnas
              på marknader som fungerar väl. Det är helt givet att man då ska
              sälja ut dem och se till att pengarna kommer statens arbete till
              del i form av investeringar eller på annat sätt. När marknader
              fungerar väl ska man undvika att ha statliga företag. Det kan
              dock finnas skäl att ha dem inom vissa områden.
            </seg>
            <seg n="f20afc88">
              Ett område där man inte ska ha dem är på banksidan. Vi var både
              domare och spelare inom banksektorn, och vi kan bara konstatera
              att vi gjorde en bra affär med Nordea. Nordea ska inte ägas av
              staten utan av privata intressenter. Det är tråkigt att vi på
              grund av oppositionen inte har möjlighet att sälja SBAB, för det
              är samma skäl där: Vi är både domare och spelare. Jag hoppas att
              man kan ändra sig i det fallet från oppositionens sida.
            </seg>
            <seg n="fd34fcd7">
              Det finns dock vissa bolag som man bör ha kvar, exempelvis LKAB.
              Det är ett mycket välskött bolag som finns i ett område i Norrland
              som är viktigt för Sverige. Bolaget är också socialt väldigt viktigt,
              och man ska naturligtvis inte sälja det. Det är otroligt välskött
              och med en mycket hög teknologi. Det är förmodligen det mest effektiva
              bolaget inom järnmalmsindustrin i världen. LKAB har som sagt ett
              samhällsuppdrag för Norrland, så det bolaget låter vi självklart
              vara kvar.
            </seg>
            <seg n="d01b6946">
              Jag tänker prata lite grann om apoteken också. Det har aldrig
              varit bra med ett apoteksmonopol. Jag har stått i apoteksköer
              och verkligen blivit ledsen på det hela. Meningen var att man
              behåller 30 procent i Apoteket centralt, och sedan privatiserar
              man. Den processen pågår. Vi kan konstatera att vi har fått hundratals
              fler apotek runt om i Sverige. Vi har fått nya företagare som
              har gått in med stor glädje, och vad vi förstår fungerar apoteken,
              med något undantag, bra på alla ställen i Sverige. Det är klart
              att det är en tillfredsställelse i det. Även om man fortfarande
              har vissa problem när det gäller lagerhållningen kommer det att
              ge sig. Då kan man se till att man har en bra service, vilket
              det är på de allra flesta apotek i dag.
            </seg>
            <seg n="cdb16b40">
              Jag vill också ta upp en annan fråga här. Försäljningen av aktier
              påverkar statens budgetsaldo och statens statsskuld, men det är
              ingenting som man bygger reformer, skattesänkningar eller någonting
              sådant på. Regeringen har när man har sålt aktier direkt fört
              det mot statsskulden. Och statsskuldens nivå är väldigt viktig.
              Vi ligger nu någonstans kring 40 procent, vilket vi ska vara glada
              för efter den lågkonjunktur som vi har haft och som varit ruggig
              runt om i världen.
            </seg>
            <seg n="c8a23feb">
              Det kommer säkert att bli fler försäljningar av statliga företag.
              Jag hoppas att också oppositionen förstår att man ska göra så.
              Men däremot, som sagt, ett bolag som LKAB ska man ha kvar som
              det är.
            </seg>
          </u>
          <note type="speaker" n="03411dd6">
            Anf. 40 Statsrådet PETER NORMAN (M):
          </note>
          <u who="peter_norman_minister_2010" xml:id="i-d77a1bef2151fda8-13" n="53e2e575">
            <seg n="490d603a">
              Herr talman! Jag vill tacka Peter Persson för interpellationen.
              Den är viktig. Jag är glad att vi kan diskutera ideologiska frågor,
              och jag utgår från att Peter Persson har fått tillfredsställande
              svar på frågan om det handlar om att maskera försvagningen av
              statsbudgeten eller att finansiera skattesänkningar och sådant.
            </seg>
            <seg n="41640c34">
              Vad gäller de försäljningar som har gjorts vet säkert Peter Persson
              att det finns rigorösa bestämmelser för hur upphandlingsprocesser
              går till. Det är ett auktionsförfarande, kort och gott. Man bjuder
              in företag till de här auktionerna, och det företag som betalar
              bäst får också möjlighet att förvärva, med vissa restriktioner
              naturligtvis. Det är noga föreskrivet hur det går till. Man slumpar
              inte bort någonting, utan alla som är intresserade av att förvärva
              har möjlighet att göra det, och det blir en budprocess enligt
              konstens alla regler.
            </seg>
            <seg n="8af0a868">
              Blev det bättre? frågar Peter Persson mig. Ja, jag tycker att
              det blev bättre. Jag är också glad att man över blockgränserna
              kan tycka detta. Den största privatiseringen var nog ändå den
              av Telia, som en socialdemokratisk regering tog initiativ till
              och beslutade om här i riksdagen i början av 2000-talet. Jag tycker
              nog att det blev bättre jämfört med när vi hade de orange bilarna
              och mopederna som kom när vi behövde hjälp att stoppa in kontakten
              i väggen, för det var knappt att ens det var tillåtet att göra
              själv. Nu kan man göra mer. Industrin har exploderat, och det
              finns mer tjänster. Ja, det blev bättre.
            </seg>
            <seg n="8088995e">
              Vad gäller bilprovningen tycker jag också att det blev bättre.
              Nu har vi möjlighet att besiktiga våra bilar tidigt på morgnar,
              sent på kvällar och i vissa fall även på nätter, om man skulle
              tycka att det var bra. Konkurrensen är säkert inte fullödig, men
              det kommer att bli bättre över tiden. Det är redan bra, och vi
              har redan sett vissa beteendeförändringar hos konsumenter, vilket
              varit välkommet.
            </seg>
            <seg n="475cfd95">
              Vad gäller apoteken tycker jag också att det i huvudsak har varit
              bra. Det är numera mycket närmare till apotek, förutom att ett
              stort antal mediciner kan köpas även på andra inköpsställen än
              apotek, till exempel bensinstationer och livsmedelsaffärer.
            </seg>
            <seg n="f3ca0b81">
              Förutom detta tycker jag också att det är viktigt att notera
              att även med allt annat lika hade inga försäljningar lett till
              en högre statsskuld än vad vi har. När vi tittar på vad som har
              hänt de senaste fem sex åren ser vi att vi har en ungefär oförändrad
              statsskuld, som Peter Persson noterar i sin interpellation. Detta
              gör oss fullständigt unika i Europa i och med att vi har den största
              krisen sedan 30-talet och de flesta länder har fått en fullständigt
              exploderad statsskuld. Sverige har en oförändrad statsskuld, och
              i bnp-termer är den på väg ned, som vi ju vet. Detta är inget
              självändamål, utan poängen är att när, och jag säger när och inte
              om, vi får en ny finansiell kris vet vi att vi står stadigt. En
              sak är gemensam för alla finansiella kriser, och det är att de
              länder som har en mycket hög statsskuld råkar väldigt illa ut.
              En låg statsskuld är alltså ett av de bästa vaccin som vi kan
              ge för att den svenska ekonomin ska klara sig hyfsat även vid
              en framtida besvärlig ekonomisk utveckling.
            </seg>
          </u>
          <note type="speaker" n="d3fc0847">
            Anf. 41 PETER PERSSON (S):
          </note>
          <u who="peter_persson_cc6ba9" xml:id="i-0ddb8554d231733e-1" n="b0a2d3bb">
            <seg n="b97220dc">
              Herr talman! Företrädare för den moderatledda regeringen sjunger
              en sång men skriver en annan visa. Man sjunger det som för stunden
              är populärt, men sedan har man en annan text. Jag är glad för
              att Anger och Schulte även sjunger de gamla sångerna här i kammaren,
              för det är egentligen där som Moderaterna står – man vill av nit
              och princip ha utförsäljningar. Det som är möjligt för kommersiell
              marknad ska vi absolut inte äga gemensamt. Sedan kommersialiserar
              man det gemensamma för att ge underlag för att sälja ut. Man döper
              om medborgare till kunder, och sedan ropar man: Vi är emot riskkapitalbolag
              i välfärden. Först släpper man in dem. Sedan är man emot dem när
              det kommer en opinion. Man privatiserar, säljer ut till underpris
              och försämrar servicen.
            </seg>
            <seg n="8fd1c515">
              Jag tror, Peter Norman, att en och annan i vårt land skulle bli
              lycklig om det kom en orange bil och man fick hjälp att sätta
              i gång telefonen. Jag tror faktiskt det. Du kan inte ringa och
              fråga, för de är förhindrade. Den orange bilen är borta.
            </seg>
            <seg n="da999d15">
              Ni sjunger likadant när det gäller skatter, i festtalen på stämmorna.
              Det sitter i generna att sänka skatten och klubba igenom beslut
              om 30–40 miljarder. Sedan blir det raskt presskonferenser om skattesänkningsstopp,
              och Schulte ligger hemma och gråter framför tv:n: Vad gör ni med
              mitt parti?
            </seg>
            <seg n="6962f67f">
              Det är det här som frågan handlar om. Ni säger en sak och gör
              en helt annan sak. Det allvarliga med utförsäljningarna av statliga
              verksamheter är att ni säljer till underpris. Ni tappar inkomster.
              I prognoser rörande intäkter från aktieutdelningar ser man att
              det spricker rejält i utförsäljningens spår. Vi kommer nu i år
              att få prognostiserat 17,3 miljarder i avkastning på statligt
              ägande. År 2006 hade vi 37,1 miljarder kronor. Den näst senaste
              försäljningen av Nordea gav innan försäljningen en avkastning
              på 12 ½ procent. Den avkastningen slumpade Peter Norman bort,
              och i stället fick skattebetalarna en avkastning på kanske 1 procent.
            </seg>
            <seg n="0d33214e">
              Det är det här som är den ideologiska frågan och den praktiska
              frågan för svenska folket. Den moderatledda regeringen tycker
              att det är fult att vi äger gemensamt. Man kommersialiserar verksamheten
              för att kunna slumpa bort den. Vi tappar kontroll, vi tappar insyn
              och vi tappar möjlighet till samhällsservice, och det är i alla
              avseenden en förlustaffär.
            </seg>
            <seg n="7a7f843a">
              Jag skulle vilja att statsrådet besvarar de frågor jag ställde.
              Jag gav exempel från bilprovning och apotek och citerade affärstidskrifter.
              Tycker Peter Norman att man har sålt till rätt pris? Ger försäljningarna
              motsvarande avkastning som den som gavs i de vinstgenererande
              företag som fanns? Tycker statsrådet detta?
            </seg>
          </u>
          <note type="speaker" n="744b40fe">
            Anf. 42 FREDRIK SCHULTE (M):
          </note>
          <u who="fredrik_schulte_c537d0" xml:id="i-c1d0bfb432593040-1" n="2adfed9f">
            <seg n="a7ab9ad0">
              Herr talman! Peter Persson påstår att jag ligger hemma och gråter
              över att partiledningen i Moderaterna förstör mitt parti.
            </seg>
            <seg n="1bbf126e">
              Nej du, Peter Persson, jag står fast vid och supportar den nya
              inriktningen som vi har inför de kommande åren till 100 procent.
            </seg>
            <seg n="aeb50235">
              Jag tror inte att detta handlar om vad moderatledningen gör med
              mitt parti. Det handlar om vad moderatledningen gör med dina demoner.
              Nu kan du inte längre stå här och säga: Det enda ni är intresserade
              av i Moderaterna är att sänka skatterna.
            </seg>
            <seg n="a6a0485d">
              Nu vill vi höja skatterna för att parera den nya konjunktursituationen
              och för att vi ska få statens finanser i balans.
            </seg>
            <seg n="5159c6a7">
              Det är intressant att Peter Persson inte svarar på och inte är
              mer tydlig med vilken politisk vision han ser framför sig. Är
              det så att du vill du återförstatliga företag? Vill du att staten
              ska gå tillbaka till att äga Vin jag har gjort det i Sovjet också.
              Det är hemskt där det är statligt ägt, hemskt.
            </seg>
            <seg n="c1f4dcf4">
              Det finns ingen framtid för de länderna om de inte går över till
              privatisering.
            </seg>
          </u>
          <note type="speaker" n="81107364">
            Anf. 44 HANIF BALI (M):
          </note>
          <u who="hanif_bali_a8fef4" xml:id="i-84534af189bfeafa-0" n="d2f6d57c">
            <seg n="4f1ab315">
              Herr talman! Om Socialdemokraterna ställer en hypotetisk fråga
              om vad som ska säljas ut är den relevanta frågan: Vad är det som
              ska köpas tillbaka och förstatligas enligt Socialdemokraterna?
              Ska man förstatliga besiktningen? Ska man förstatliga apoteken
              och förbjuda bensinmackarna att sälja Alvedon? Vad är det man
              vill gå tillbaka till?
            </seg>
            <seg n="b73e0495">
              Vill man tillbaka till 1970-talet, eller vill man kanske tillbaka
              till 1960-talet? Då drev svenska staten faktiskt restauranger.
              Det gick inte så himla bra. I all statlig visdom kom man då på
              ett nytt grepp. År 1967 kunde man läsa att Sararestaurangerna,
              Sveriges allmänna restaurangaktiebolag som var ett statligt ägt
              restaurangbolag, hade börjat med ett nytt grepp; det här med striptease
              var populärt. Det var alltså ett sätt för staten att konkurrera
              på den allmänna marknaden. Restaurang Fredman var en restaurang
              som låg ett stenkast ifrån där jag bor i Solna. Där lockade staten
              med barbröstade värdinnor och sålde alkohol och cigaretter till
              allmänheten. Är det statlig kärnverksamhet? Är det det vi ska
              tillbaka till?
            </seg>
            <seg n="a7d03842">
              Vad är det du vill gå tillbaka till Peter Persson? Vilken tid
              vill du backa till? Är det då Telia egentligen hette Felia och
              ingenting funkade?
            </seg>
            <seg n="f82a1c39">
              Jag ser verkligen inte fram emot den tid då Socialdemokraterna
              återförstatligar till exempel telekomindustrin och när vi återigen
              får sega uppkopplingar, dålig service och noll valfrihet. Men
              Peter Persson är nöjd. Han drömmer sig tillbaka till den tiden
              då moderater var onda högermän i cylinderhatt och monokel. Man
              kunde alltid ringa Televerket om det var något och få svaret:
              Vi löser det någon gång nästa månad.
            </seg>
            <seg n="b2d8e956">
              Det är inte ett Sverige som jag vill gå tillbaka till. Det är
              inte heller ett Sverige som någon kommer ihåg, förutom kanske
              Peter Persson. Det är ett Sverige som ingen vill tillbaka till
              och som ingen är nostalgisk över, förutom just socialdemokrater.
              Det var nämligen de som satt vid köttgrytorna och i styrelserna
              och bestämde över människor. Nu när människor får bestämma själva
              känner sig Socialdemokraterna obekväma. Plötsligt är deras maktmonopol
              ifrågasatt, och individer bestämmer över sin plånbok, sina utgifter,
              sina tjänster och sin samhällsservice. Det är det som är obehagligt
              för Peter Persson – tror jag – inte något annat.
            </seg>
            <seg n="0f1782ad">
              Det vi kan se är nämligen att servicen på apoteken har blivit
              bättre. Fler får tillgång till mediciner i större utsträckning
              än man fick tidigare. Visst, det finns enskilda fall på landsbygden
              där det kanske inte har gått så bra. Men det finns enskilda fall
              ute på landsbygden då det tidigare inte gick så bra med statligt
              monopol på apotek heller. Varför ska vi tillbaka till den tiden?
            </seg>
            <seg n="26b783d6">
              Det är samma sak med bilbesiktningen. Det jag kommer ihåg från
              bilbesiktningen är de långa köerna där jag satt och väntade i
              pappas bil på att få bilen besiktigad. Jag kommer inte ihåg hammaren
              eller något annat utan de långa köerna.
            </seg>
            <seg n="27116b08">
              Jag tror inte att någon önskar sig tillbaka till den tid då Peter
              Persson bestämde över människors liv i stället för människor som
              själva bestämde.
            </seg>
          </u>
          <note type="speaker" n="0bbf9fa2">
            Anf. 45 RAIMO PÄRSSINEN (S):
          </note>
          <u who="raimo_parssinen_4608d0" xml:id="i-0fb8c614a143b908-2" n="2ba033e1">
            <seg n="1275e514">
              Herr talman! Hur mår Moderaterna? Det är en fullständigt lysande
              uppställning här på en enkel fråga om det har gått bra med privatiseringarna
              och försäljningarna.
            </seg>
            <seg n="1c8d46e6">
              Jag har största respekt för Staffan Anger som försöker att hålla
              sig något så när till sakfrågan, men det de moderata ungdomsförbundarna
              säger hör inte hit. Jag kan också berätta minnen från 1960-talet
              om det är det ni vill.
            </seg>
            <seg n="ee26421a">
              Det som är mest förvånande är att marknadsministern står här
              och skrattar. Han tycker att ni berättar roliga saker. Så hur
              mår Moderaterna egentligen?
            </seg>
            <seg n="04822813">
              Frågan är: Vart vill Moderaterna gå? Vad ser ni ute i världen
              som ni tycker är jättebra? Vad är det ni försöker efterlikna,
              vilket land? Vilken samhällsmodell är ni ute efter?
            </seg>
            <seg n="d3588103">
              Här har ni stått och högt och tydligt sjungit marknadens lov.
              Marknaden har naturligtvis sina fördelar. Marknaden fungerar där
              marknaden ska fungera. Men det finns också negativa sidor med
              marknaden, och det är därför jag tycker att vi ska försöka ha
              ett seriöst samtal, en seriös debatt, i frågan.
            </seg>
            <seg n="bca84440">
              Staffan Anger säger att vi inte ska sälja vissa företag, att
              LKAB är väldigt välskött och ska därför vara kvar. Han anser att
              LKAB behövs i Norrland och ska därför vara kvar. Vattenfall är
              ju inte så välskott. Betyder det att man ska sälja Vattenfall?
              Nej, det är inte så Staffan Anger menar, utan vissa företag ska
              vi ha kvar och andra ska vi sälja. Sedan vet vi inte riktigt var
              gränser går.
            </seg>
            <seg n="49741c3e">
              När ni sjunger denna marknadens lov på det sätt som ni gör, och
              med tanke på er uppslutning i kammaren, ska det bli riktigt roligt
              att gå ut i valrörelsen och diskutera frågan. Vi kan diskutera
              med Hanif Bali och Schulte och andra hur det var på 60-talet om
              det är det de vill, men jag tror faktiskt att svenska folket ser
              framåt och frågar sig vad regeringen vill. Är det fortsatta privatiseringar
              det handlar om? Ska hela välfärden privatiseras? Ni pratar och
              mumlar om riskkapitalister men lägger det ändå i händerna på dem
              på det sätt som ni gör och låter pengar försvinna ut ur landet
              i form av skatteflykt. Det sker samtidigt som vi ser att skolan
              blir sämre, samtidigt som vi ser exempel på äldreomsorg som fungerar
              jättedåligt.
            </seg>
            <seg n="565069c4">
              Det vill ni inte prata om. Ni pratar om Domus och om när ni besiktigade
              bilen på 60-talet när vi försöker få svar på frågan om det fungerar
              bra i dag, om det är någonting ni vill ändra på, varför ni sålt
              ut till underpris. Låt oss ta den diskussionen! När är det bra
              att staten tar ett gemensamt ansvar, och när är det dåligt? Det
              är det vi efterfrågar. Staffan Anger menade inget illa när han
              försökte göra en jämförelse med Sovjet, det vet jag. Den jämförelsen
              går inte att göra, med all respekt.
            </seg>
            <seg n="1a6745c6">
              Frågan är vad marknadsministern drömmer om. Vad är det för samhälle
              ni vill ha, Moderaterna? Hur ska det se ut? Är det ännu fler utförsäljningar?
              Är det ännu mer privatisering? Ska vi minska det gemensamma ansvaret
              ännu mer och krympa det tills vi har en fullständig marknadslösning?
              Vilket land drömmer Norman om? Jag vet att Staffan Anger i alla
              fall vill ha ordning och reda, till skillnad från hans yngre kompanjoner.
            </seg>
          </u>
          <note type="speaker" n="7f53f312">
            Anf. 46 CARL B HAMILTON (FP):
          </note>
          <u who="unknown" xml:id="i-4a36c578b268f628-0" n="564891b4">
            <seg n="4679b067">
              Herr talman! Jag ska inte ge mig in i den något vidlyftiga retoriken.
              Två personer här är lite berusade av sin egen talekonst. Jag tillhör
              inte dem.
            </seg>
            <seg n="123f4aa8">
              Det är viktigt att förstärka några påståenden, eller kommentarer,
              som finansmarknadsministern har gjort. När vi säljer – observera
              säljer, inte utförsäljer, vilket är vad Dressman och andra butiker
              gör – delar av statens egendom får vi som köpeskilling pengar
              så att statens förmögenhet före och efter försäljningen är precis
              densamma. I stället för att, som Staffan Anger påpekade, äga aktier
              i Vin visst är det ett problem när staten på olika sätt kanske
              inte orkar upprätthålla en fysisk närvaro på samma sätt. Men det
              innebär inte alltid att servicen blir sämre, utan servicen kan
              ha blivit bättre tack vare kombinationen av fysiska kontor och
              ny teknik med hemsidor, telefon och den typen av servicefunktioner.
              Jag vill alltså påstå att servicen totalt har blivit bättre, men
              jag håller med om att det självklart påverkar att även staten,
              via sina myndigheter, blir effektivare.
            </seg>
            <seg n="3f445a55">
              När det gäller lokalkostnader delar jag Fredrik Lundh Sammelis
              uppfattning att vi behöver hitta mekanismer för att påverka myndigheterna
              att i högre grad beakta lokalkostnaderna vid placering. Men med
              respekt för den ordning vi har, där vi låter myndigheterna själva
              bestämma hur de ska organisera sig, behöver vi styra dem lite
              tydligare genom just generella instrument. Därför har vi bett
              ESV titta just på hur man kan hitta mekanismer för detta. Ann-Christin
              Nykvist, generaldirektör på SPV, har också gått runt och försökt
              fördjupa sig i analysen för att ge oss ytterligare underlag. Vi
              diskuterar just nu i Regeringskansliet hur vi kan gå vidare på
              det området.
            </seg>
            <seg n="a79c5a09">
              Östersund har fått ett ökat antal statliga tjänster via exempelvis
              den nya myndigheten Statens servicecenter. Detsamma gäller Gävle,
              för att ta ett sådant exempel.
            </seg>
            <seg n="ca36d977">
              Sedan vill jag också upplysa om att det absoluta flertalet av
              de myndigheter ni talar om har bildats faktiskt är ombildningar
              av befintliga myndigheter – man har gjort förändringar, rationaliseringar
              och strukturförändringar, men befintlig personal har placerats
              in under en ny formell hatt. Det innebär inte att man lätt kan
              flytta de människorna runt om i hela Sverige. Titta på en del
              av de flyttningar som skedde under socialdemokratins tid! När
              till exempel Konsumentverket flyttades till Karlstad innebar det
              ett flerårigt kraftigt tapp i verksamhet och betydligt högre kostnader
              än vad ni någonsin förutsåg. Det är inte rationellt att hantera
              skattebetalarnas pengar på det sättet.
            </seg>
            <seg n="bf4ea33c">
              När vi bildar nya myndigheter med nya verksamheter, till exempel
              Statens servicecenter, har vi dock aktivt valt att förlägga dem
              till i det här fallet Gävle och Östersund. Det tycker jag är oerhört
              positivt. Där växer antalet arbetstillfällen, men de minskar därmed
              också något i Helsingfors.
            </seg>
          </u>
          <note n="90a27158">
            Anf. 65 MARIE NORDÉN (S):
          </note>
          <u who="unknown" xml:id="i-c21c8e7c5bf0ed7d-0" n="564891b4">
            <seg n="9cda49c5">
              Herr talman! Fyra nya myndigheter, elva ute i landet – det är
              så det har blivit, och det är så det är.
            </seg>
            <seg n="974824d5">
              Jag säger inte att det är lätt att flytta befintliga myndigheter,
              men jag säger att det inte är omöjligt. Jag vet att det var tuffa
              beslut vi tog i samband med försvarsbeslutet, både när det gällde
              att lägga ned en hel garnison i Östersund och att se till att
              omlokalisera en del av myndigheterna. Jag kommer ihåg hur diskussionerna
              gick om Folkhälsoinstitutet: Det skulle inte finnas någon kompetens,
              det skulle bli ett stort avbräck när det gäller verksamheten och
              det skulle misslyckas. Många var väldigt skeptiska. Sedan visade
              det sig att kompetensen fanns där, att många ville flytta med
              och att det avbräck och tapp man gjorde under perioden för omlokaliseringen
              blev så mycket kortare och mindre än vad man trodde.
            </seg>
            <seg n="c9259d38">
              Det här är för mig en fråga om att fördela de statliga jobben.
              Det var det jag ville debattera med ministern. Jag vet nämligen
              att de statliga jobben är fantastiskt viktiga – inte bara i sig,
              för att de skapar ett arbetstillfälle per person när de förläggs
              ute i landet, utan också för att de skapar privata arbetstillfällen.
              Det genererar nya arbetstillfällen även för näringslivet.
            </seg>
            <seg n="1f9906e8">
              Vi konstaterar att ambitionerna från regeringen är alldeles för
              låga. Jag tycker att ministern borde känna ett större ansvar när
              han ser till hur man organiserar sig, och jag tycker att regeringen
              borde vara tydligare gentemot myndigheter när de organiserar sig.
              Hur ska man bedriva verksamheten? Vi har flera exempel där vi
              ser hur det görs en stor centraliseringsomvandling – det gäller
              till exempel Kriminalvårdsstyrelsen och Försäkringskassan – och
              där de mindre orterna väljs bort till förmån för de större. Där
              tycker jag att regeringen skulle kunna vara mycket tydligare,
              och jag hoppas att vi kan uppnå det med den här debatten.
            </seg>
          </u>
          <note type="speaker" n="ae3eebdf">
            Anf. 66 Statsrådet STEFAN ATTEFALL (KD):
          </note>
          <u who="stefan_attefall_minister_2010" xml:id="i-d77a1bef2151fda8-14" n="e44f8b4d">
            <seg n="112f9a4d">
              Herr talman! Jag vill bara upplysa om att statliga jobb finns
              fördelade runt om i Sverige. De ställen som har den största andelen
              statsanställda i relation till befolkningen är Uppsala, följt
              av Västerbotten och Norrbotten. Först på fjärde plats kommer Helsingforss
              län. Ska man hitta något problem ska man faktiskt inte vända sig
              mot norra Norrland utan mot sydöstra Sverige – Kalmar, Kronoberg
              och den typen av regioner. De har en mycket lägre andel statligt
              anställda i relation till befolkningen. Västerbotten och Norrbotten
              kommer väl ut i den jämförelsen.
            </seg>
            <seg n="b9e567fc">
              Tittar man på hur sysselsättningen i form av statsanställda har
              utvecklats mellan 2006 och 2013 ser man att vi har ökat antalet
              statsanställda inte bara i Uppsala utan även i Västerbotten. Vi
              har ökat den också i Värmland och Dalarna, för att nämna några
              exempel. I Norrbotten har den däremot minskat, särskilt om man
              jämför med början av 2000-talet, men den har stått ganska stilla
              sedan alliansregeringen kom till makten.
            </seg>
            <seg n="6ce51fa6">
              I Helsingforss län har det stått stilla mellan 2006 och 2013.
              Där är det är ingen ökning av antalet anställda, i alla fall inte
              enligt vad som finns registrerat hos Arbetsgivarverket – men det
              är ju möjligt att det finns andra statliga myndigheter. I statistiken
              finns som sagt också siffror från en del statliga bolag som har
              lagt ut verksamheten på privat företagsamhet och liknande. Det
              skapar en del av de siffror som cirkulerar i debatten, men det
              är siffror från Arbetsgivarverket som visar på detta.
            </seg>
            <seg n="f07848bd">
              Sedan måste vi också inse att vi måste ha en rättssäker och enhetlig
              tillämpning. Det gör att man ibland kanske måste organisera sig
              i lite större enheter, och därmed blir det ibland en del förändringar
              i verksamheterna. Jag håller även med om att det ibland finns
              en kultur, inte bara hos statliga myndighetschefer utan också
              hos privata arbetsgivare, där man tror att en storstad per definition
              alltid är en bättre lokaliseringsort. Men personalens lojalitet
              och liknande saker kan ofta väga över mot att bo i en större stad,
              så det finns alltså mycket kulturförändringar att jobba med. Vi
              måste dock ta seriöst på frågan och inte bara använda de enkla
              schablonerna.
            </seg>
          </u>
          <note n="69156782">
            Överläggningen var härmed avslutad.
          </note>
          <note n="2c456d1b">
            14 § Svar på interpellation 2013/14:264 om krav vid offentlig
            upphandling
          </note>
          <note type="speaker" n="453da76b">
            Anf. 67 Statsrådet STEFAN ATTEFALL (KD):
          </note>
          <u who="stefan_attefall_minister_2010" xml:id="i-d77a1bef2151fda8-15" n="e44f8b4d">
            <seg n="b6180c8a">
              Herr talman! Jens Holm har frågat mig på vilket sätt jag bedömer
              att överflyttningen av ansvaret för sociala och miljömässiga krav
              samt innovationer till Konkurrensverket kommer att stärka möjligheterna
              att ställa sociala krav, miljömässiga krav och djurskyddskrav
              i den offentliga upphandlingen.
            </seg>
            <seg n="50363e13">
              Jag vill inleda med att förklara bakgrunden till att frågorna
              flyttas över till Konkurrensverket.
            </seg>
            <seg n="912c18f8">
              Det statliga upphandlingsstödet har varit utspritt på flera myndigheter,
              bland annat Vinnova, Kammarkollegiet och det statliga bolaget
              AB Svenska Miljöstyrningsrådet. En rimlig utgångspunkt är att
              den som har både juridiska och praktiska frågor kring en upphandling
              inte ska behöva vända sig till flera olika ställen för att få
              stöd. Såväl Upphandlingsstödsutredningen och Upphandlingsutredningen
              som remissinstanserna understryker vikten av en minskad splittring
              och av att stöd, information och vägledning om upphandlingsprocessens
              samtliga delar koncentreras och förbättras.
            </seg>
            <seg n="a28320a8">
              Anledningen till att upphandlingsstödet samlas i Konkurrensverket
              är att verket som ansvarigt för bland annat tillsynen av offentlig
              upphandling har en väl fungerande verksamhet och en bred kompetens
              beträffande upphandlingsregelverket och rättspraxis. Jag har fått
              en del information om det föreberedelsearbete som pågår i Konkurrensverket.
              De arbetar till exempel i särskilda arbetsgrupper som bland annat
              Miljöstyrningsrådet deltar i. Konkurrensverket har också informerat
              om att de anpassat sin organisation för det nya uppdraget och
              anställt chefspersonal med betydande kompetens inom upphandlingsområdet.
            </seg>
            <seg n="f20b9a22">
              Av Konkurrensverkets regleringsbrev för 2014 framgår bland annat
              att verket ska arbeta med att målen för långsiktigt hållbar utveckling
              uppnås. Konkurrensverket ska även rapportera till regeringen senast
              den 1 oktober i år hur verket arbetat med att inordna metodstöd
              och kriterieverksamhet från bland annat Miljöstyrningsrådet.
            </seg>
            <seg n="6498a1e4">
              Förändringarna kommer att innebära ändringar i Konkurrensverkets
              instruktion och regleringsbrev, och det är så som regeringen kommer
              att säkerställa att de uppgifter som överförs från Miljöstyrningsrådet
              till Konkurrensverket kommer att utföras med samma höga kvalitet.
              Regeringen kommer att noga följa hur Konkurrensverket hanterar
              och utvecklar sitt nya uppdrag för att säkerställa att det stöd
              som i dag lämnas av Miljöstyrningsrådet tas om hand på ett bra
              sätt och att förutsättningar ges för fortsatt vidareutveckling.
            </seg>
            <seg n="1a05f51b">
              Regeringen har också aviserat en rejäl förstärkning av Konkurrensverkets
              anslag med 35 miljoner kronor från och med 2015 för att ytterligare
              förbättra arbetet med upphandlingsstöd. Givet allt detta är jag
              säker på att det samlade upphandlingsstödet vid Konkurrensverket
              kommer att tydliggöra möjligheterna för upphandlande myndigheter
              och enheter att ta sociala hänsyn och miljöhänsyn inklusive beakta
              djurskyddskraven i sina upphandlingar.
            </seg>
          </u>
          <note type="speaker" n="0a376981">
            Anf. 68 JENS HOLM (V):
          </note>
          <u who="jens_holm_726eb1" xml:id="i-2fd0f2f03803a0ea-0" n="2c4d4037" next="i-a611dab2e0c89dd3-0">
            <seg n="b1fcf86f">
              Herr talman! Jag vill tacka Stefan Attefall för svaret på min
              interpellation.
            </seg>
            <seg n="66af52e6">
              Som alla säkert vet kommer regeringen inte att nå 14 av de 16
              uppsatta miljömålen med nu rådande styrmedel och beslut.
            </seg>
            <seg n="7919865c">
              Vi är nog ganska överens om att den offentliga upphandlingen
              är ett otroligt viktigt styrmedel för att ställa om till mer hållbara
              investeringar och uppköp. Det handlar om köp av varor och tjänster
              för ungefär 600 miljarder kronor varje år, så det är otroligt
              viktigt vad det är för varor och tjänster som våra kommuner, landsting
              och andra handlar upp. Det var ett av skälen till att Miljöstyrningsrådet
              bildades tillsammans med Sveriges Kommuner och Landsting av den
              svenska regeringen i slutet på 1990-talet. Jag tror att vi kan
              fråga nästan vilken lokalpolitiker som helst och de kan vittna
              om vilket stort stöd de har haft av Miljöstyrningsrådet som kunskapsbank
              och rådgivare för just hållbarare upphandlingar.
            </seg>
            <seg n="eff001ef">
              Nu vill regeringen flytta all denna rådgivningsverksamhet till
              Konkurrensverket. Det är något som har kritiserats av så gott
              som alla som är involverade i upphandlingsfrågan, inte minst Sveriges
              Kommuner och Landsting men även Lantbrukarnas Riksförbund, miljörörelsen
              och faktiskt också regeringens egen utredare på området, Anders
              Wijkman, som såvitt jag vet i alla fall har varit kristdemokrat
              och borde ha haft förmåga att påverka regeringen en smula, kan
              man tycka.
            </seg>
            <seg n="acbb730d">
              Varför flyttar då regeringen rådgivningsverksamheten till Konkurrensverket?
              Regeringen säger att de gör det för att få mer enhetlighet i det
              hela. Det kan man möjligen förstå. Men vad jag är rädd för är
              att när man flyttar hela verksamheten till Konkurrensverket blir
              det en och samma myndighet som ska utöva insynen över upphandlingsverksamheten
              i Sverige och också kunna ge råd om densamma.
            </seg>
            <seg n="62ae0fbb">
              Jag skulle vilja veta från Stefan Attefall: Är det här till och
              med lagligt? Kan vi ha en myndighet som både ska utöva insynen,
              se till att allting går lagligt och rätt till, och sedan ska vara
              rådgivare och uppmana våra upphandlare att handla upp på ett särskilt
              sätt?
            </seg>
            <seg n="27de5336">
              Man kan också ha en hel del synpunkter på Konkurrensverkets syn
              på upphandlingsfrågor. Konkurrensverket har tagit fram flera styrdokument,
              till exempel Mat och marknad som kom 2011. Det är ett dokument
              som självklart går direkt ut till våra aktiva lokalpolitiker i
              regioner och kommuner. Där kan man läsa att Konkurrensverket tycker
              att det vore bra ifall man harmoniserade EU:s djurskyddsregler,
              alltså att man gör djurskyddsreglerna lika inom hela EU, och då
              vet vi att vi i Sverige har mer ambitiösa djurskyddsregler. Det
              skulle med stor sannolikhet leda till försämringar i Sverige.
            </seg>
            <seg n="5cdbce44">
              Här har vi ett annat dokument, Miljöhänsyn och sociala hänsyn
              , där Konkurrensverket inte utvecklar särskilt mycket hur man
              ska ta miljöhänsyn och sociala hänsyn i offentlig upphandling.
              Däremot berättar de gång på gång att man inte ska ställa fackliga
              krav och ta sociala hänsyn och att det är väldigt svårt att över
              huvud taget ta miljöhänsyn.
            </seg>
            <seg n="8fd5585d">
              Hur ska denna myndighet kunna ge råd om just miljöhänsyn och
              sociala hänsyn när man i centrala styrdokument har sagt att det
              inte går?
            </seg>
          </u>
          <note n="dee8f2a8">
            Anf. 69 MARIE NORDÉN (S):
          </note>
          <u who="jens_holm_726eb1" xml:id="i-a611dab2e0c89dd3-0" n="2c4d4037" prev="i-2fd0f2f03803a0ea-0">
            <seg n="93efeda7">
              Herr talman! Det är bara att konstatera att det är väldigt få,
              om ens någon annan än ministern, kanske Konkurrensverket, som
              anser att lösningen som man har presenterat under hösten och säkert
              kommer att utveckla vidare i vårpropositionen är speciellt lämplig.
              Precis som tidigare talare sade är regeringens egen utredare kritisk
              till lösningen.
            </seg>
            <seg n="aa90f9a1">
              Jag undrar varför regeringen ens gör sig besväret att utreda
              frågan. Den utreds ordentligt, den läggs fram som förslag och
              den går ut på remiss, och sedan kastar regeringen den i papperskorgen.
              Det är en del av hanteringen som jag ställer mig frågande till.
              Varför är inte regeringen beredd att se över om lösningen är lämplig?
              I stället sätter man upp fingret och säger: Nej, men vi gör så
              här i stället.
            </seg>
            <seg n="914b17e8">
              Ni får ursäkta mig, men jag tycker att man är synnerligen lat
              och att det är dåligt att inte lägga ned mer jobb på att skapa
              en sådan viktig myndighet.
            </seg>
            <seg n="6ae01af6">
              Orsaken till att många är kritiska är att Konkurrensverket har
              en historik i upphandlingsarbetet där man ständigt har valt att
              kritisera. Vi har två motpoler i arbetet: på ena sidan Miljöstyrningsrådet,
              som hela tiden hjälper kommuner och landsting att se möjligheterna
              i det regelverk som finns, och på andra sidan Konkurrensverket
              som hela tiden försöker stoppa upp utifrån att det finns ett regelverk
              som de anser att man aldrig kan vika från, vilket Miljöstyrningsrådet
              inte heller anser. Men man har helt olika syn på vad som är möjligt
              inom lagstiftningen. Därför känner jag att det inte bara är konstigt
              utan också olyckligt att Konkurrensverket är det som får huvudansvaret.
            </seg>
            <seg n="1de61288">
              Jag tog mig tid att gå in på deras hemsida för att se hur rekryteringen
              till den nya organisationen ser ut. Om vi känner att det är angeläget
              att vi behåller vår världsledande position när det gäller miljöfrågor,
              som Miljöstyrningsrådet har hjälpt oss till när det gäller miljöanpassad
              upphandling, blir jag väldigt orolig – och jag tror att ministern
              också borde vara det – när jag läser vilken kompetens man efterfrågar
              när man nu ska skapa den nya organisationen. Där efterfrågas i
              första hand jurister, ekonomer och tekniker, men miljökompetensen
              hamnar väldigt långt ned på listan. Det borde oroa ministern om
              han är mån om att vi ska fortsätta ha en världsledande position
              när det kommer till miljöanpassad upphandling.
            </seg>
            <seg n="87ffea47">
              Jag är en av dem som tycker att det är väldigt olyckligt att
              regeringen föreslår att Miljöstyrningsrådet ska läggas ned just
              för att de har en unik position, och jag har debatterat det här
              med ministern tidigare. Utifrån att man inte är en myndighet har
              man möjligheter att arbeta på ett annat sätt.
            </seg>
            <seg n="04537c58">
              Det finns ett erbjudande nu från SKL Kommentus om att ta över
              Miljöstyrningsrådet. Jag skulle vilja höra hur ministern ställer
              sig till erbjudandet. Är han beredd att låta Miljöstyrningsrådet
              leva kvar?
            </seg>
            <seg n="1425ef19">
              Det nära samarbete som efterfrågas och som vi också efterfrågar
              löser man inte genom att samla allting under fel tak, vilket man
              nu är på väg att göra. Det nära samarbetet kan man få till stånd
              även om Miljöstyrningsrådet finns kvar.
            </seg>
            <seg n="5a3976e9">
              Jag vill inte skapa någon politisk prestige i frågan. Den är
              alldeles för viktig, och jag vill inte slarva bort den.
            </seg>
            <seg n="429bab0e">
              Jag hoppas att regeringen tar till sig den kritik och den oro
              som har framförts och också tar till sig det erbjudande som har
              lagts fram om att låta Miljöstyrningsrådet leva kvar, för användarna
              själva är måna om att kompetensen finns tillgänglig. Hur ställer
              sig ministern till detta?
            </seg>
          </u>
          <note type="speaker" n="9cfe2714">
            Anf. 70 Statsrådet STEFAN ATTEFALL (KD):
          </note>
          <u who="stefan_attefall_minister_2010" xml:id="i-d77a1bef2151fda8-16" n="e44f8b4d">
            <seg n="a4fc1cc6">
              Herr talman! Det pågår ett omfattande arbete för att utveckla
              stödet för offentlig upphandling, dels utifrån de nya direktiv
              som har tagits på EU-nivå, dels utifrån den implementering av
              de nya direktiven som ska ske i svensk lagstiftning. Det pågår
              också ett omfattande reformarbete internt i Sverige på detta område,
              där vi bland annat med olika utredningsarbeten som grund jobbar
              med att utveckla stödet.
            </seg>
            <seg n="cde54e09">
              Ett av de problem vi sett är att det har varit splittrat. Det
              har vuxit fram stöd, information, tillsyn och vägledning på olika
              myndigheter – på Kammarkollegiet, på Konkurrensverket, som Jens
              Holm visade, på Vinnova och på Miljöstyrningsrådet. Alla dessa
              aktörer har på olika sätt utvecklat stöd, rådgivning, vägledning,
              tillsyn med mera. Även rättsliga instanser uttalar sig i olika
              pågående mål. Detta skapar en mer och mer splittrad bild.
            </seg>
            <seg n="9fcde3d3">
              Marie Nordén hade ett ganska illustrativt exempel. Hon sade att
              två myndigheter har motsatta positioner. Så allvarligt tror jag
              inte att det är, men det illustrerar problemet: att staten via
              olika organ talar med olika röst och ger olika besked. Så kan
              vi inte ha det. Vi behöver samla ihop det.
            </seg>
            <seg n="7560c471">
              Även på andra områden såg det ut att utvecklas på olika sätt
              med ytterligare fragmentering av statlig rådgivning och tolkning
              av regelverk.
            </seg>
            <seg n="0f4d1b1b">
              Nu har vi chans till nytändning genom det nya EU-direktivet som
              öppnar för möjligheten att ta större exempelvis sociala, etiska
              och miljömässiga hänsyn. Vi får större möjlighet att utveckla
              upphandlingsverktyget på ett bra sätt och skapa de goda affärerna.
            </seg>
            <seg n="293ce75f">
              Regeringens strategi har varit att samla ihop detta för att skapa
              tydlighet. Vi är vidare beredda att satsa mer pengar för att få
              ännu kraftfullare stöd eftersom så stora värden står på spel.
              Vi ska dock inte kasta bort en del av pengarna på att bygga upp
              en ny struktur med nya chefer och lokaler, det vill säga nya overheadkostnader,
              utan använda den struktur som finns för att få så mycket valuta
              för pengarna som möjligt.
            </seg>
            <seg n="3641ac14">
              Om Miljöstyrningsrådet och Konkurrensverket har haft lite olika
              positioner är detta ett utmärkt tillfälle att tvinga dem att tala
              med en och samma röst. Flera av dem som jobbar i Miljöstyrningsrådet
              har rekryterats till den nya organisationen.
            </seg>
            <seg n="409f73c8">
              Kommer det att bli en blandning av tillsyn och vägledning? Många
              myndigheter har redan i dag både tillsynsfunktion och vägledningsfunktion.
              Självklart kommer inte samma personer att jobba med inspektioner
              och tillsyn och med vägledning. Man bygger dock upp en kritisk
              massa av kompetens. Människor kan dra nytta av exempelvis tillsynsärenden
              som blir vägledande, och man kan dra slutsatser av det.
            </seg>
            <seg n="53bf4854">
              Låt oss ge det en chans att fungera. Självklart kommer regeringen
              att följa detta. Via regleringsbrev, olika styrmedel, det arbete
              vi bedriver och det lagstiftningsarbete som successivt kommer
              till riksdagen kommer vi givetvis att ge den nya myndigheten styrsignaler.
            </seg>
            <seg n="0b595804">
              Man behöver inte känna sådan oro som en del ger uttryck för.
              Denna oro byggs inte heller under med några substantiella argument,
              utan det är en allmän oro. Ni har tyckt att Konkurrensverket har
              varit dumma en gång i tiden, och därför är de olämpliga som värdar
              för detta. Men de lyder regleringsbrev och de lagar som riksdagen
              stiftar.
            </seg>
            <seg n="0e22900c">
              Jag är övertygad om att vi har möjlighet att bygga upp något
              bra, effektivt och kraftfullt med den nya ordningen. Låt oss ta
              denna chans och ge det förutsättningar att fungera väl. Sedan
              får vi utvärdera och se om vi behöver justera och förändra ytterligare
              för att få bättre effekt. Man låt oss använda de insatta pengarna
              på maximalt effektivt sätt med hög kompetens för att skapa ett
              bra och tydligt stöd för dem som ska jobba med upphandlingsfrågor
              i framtiden.
            </seg>
          </u>
          <note type="speaker" n="e77cbc41">
            Anf. 71 JENS HOLM (V):
          </note>
          <u who="jens_holm_726eb1" xml:id="i-2fd0f2f03803a0ea-1" n="2c4d4037" next="i-a611dab2e0c89dd3-1">
            <seg n="7b058f0e">
              Herr talman! Stefan Attefall sätter fingret på problemet när
              han säger att vi har haft olika organ som har lämnat olika besked
              och att vi inte kan ha det så. Därför är det tydligen Konkurrensverkets
              linje som ska gälla.
            </seg>
            <seg n="8a8be421">
              Stefan Attefall säger att vi kritiserar Konkurrensverket för
              vad de gjorde en gång tiden. Jag hänvisade till deras styrdokument
              som de uppmanar upphandlare att följa. På s. 10 i dokumentet som
              heter Miljöhänsyn och sociala hänsyn i offentlig upphandling skriver
              Konkurrensverket att den så kallade bör-regeln ska tas bort ur
              den offentliga upphandlingen, alltså att man bör ta sociala och
              miljömässiga hänsyn vid offentlig upphandling. Den regeln tycker
              Konkurrensverket inte att man ska ha, för Konkurrensverket tycker
              – om jag tillåts tolka det lite fritt – att det viktigaste är
              att pressa priserna och främja den fria konkurrensen.
            </seg>
            <seg n="867f5541">
              Det är här den stora motsättningen mellan å ena sidan fri konkurrens
              och lägsta möjliga pris och å andra sidan att vi ska fylla upphandlingen
              med mer kvalitet, krav på djurskydd, fackliga rättigheter, miljökrav
              och så vidare finns. Då har det varit bra att vi har haft och
              fortfarande har Miljöstyrningsrådet som tar fram konkreta exempel
              på hur man kan ställa dessa krav i offentlig upphandling – inom
              ramen för de lagar vi har, förstås.
            </seg>
            <seg n="7706f645">
              Det är märkligt att regeringen inte tycker att det är bra att
              vi har ett oberoende organ som inte är en myndighet som styrs
              av staten. Miljöstyrningsrådet är ett bolag som är bildat av våra
              kommuner och landsting i samarbete med regeringen och med viss
              finansiering från regeringen. Miljöstyrningsrådet kan ha den oberoende
              pådrivande rollen, vilket är viktigt.
            </seg>
            <seg n="03968657">
              Miljöstyrningsrådet har tagit fram ambitiösa mål för hur den
              offentliga upphandlingen ska styras mot ökad miljöhänsyn, ökade
              sociala krav och djurskyddskrav i framtiden. Till exempel vill
              man att 80 procent av alla offentliga upphandlingar i Sverige
              2015 ska ha välformulerade miljökrav och sociala krav.
            </seg>
            <seg n="3571250d">
              Är detta en målsättning som går vidare till Konkurrensverket,
              att inom ett år ska 80 procent av våra offentliga upphandlingar
              ha välformulerade sociala och miljömässiga krav? Det vore intressant
              att höra.
            </seg>
            <seg n="60d5411c">
              Jag har läst regleringsbrevet som du, Stefan Attefall, har skrivit
              till Konkurrensverket, men där står inget om det. Nu säger du
              att ni ska utvärdera detta noga, och då är detta ett konkret medskick:
              Ta den höga ambitionsnivå på det sociala och miljömässiga området
              som Miljöstyrningsrådet har i dag och sätt det i knäet på Konkurrensverket!
              Det är det minsta kravet vi kan ställa.
            </seg>
            <seg n="6e12034b">
              Det bästa vore dock att fortsätta ha en oberoende pådrivare och
              rådgivare i dessa frågor.
            </seg>
          </u>
          <note n="69fd689d">
            Anf. 72 MARIE NORDÉN (S):
          </note>
          <u who="jens_holm_726eb1" xml:id="i-a611dab2e0c89dd3-1" n="2c4d4037" prev="i-2fd0f2f03803a0ea-1">
            <seg n="c7cd63cb">
              Herr talman! Vi är inte negativa bara för att bråka med regeringen,
              men regeringen väljer den myndighet som har bromsat utvecklingen.
              Miljöstyrningsrådet är ingen myndighet, så det har inte varit
              två myndigheter som har slagits mot varandra. En viktig poäng
              är, precis som Jens sade, att Miljöstyrningsrådet är en fristående
              enhet som kan jobba på det sätt man gjort. Det hade man inte kunnat
              göra om man hade varit en myndighet.
            </seg>
            <seg n="c6ff1585">
              När nu avnämarna, kommunerna och landstingen, vill ha kvar Miljöstyrningsrådet
              känns det oroväckande att regeringen inte lyssnar. Ministern säger
              att man vill ha mer valuta för pengarna, men tänk om vi får fel
              valuta. Många är oroliga för att den röst de ska prata med är
              fel röst och att ni väljer en lösning som varken är utredd eller
              underbyggd. Ni slänger bara upp den i luften och säger: Vi gör
              så här i stället.
            </seg>
            <seg n="9bac2121">
              Varför tillsatte regeringen utredningen? Varför vill man inte
              ens ta del av andras synpunkter utan viftar bort dem? Man viftar
              bort hela Upphandlingssverige och säger: Sluta gnäll! Det här
              blir jättebra. Vi ska följa upp detta. Vi ska ge det en chans.
            </seg>
            <seg n="78f948c3">
              Varför är man inte intresserad? Varför skickar man inte ut det
              på en liten remissrunda för att ta reda på vad Upphandlingssverige
              tycker om denna lösning?
            </seg>
            <seg n="69882e3e">
              Ni säger att man ska ha hög kompetens på myndigheten. Återigen:
              När man organiserar den nya myndigheten i Konkurrensverket efterfrågar
              man inte just den kompetens som är så viktig om vi ska vara världsledande
              i miljöarbetet och kunna vara en resurs för att stötta i just
              miljöupphandlingsfrågor.
            </seg>
            <seg n="b8525526">
              Jag undrar varför regeringen ser detta som en konkurrensfråga
              i stället för en viktig fråga som är mycket större än konkurrens.
              Det handlar om att vi ska nå de miljömål vi har satt upp och om
              att vi vill ha ett hållbart samhälle. Varför vill inte regeringen
              satsa tid på detta?
            </seg>
          </u>
          <note type="speaker" n="521ce33e">
            Anf. 73 Statsrådet STEFAN ATTEFALL (KD):
          </note>
          <u who="stefan_attefall_minister_2010" xml:id="i-d77a1bef2151fda8-17" n="e44f8b4d">
            <seg n="0d6ec716">
              Herr talman! Vi har haft olika utredningar som har tittat på
              bland annat upphandlingsstödet och hur detta ska utformas. De
              har kommit fram till lite olika lösningar. Regeringen har berett
              detta och utifrån remissvar och eget internt arbete kommit fram
              till att vi ska samla upphandlingsstödet, vilket alla varit tydliga
              med.
            </seg>
            <seg n="1dbf66e7">
              Vi vill göra detta på ett kostnadseffektivt sätt och väljer därför
              att lägga det på Konkurrensverket, som jobbar under ny lagstiftning.
            </seg>
            <seg n="876d571b">
              Att verket har varit emot bör-regeln beror på att de varit kritiska
              mot att den varit för otydlig. Nu kommer det utifrån EU-direktiven
              att vara ett ska-krav. Vi har mycket tydligare EU-lagstiftning
              i botten nu, vilket gör att det kommer att bli tydligare också
              i den svenska lagstiftningen. Vi kommer att komma med kompletterande
              regleringsbrev för att styra hur Konkurrensverket ska jobba i
              framtiden.
            </seg>
            <seg n="f00aef84">
              Jag vill kraftigt betona den pågående rekryteringen av bland
              annat flera tjänstemän från Miljöstyrningsrådet. Skulle den tyda
              på att man är inkompetent när det gäller att anställa människor
              på Konkurrensverket? Det är i så fall ett kraftigt underkännande
              av Miljöstyrningsrådets personal. Det måste vara lite sans i diskussionen.
            </seg>
            <seg n="1509418b">
              Men låt oss inte glömma bort konkurrensaspekten eller prisaspekten.
              Det är klart att vi måste hushålla med skattebetalarnas pengar
              – det är 600 miljarder kronor per år. Det är ett fortsatt viktigt
              mål.
            </seg>
            <seg n="4c3f4b47">
              Att Vänsterpartiet inte tycker att det är prioriterat att hushålla
              med skattebetalarnas pengar är kanske inte så förvånande. Det
              är värre att socialdemokratin verkar vara inne på samma linje.
            </seg>
            <seg n="a4b42e51">
              När kommuner ställer kvalitetskrav ska vi självklart hjälpa dem
              att göra det på ett korrekt sätt. Om kommun X bestämmer sig för
              att de vill ha ekologisk mat till alla barn i skolan måste de
              göra det på ett sätt som inte krockar med EU:s regelverk. Det
              kan göras på ett korrekt sätt. Den typen av rådgivning kommer
              självklart att vara mycket kompetent och bra. Där görs oerhört
              mycket fel i dag.
            </seg>
            <seg n="3f2cb937">
              Ett annat problem vi har på miljöområdet är att miljökrav ställs
              vid upphandlingen men att man inte utformar några uppföljningskriterier.
              Hur ska miljömålet följas upp så att det blir rättvist mellan
              de olika företag som lägger anbud? Företag kan säga vad som helst,
              men ingen kollar upp att de verkligen har levt upp till kravet.
            </seg>
            <seg n="b418d862">
              Man måste hjälpa kommuner och landsting med att inte bara ställa
              krav utan också ha uppföljningsbara kriterier. Man måste även
              hålla sig inom de grundläggande principer som finns inom EU-rätten:
              icke-diskriminering, likabehandling, transparens och öppenhet
              samt proportionella krav. Dessa principer ligger till grund för
              allt upphandlingsstöd, och det måste man ge ett kompetent och
              bra stöd till utifrån rättsfall som finns både på EU-nivå och
              i svenska domstolar.
            </seg>
            <seg n="553c1fe4">
              Jag vill påstå att problemet är att vi har haft för mycket olika
              besked och för lite tydlighet från statens sida. Jag är helt övertygad
              om att vi kommer att få ett bättre sådant stöd när vi lägger detta
              under en hatt i stället för att ha det utspritt.
            </seg>
            <seg n="8806b756">
              Att pressa priserna är som sagt viktigt, men självklart utifrån
              de kvalitetskriterier man ställer upp. Jag vill också betona att
              i de nya EU-direktiv som jag själv varit med och förhandlat om
              i Bryssel understryks inte bara priset på varan utan också ett
              livscykelperspektiv. Varans hela livscykel vägs alltså in i detta.
            </seg>
            <seg n="bd73638a">
              Hur ska detta göras på ett bra sätt ute i kommuner och landsting?
              Det kommer att vara den typen av vägledning och stöd man jobbar
              fram för att använda det nya regelverket på ett bra och tillämpbart
              sätt och även på ett rättssäkert och juridiskt korrekt sätt. Det
              är oerhört viktigt för att inte åka på stryk i domstolar i framtiden.
            </seg>
          </u>
          <note type="speaker" n="544481ae">
            Anf. 74 JENS HOLM (V):
          </note>
          <u who="jens_holm_726eb1" xml:id="i-ba53d16c11629f18-0" n="2c4d4037">
            <seg n="97e6c707">
              Herr talman! Först vill jag ta upp att ministern låter påskina
              att frågan om att flytta över hela ansvaret till Konkurrensverket
              har varit ute på remiss. Jag har inte sett den remissrundan. Framför
              allt har jag inte sett att det har funnits någon stor uppslutning
              kring att flytta hela rådgivningen till Konkurrensverket, utom
              från regeringen och möjligtvis verket.
            </seg>
            <seg n="3170b63f">
              Däremot ser jag att regeringens egen utredare, Sveriges Kommuner
              och Landsting, LRF och hela miljörörelsen inte vill ha flytten.
              De anser att man flyttar det hela till en myndighet som dels kommer
              att ha problem att skilja mellan rådgivningsverksamheten och kontrollverksamheten,
              dels bevisligen har en historia av att hela tiden fokusera på
              fri konkurrens och väldigt lite på kvalitet. Jag har redan gett
              flera konkreta exempel.
            </seg>
            <seg n="5e9d9485">
              Jag ställde en konkret fråga till ministern om de målsättningar
              som Miljöstyrningsrådet har i dag och om de kommer att följa med
              in i den nya organisationen. Jag tycker att det vore intressant
              att få svar på om ambitionsnivån ska vara att minst 80 procent
              av de framtida upphandlingarna ska vara miljömässigt och socialt
              bra, om vi förenklar det lite grann.
            </seg>
            <seg n="5414fff8">
              Ministern har fortfarande chansen att återkomma till oss andra
              i riksdagen och säga att det faktiskt inte var något bra förslag
              att lägga ned Miljöstyrningsrådet och en modell som fungerar.
            </seg>
            <seg n="53d4cf16">
              Vi kan rädda Miljöstyrningsrådets verksamhet. Ett sådant konkret
              förslag är att Sveriges Kommuner och Landsting kan få köpa upp
              verksamheten och bli huvudman i framtiden. Vore det inte bättre
              att låta en sådan bra verksamhet fortsätta?
            </seg>
          </u>
          <note type="speaker" n="54f8dc73">
            Anf. 75 Statsrådet STEFAN ATTEFALL (KD):
          </note>
          <u who="stefan_attefall_minister_2010" xml:id="i-d77a1bef2151fda8-18" n="e44f8b4d">
            <seg n="c3bc3898">
              Herr talman! Jag är helt övertygad om att en del av den oro Jens
              Holm och andra speglar beror på att Miljöstyrningsrådet har gjort
              ett bra jobb, fungerat väl och skapat ett gott intryck under de
              år de har funnits och vuxit in i rollen. Det har jag full respekt
              för. Man blir orolig för vad som ska hända nu och liknande saker.
            </seg>
            <seg n="89347755">
              Jag är bestämt övertygad om vikten av att samla ihop statens
              stöd så att det blir såväl effektivt som tydligt och enhetligt.
              Jag är pragmatisk när det gäller vilken form det ska ha. Jag tror
              att vi med den här lösningen kan få ganska mycket valuta för de
              pengar vi sätter in. Vi slipper bygga upp nya strukturer och myndigheter
              med overheadkostnader. Det ser jag som en fördel.
            </seg>
            <seg n="19f369b9">
              Vi samlar det också under ett ansvarsområde där det finns mycket
              hög juridisk kompetens, vilket är viktigt i sammanhanget.
            </seg>
            <seg n="4bc0b75f">
              Sedan är jag helt övertygad om att med de nya EU-direktiven och
              den nya svenska lagstiftningen och de instruktioner regeringen
              kommer att ge så kan detta bli bra. Men vi får självfallet följa
              verksamheten.
            </seg>
            <seg n="ff6bb8ad">
              Kommuner och landsting har alltid en frihet att utforma sin verksamhet
              som kan utgöra råd och stöd för deras medlemmar. Vi har inköpscentraler.
              Sveriges Kommuner och Landsting har Kommentus. De har velat jobba
              med de här frågorna, och det står dem fritt att utveckla den verksamheten.
              Men statens stöd bör vara samlat på ett ställe. Det är min bestämda
              uppfattning. Det vill jag betona.
            </seg>
            <seg n="d1127157">
              Vi har aviserat i budgetpropositionen att vi ska se över målen
              för upphandlingsstödet. Det kommer vi att återkomma till i olika
              sammanhang, inte bara i år utan under de kommande åren när vi
              kommer tillbaka med fullföljande av EU-lagstiftningen.
            </seg>
            <seg n="3f8c6bae">
              Jag noterar att vi har hört oro och klagomål, men vi har inte
              hört några tydliga alternativ. Eller vill Vänsterpartiet och Socialdemokraterna
              fortsätta att ha ett splittrat upphandlingsstöd?
            </seg>
          </u>
          <note n="69156782">
            Överläggningen var härmed avslutad.
          </note>
          <note n="819bd4ce">
            15 § Svar på interpellation 2013/14:266 om EU-direktiv om offentlig
            upphandling
          </note>
          <note type="speaker" n="e0cf993c">
            Anf. 76 Statsrådet STEFAN ATTEFALL (KD):
          </note>
          <u who="stefan_attefall_minister_2010" xml:id="i-97ca880fda8b0315-0" n="e44f8b4d" next="i-4ed4f4e4b27e1932-0">
            <seg n="ae1e62b4">
              Herr talman! Marie Nordén har frågat statsrådet Peter Norman
              när arbetet med att implementera de nya direktiven i svensk lagstiftning
              beräknas vara klart. Arbetet inom regeringen är så fördelat att
              det är jag som ska svara på interpellationen.
            </seg>
          </u>
          <note n="0f7ad85d">
            Europaparlamentet har antagit de kompromissförslag som förhandlats
            fram, och rådet godkände dessa förslag den 11 februari 2014. Därmed
            har de nya direktiven antagits. Direktiven träder i kraft 20 dagar
            efter publicering av direktiven i Europeiska unionens officiella
            tidning, som beräknas ske inom kort. Direktiven ska genomföras
            i svensk rätt inom två år från ikraftträdandet, det vill säga
            våren 2016.
          </note>
          <u who="stefan_attefall_minister_2010" xml:id="i-4ed4f4e4b27e1932-0" n="e44f8b4d" prev="i-97ca880fda8b0315-0">
            <seg n="5398be7e">
              Det är ett mycket omfattande lagstiftningsprojekt. För att vara
              i tid med genomförandet påbörjades ett förberedande lagstiftningsarbete
              redan under hösten 2012. Regeringen gav då en särskild utredare
              i uppdrag att lämna förslag på genomförandet av de artiklar som
              är nya i förhållande till äldre direktiv och de som nu ändrats.
            </seg>
            <seg n="94330e17">
              I övriga delar kommer förslag att lämnas i en departementspromemoria
              som tas fram i Regeringskansliet. Utredaren ska även lämna förslag
              när det gäller det nya koncessionsdirektivet. Utredningen ska
              redovisa sitt uppdrag den 1 maj 2014. Betänkandet och promemorian
              kommer tillsammans med ett konsoliderat lagförslag att remitteras
              samtidigt.
            </seg>
            <seg n="eed3a3b4">
              Arbetet med att genomföra direktiven beräknas således vara klart
              våren 2016.
            </seg>
            <seg n="1aa49606">
              Herr talman! Jag vill tacka ministern för svaret. Socialdemokraterna
              och hela fackföreningsrörelsen välkomnar det nya direktivet, då
              det öppnar för möjligheter som regeringen tidigare har sagt inte
              funnits. Det är en framgång för miljön, djurskyddet, kvaliteten
              i de tjänster som upphandlas och inte minst för de anställda som
              i dag utnyttjas och stundvis arbetar under slavliknande former.
              Vi ser många exempel på det inom byggbranschen. Nu har vi äntligen
              redskapet att förbättra arbetsvillkoren för alla som berörs av
              offentlig upphandling.
            </seg>
            <seg n="9cdb3d8f">
              Vi har drivit frågan om att ställa krav på kollektivavtalsliknande
              villkor vid offentlig upphandling under en lång tid nu och menar
              att det är möjligt med den nuvarande EU-lagstiftningen, men den
              borgerliga majoriteten i riksdagen och även regeringen har tyvärr
              konsekvent hindrat att detta prövas mot EU-lagstiftningen. Nu
              är vi i ett helt nytt läge då det i det nya direktivet är tydligt
              att det inte bara är möjligt utan obligatoriskt. Bland annat behöver
              beställarna kräva att utförarna vid en offentlig upphandling lever
              upp till tillämpliga åtaganden när det gäller miljömässiga, sociala
              och arbetsmarknadsmässiga lagar så som de fastställs i unionsrätt,
              nationell rätt och kollektivavtal.
            </seg>
            <seg n="430d25e3">
              Även möjligheten att ställa miljökrav finns nu, enligt det nya
              direktivet. Här har tidigare flera upphandlare haft stora bekymmer
              med att inte veta hur man kan ställa krav på exempelvis närproducerade
              livsmedel eller hur transportfrågan ska lösas. Ministern har just
              kommenterat livscykelanalysen som blir viktig i framtiden.
            </seg>
            <seg n="dff40d68">
              I direktivet regleras även underleverantörer på så sätt att även
              de ska efterfölja kontraktet, och det ska vara transparent på
              så sätt att anbudsgivaren ska uppge att man avser att anlita underleverantörer
              och att de är skyldiga att följa de lagar och regler som finns
              i landet. Här förväntas medlemsstaterna säkerställa detta genom
              lämpliga åtgärder.
            </seg>
            <seg n="cc666484">
              Undersökningar visar att samhället förlorar mellan 130 och 180
              miljarder kronor varje år på grund av skattefusk och svartarbete
              och bristen när det gäller att följa upp de avtal som man går
              in i. Det här är naturligtvis ett ansvar som delas av kommunerna
              och staten. Till exempel Skatteverket skulle behöva ges möjlighet
              att arbeta på ett sådant sätt att man kan stävja detta enorma
              fusk som pågår i dag.
            </seg>
            <seg n="e25063ec">
              Min fråga till ministern är: Hur ska vi stävja detta fusk som
              nu finns? Hur ska de nationella myndigheterna här i Sverige få
              redskapen för att efterfölja de lagar och regler som nu ges? Det
              här tydliggörs ju i direktivet som nu kommer och som ska bli lagstiftning.
            </seg>
            <seg n="137efbcc">
              Vi har debatterat det här i finansutskottet, och tyvärr kan jag
              konstatera att det blir något slags läpparnas bekännelse när man
              säger att man vill ha ordning och reda på arbetsmarknaden, för
              när vi har föreslagit åtgärder som skulle skapa ordning och reda
              på arbetsmarknaden har de avvisats konsekvent under flera år.
            </seg>
            <seg n="71554e0d">
              Jag vill veta hur ministern ställer sig till att stötta upphandlande
              kommuner och landsting att genomföra upphandlingsförfarandet på
              ett sätt som skulle leda till bättre villkor för de anställda
              och tydligare krav på leverantörer och underleverantörer att leverera
              en tjänst som är vit och inte fylld av svartjobb och skattefusk.
            </seg>
          </u>
          <note n="4cd03470">
            Anf. 77 MARIE NORDÉN (S):
          </note>
          <note type="speaker" n="124341b5">
            Anf. 78 Statsrådet STEFAN ATTEFALL (KD):
          </note>
          <u who="stefan_attefall_minister_2010" xml:id="i-97ca880fda8b0315-1" n="e44f8b4d" next="i-4ed4f4e4b27e1932-1">
            <seg n="2addcf5f">
              Herr talman! Jag är glad att Socialdemokraterna välkomnar det
              här upphandlingsdirektivet. Jag har deltagit aktivt på samtliga
              ministerrådsmöten i Bryssel kring de här frågorna, och mina tjänstemän
              har jobbat mycket aktivt med de här frågorna. De positioner som
              vi tog fram och som också finansutskottet och EU-nämnden har ställt
              sig bakom har i allt väsentligt uppnåtts i de här förhandlingarna.
              Vi har flyttat fram positionerna utifrån ett svenskt perspektiv
              på ett, tycker jag, mycket bra sätt. Men det innebär inte att
              vi ska göra det enkelt för oss och tro att vi nu har löst alla
              problem. Först och främst ska det bli en svensk lagstiftning av
              detta. Det är en juridisk tolkning som måste till och som inte
              alltid är helt enkel. Men det är det, som jag beskriver här i
              interpellationssvaret, som kommer att presenteras nu till våren.
              Sedan blir det en rejäl remissrunda, för det är ett mycket omfattande
              material, och så får vi sedan gå in i beredningsprocessen för
              att få fram en bra, tydlig och så enkel och hanterbar lagstiftning
              som bara möjligt är.
            </seg>
            <seg n="9ab9e3d8">
              Man måste också komma ihåg i diskussionen om möjligheten att
              ställa upp olika typer av kriterier att det ökar utrymmet för
              detta. Vi tar steg åt rätt håll. Men fortfarande måste vi inse
              att i botten ligger de EU-rättsliga principerna för offentlig
              upphandling, som likabehandling, transparens, icke-diskriminering
              och liknande saker. Det innebär att man inte per definition kan
              ställa krav på att det ska vara närproducerat, därför att då har
              man sagt att ursprungsorten är avgörande för om man får sälja.
              Det strider mot hela principen om fri konkurrens. Vad är närproducerat
              för Helsingborgs kommun? brukar jag fråga. Är det det som köps
              från Helsingborg eller det som köps från Mälardalen och Västergötland?
              Det blir en lite märklig diskussion.
            </seg>
            <seg n="a0816f88">
              Jag tycker att socialdemokratin har svängt mellan begreppen att
              ställa kollektivavtalskrav på offentlig upphandling kontra kollektivavtalsliknande
              villkor. Det är en väsentlig skillnad. Ställer man kollektivavtalskrav
              på den som ska leverera tjänster och varor har man också sagt
              att de som inte har den traditionen inte får vara med och leverera.
              Det kan vara företag i andra länder, och det kan också gälla svenska
              familjeföretag som inte heller har krav på sig att utforma kollektivavtal,
              vilket har fastställts i svenska domstolar. Men kan man precisera
              de innehållsmässiga kriterierna på ett korrekt och bra sätt kan
              man ställa kvalitetskrav och sociala krav som jag tror gör att
              vi kan få en bättre kvalitet och kanske också bättre villkor för
              dem som jobbar med de här produkterna och tjänsterna.
            </seg>
            <seg n="37f8bb2a">
              Men återigen, och då är vi tillbaka i föregående interpellationsdebatt,
              då krävs det också ett kompetent upphandlingsstöd. Det är bland
              annat därför som vi har satsat mer resurser och samlat upphandlingsstödet,
              alltså för att kunna ge en bra och korrekt redovisning och hjälp
              till de upphandlande aktörerna. Hur ska jag göra för att det här
              ska göras på rätt sätt för att fungera mot EU-regelverket och
              för att upphandlingen görs på ett sådant sätt som också lever
              upp till svensk lagstiftning? Det är därför vi behöver ett förstärkt
              kvalificerat upphandlingsstöd i Sverige. Jag tror att uppbyggandet
              av det stödet är mycket positivt.
            </seg>
            <seg n="69f63545">
              Jag tror som sagt att vi i högre grad kommer att kunna lyfta
              in betydligt mer av kvalitetsaspekter i den offentliga upphandlingen,
              vilket jag välkomnar. Vi skapar också mer utrymme för så kallade
              förhandlingar i samband med anbudsförfarandet, vilket också ökar
              flexibiliteten och förmågan att fånga innovationer. Priset blir
              inte lika mycket styrande, utan det är priset ihop med vad man
              får för kvalitet på den vara eller tjänst man köper som blir styrande.
              Det är i alla fall min vision att vi ska uppnå detta både med
              den nya lagstiftningen och med det nya upphandlingsstödet.
            </seg>
          </u>
          <note n="01fb6857">
            Anf. 79 MARIE NORDÉN (S):
          </note>
          <u who="stefan_attefall_minister_2010" xml:id="i-4ed4f4e4b27e1932-1" n="e44f8b4d" prev="i-97ca880fda8b0315-1">
            <seg n="548edcb9">
              Herr talman! Jag delar ministerns åsikt när det gäller att det
              inte är lägsta pris som blir styrande. Det är en stor framgång,
              och det kommer att leda till att möjligheter öppnas. Man kan till
              exempel göra livscykelanalyser – det är där som närproducerat
              kommer in – när man tittar på transportkostnader och avtrycket
              på miljön som vissa produkter gör.
            </seg>
            <seg n="834e3eb6">
              För mig känns det angeläget att gå tillbaka till frågan om sjysta
              villkor på arbetsmarknaden och de kollektivavtalsliknande krav
              som vi har ställt hittills. Vi har varit medvetna om att kollektivavtal
              som krav i en upphandling inte är möjligt, men vi skulle ha kunnat
              ställa kollektivavtalsliknande villkor inom den lagstiftning som
              finns i dag. Det är klart att det bekymrar oss som ser detta som
              en framgång att vi nu har ett direktiv där man är tydlig med att
              det ska vara möjligt att ställa kollektivavtalsliknande villkor
              men att det fortfarande finns tolkningsmöjligheter när man ska
              implementera direktivet. Vi har en historia där regeringen och
              regeringens företrädare i riksdagen konsekvent har förhindrat
              lösningar som skulle innebära att vi får sjystare villkor på arbetsmarknaden.
              Vita jobb är en modell som har använts ute i kommunerna just därför
              att man där ställer krav inom den lagstiftning som vi har i dag
              på sjysta villkor. Underleverantören ska följa den lagstiftning
              som finns i dag, man har miniminivåer så att man faktiskt vet
              att det betalas skatt och kontraktet kan hävas om det bryts.
            </seg>
            <seg n="c566aa7c">
              Vi har försökt få ministerns partikamrater och de övriga borgerliga
              företrädarna att gå med på att se det som en modell som regeringen
              uppmuntrar och stöder utifrån en upphandlingsmyndighet. Det är
              klart att det behövs stöd. Kommunerna behöver hjälp i detta arbete.
              Men eftersom man konsekvent har motarbetat den lösningen inom
              befintlig lagstiftning är det klart att vi känner en oro över
              hur man kommer att tolka det direktiv som finns och över vilka
              möjligheter eller hinder man ser när det ska implementeras.
            </seg>
            <seg n="a992f99e">
              När vi debatterade frågan förra veckan i kammaren – finansutskottet
              hade ett betänkande med alla motioner som har kommit in – skrev
              finansutskottets majoritet i sitt betänkande: De nya EU-direktiven
              innehåller förtydligande skrivningar när det gäller möjligheterna
              att ställa krav på villkor i enlighet med kollektivavtal. Sådana
              krav måste dock fortfarande vara förenliga med de grundläggande
              principerna och EU-rätten i övrigt.
            </seg>
            <seg n="f0c3f18e">
              Ministern verkar dela detta. Men då undrar jag på vilket sätt
              ministern menar att de här skrivningarna skulle strida mot de
              grundläggande principerna och EU-rätten. Vilka hinder ser ministern
              mot att kräva kollektivavtal? Menar ministern att man nu under
              ett och ett halvt år har jobbat med ett direktiv som skulle gå
              i strid med de grundläggande principerna och den egna EU-rätten?
            </seg>
            <seg n="20158506">
              Det känns oroligt när ministern redan nu försöker se hinder för
              vilka möjligheter vi har för att få ordning och reda på arbetsmarknaden.
              Inte ens ministern kan vara nöjd med att dessa miljarder går någon
              annanstans än till de tjänster som bekostas med våra egna gemensamma
              skattepengar. Vi har en sektor som drunknar på grund av brist
              på kontroll, och människor far illa.
            </seg>
            <seg n="afc0ddf0">
              Hur tolkar ministern skrivningen? Och hur ser ministern på den
              nya lagstiftningen utifrån skrivningen?
            </seg>
          </u>
          <note type="speaker" n="085f9dea">
            Anf. 80 RAIMO PÄRSSINEN (S):
          </note>
          <u who="raimo_parssinen_4608d0" xml:id="i-0fb8c614a143b908-3" n="2ba033e1">
            <seg n="3d3124bc">
              Herr talman! Det är ingen hemlighet att Kristdemokraterna inte
              tycker om kravet på kollektivavtal. Det är ingen hemlighet att
              Kristdemokraterna alltid har haft en mycket negativ syn på kollektivavtal
              och fackföreningsrörelsen. Man har lagt förslag på att införa
              en proportionalitetsprincip också.
            </seg>
            <seg n="5bc92ee3">
              Men vad såg vi på nyheterna häromkvällen, Attefall? Jo, det handlade
              om upphandlingar här i Helsingfors. Taxichaufförer demonstrerade
              och sade att de som är sjysta och vill ha bra villkor enligt kollektivavtal
              blir utslagna av dem som inte är det och som inte sköter sig.
              Det kallas för marknadsstörning.
            </seg>
            <seg n="70fd320d">
              En kristdemokrat som är ansvarig för upphandlingar i landstinget
              här i Helsingfors blev intervjuad – jag kommer tyvärr inte ihåg
              hans namn. Han sade att det är något som de företag som kör får
              fixa. Vi är bara intresserade av att det blir bra för brukaren.
            </seg>
            <seg n="51214397">
              Jag skulle vilja se de exempel som Attefall eller andra i kammaren
              har lagt fram för att stärka kollektivavtal. Det är en grundbult
              som finns – det vet Attefall också – för att man inte ska få marknadsstörningar
              och för att den som sköter sig inte ska bli utslagen.
            </seg>
            <seg n="a4fcef79">
              Nu när EU-kommissionen och EU-parlamentet rör på sig i frågan
              – jag tycker att det är jättebra – försöker han här lägga in några
              funderingar och hinder i det hela.
            </seg>
            <seg n="5f1aa041">
              Jag kan lova en sak, Attefall. Om vi skulle ha tur nog att vinna
              valet och om Attefall skulle ha oturen att förlora valet kommer
              vi att se till att svenska kollektivavtal ska gälla i Sverige
              och för löntagarna. Då kan alla som gör upphandlingar också vara
              trygga med att det inte blir några marknadsstörningar. Det blir
              de som sköter sig som får utföra tjänsten, de som betalar de löner
              man ska betala, betalar in de skatter man ska betala och som sköter
              sina avgifter. Då kan alla vara lugna och trygga med det.
            </seg>
            <seg n="7c35365c">
              Det blir inte som i dag där den kristdemokratiske ansvarige här
              i Helsingfors hänvisar till att: Vi tänker på brukaren, inte på
              villkoren för dem som utför tjänsten.
            </seg>
            <seg n="638f685b">
              Inom transportnäringarna och så vidare ser vi att det har blivit
              ett moras, därför att Attefall vägrar att ta in kravet på kollektivavtal.
              Det är en grundbult i vår svenska modell men ingår inte i hans
              modell.
            </seg>
          </u>
          <note type="speaker" n="4899fcd6">
            Anf. 81 Statsrådet STEFAN ATTEFALL (KD):
          </note>
          <u who="stefan_attefall_minister_2010" xml:id="i-97ca880fda8b0315-2" n="e44f8b4d" next="i-4ed4f4e4b27e1932-2">
            <seg n="5dd92bf6">
              Herr talman! Det är jobbigt att försöka vara seriös i diskussionen
              och inte bara låta som Raimo Pärssinen. Jag försöker diskutera
              vad som är möjligt utifrån de nya EU-direktiven. Raimo Pärssinen
              kan läsa svenska domstolsutslag som säger att det inte är möjligt
              att ställa krav på svenskt kollektivavtal i offentliga upphandlingar.
              Det bryter nämligen mot ett antal andra rättsliga principer. Man
              kan inte kräva det generellt sett.
            </seg>
            <seg n="48fcebc6">
              Familjeföretag blir helt utslagna från alla möjligheter till
              att delta i en offentlig upphandling om Raimo Pärssinens metod
              vinner gehör. Utländska företag som har en annan tradition på
              sin arbetsmarknad får inte heller delta.
            </seg>
            <seg n="37d5d119">
              Däremot kommer vi att skapa större möjligheter, vilket jag välkomnar
              – lyssna nu, Raimo Pärssinen, för att ställa kvalitetsmässiga
              krav och kollektivavtalsliknande villkor, det vill säga att man
              ställer krav på att man ska uppfylla ett antal kriterier som är
              transparenta och då också möjliga för alla aktörer att uppfylla.
              Det kommer att skapas bättre möjlighet till det utifrån de nya
              EU-direktiven.
            </seg>
            <seg n="be09913c">
              Jag kan kontra med ett antal kommuner som är socialdemokratiskt
              styrda och där människor har städat i kommunens lokaler med, ursäkta
              uttrycket, urusla villkor. Vi kan hålla på och bolla på det sättet.
              Vad som sker i tredje och fjärde led är inte alltid enkelt.
            </seg>
            <seg n="d8ef66cc">
              Vi är båda, tror jag, intresserade av att vi ska ha rimliga och
              bra villkor på svensk arbetsmarknad. Frågan är hur man åstadkommer
              detta. En viktig del blir Genomförandeutredningen som kommer med
              sitt förslag till våren. Det ska ut på remiss, och då får Raimo
              Pärssinen, Marie Nordén och alla andra aktörer komma med sina
              synpunkter. Vi får behandla det och se vilken svensk lagtillämpning
              vi kan hitta av de nya direktiven så att det blir så hanterbart
              som möjligt på svensk botten.
            </seg>
            <seg n="699d746a">
              Vi kommer också att behöva se till att det nya upphandlingsstödet
              utvecklar sin rådgivning och vägledning för att tolka det här,
              följa rättsutvecklingen och se till att vi på så bra sätt som
              möjligt genomför bra upphandlingar med bra kvalitet. Då handlar
              det om att hitta en bra balans mellan det som är lägsta möjliga
              pris och bästa möjliga kvalitet. Det är i skärningspunkten mellan
              pris och kvalitet som vi får fram den goda affären, och det är
              det som vi ska sträva efter. Det är också det som de nya upphandlingsdirektiven,
              som jag personligen har varit mycket engagerad i att få fram på
              EU-nivå, har skapat bättre verktyg för än vad vi har upplevt tidigare.
            </seg>
            <seg n="a6134131">
              Jag tror att vi kommer att få starkare och bättre instrument
              för att stävja fusk i den nya lagstiftningen. Som sagt var, Genomförandeutredningen
              kommer nu att försöka skriva svensk lagtext av direktiven. De
              är utformade på det sättet att de kräver en hel del lagstiftningsarbete
              för att kunna bli tillämpbara i svensk lagstiftning. Det arbetet
              pågår, och det pågår intensivt. Det kommer att vara klart för
              att implementeras inom den tid som EU kräver av oss, under 2016.
            </seg>
          </u>
          <note n="3293cbb0">
            Anf. 82 MARIE NORDÉN (S):
          </note>
          <u who="stefan_attefall_minister_2010" xml:id="i-4ed4f4e4b27e1932-2" n="e44f8b4d" prev="i-97ca880fda8b0315-2">
            <seg n="99fe9917">
              Herr talman! Det finns en anledning till att vi är oroliga. Man
              går efter den historik och erfarenhet man har av sina opponenter
              eller de debatter man har haft. Och under ett antal år nu har
              vi lagt fram förslag på hur man inom den gällande lagstiftningen
              ska kunna stävja fusk och svartarbete. För många anställda inom
              många branscher råder nu otroligt miserabla förhållanden på grund
              av att vi inte stävjar det fusk som faktiskt finns. Vi har också
              en regering som konsekvent har sagt nej till att hitta former
              för att kunna ställa kollektivavtalsliknande villkor som det faktiskt
              ges utrymme för i den lagstiftning som vi har, och vi vet att
              det finns tolkningsutrymme.
            </seg>
            <seg n="b45383bf">
              Jag känner mig någorlunda tryggare. Det får dock inte bli bara
              läpparnas bekännelse, utan det handlar om att konkret kunna säga
              att vi följer frågan. I direktivet sägs att det är ett obligatoriskt
              krav att ha respekt för kollektivavtal och internationella konventioner
              på arbetsrättsområdet. Det är inte som tidigare en möjlighet utan
              ett krav, och då förväntar vi oss att man ska leva upp till det.
            </seg>
            <seg n="464d0e85">
              Fusket pågår. Människor far illa på arbetsmarknaden. Alla måste
              tjäna på att det blir ordning och reda. Vi kräver ordning och
              reda inte bara för dem som jobbar under miserabla förhållanden
              och far illa utan också för alla de seriösa företagare som ska
              verka på marknaden. Jag är inte säker på att ministern lyssnar,
              men vi möter ständigt seriösa företagare som inte har en chans
              att konkurrera med dem som bedriver verksamhet på ett sätt som
              regeringen inte borde acceptera. Vi kräver sjysta villkor för
              bättre konkurrens.
            </seg>
          </u>
          <note type="speaker" n="38216a8a">
            Anf. 83 RAIMO PÄRSSINEN (S):
          </note>
          <u who="raimo_parssinen_4608d0" xml:id="i-0fb8c614a143b908-4" n="2ba033e1">
            <seg n="12f14dea">
              Herr talman! Nu har Stefan Attefall sagt att han känner till
              ett antal S-styrda kommuner som utnyttjar arbetskraft på ett osjyst
              sätt. När det gäller de S-styrda kommuner som utnyttjar arbetskraft
              på ett osjyst sätt, som Attefall sade, blir jag nyfiken att få
              höra vilka de är. Kan han kanske namnge tre kommuner? Hur många
              är de till antalet? Jag blir riktigt nyfiken. Om det finns socialdemokratiska
              kommuner som utnyttjar arbetskraft på ett osjyst sätt vill jag
              veta det. Det kan väl inte vara något som bara Attefall bär inom
              sig. Låt mig få höra några exempel så kan vi lyfta upp det till
              debatt. Eller kommer han inte ihåg vilka de är? Låt oss få tre
              exempel på det så kan vi undersöka vad som är sant.
            </seg>
            <seg n="ea661854">
              Jag har en enkel fråga, Attefall: Vilka kommuner är det som bryter
              mot den svenska modellen och inte betalar löner och avgifter som
              de ska? Kan vi få höra det?
            </seg>
          </u>
          <note type="speaker" n="85056c91">
            Anf. 84 Statsrådet STEFAN ATTEFALL (KD):
          </note>
          <u who="stefan_attefall_minister_2010" xml:id="i-d77a1bef2151fda8-19" n="e44f8b4d">
            <seg n="88d6c190">
              Herr talman! Det cirkulerar många historier i medierna om olika
              arbetsplatser där det inte har fungerat enligt regelverket och
              även att organisationer varit beställare. Vi kan gräva i arkiven
              och säkert hitta sådana exempel och sedan återkomma. Jag har några
              idéer om var jag ska leta. Jag har inte uppgifterna i huvudet
              just nu.
            </seg>
            <seg n="31afe168">
              Det är uppenbart att vi med de nya direktiven kommer att få tydligare
              riktlinjer. Om man ser att det är uppenbart orimliga anbud där
              man kan misstänka fusk och liknande har man större möjligheter
              att stänga av och utesluta den typen av anbudslämnare. Det ger
              helt nya möjligheter för upphandlare att motverka fusk, att motverka
              sådant som de upplever som orimliga anbud, som inte verkar bygga
              på korrekta underlag och därmed följa exempelvis lagstiftning
              och andra villkor som ställs ut i de anbudsförfaranden man lagt
              ut.
            </seg>
            <seg n="d68a59c9">
              Jag tror att vi skapar nya möjligheter med de nya direktiven,
              men mycket arbete återstår med att implementera direktiven i svensk
              lagstiftning. Riksdagen kommer att få ta ställning till allt detta
              så småningom när vi ska införa den nya lagstiftningen. Då finns
              det säkert anledning att även diskutera exakt hur den nya lagstiftningen
              ska tolkas vad gäller de enskilda frågorna.
            </seg>
          </u>
          <note n="69156782">
            Överläggningen var härmed avslutad.
          </note>
          <note n="d55b5e17">
            16 § Svar på interpellation 2013/14:274 om effektiv statsförvaltning
          </note>
          <note type="speaker" n="8cfeaf95">
            Anf. 85 Statsrådet STEFAN ATTEFALL (KD):
          </note>
          <u who="stefan_attefall_minister_2010" xml:id="i-d77a1bef2151fda8-20" n="e44f8b4d">
            <seg n="8525319c">
              Herr talman! Raimo Pärssinen har frågat finansministern hur han
              ser på effektivitetsvinsterna med Statens servicecenter. Interpellationen
              har överlämnats till mig för besvarande.
            </seg>
            <seg n="f497e753">
              Att kontinuerligt effektivisera den statliga förvaltningen är
              en prioriterad förvaltningspolitisk fråga, och det pågår ett brett
              arbete på området. Inrättandet av Statens servicecenter är en
              central reform. Syftet är att öka effektiviteten och minska administrationskostnaderna
              i staten som helhet.
            </seg>
            <seg n="7a2d7f08">
              Servicecenterutredningen beräknade den årliga effektiviseringspotentialen
              till 295 miljoner kronor om 85 procent av statsförvaltningens
              anställda är anslutna till de ekonomi- och löneadministrativa
              tjänsterna. Det motsvarar 33 procent i produktivitetsökning. Vidare
              kan det bli mer kostnadseffektivt om nya systemstöd införs av
              en aktör i staten i stället för av varje enskild myndighet. Det
              finns alltså möjligheter till betydande effektivitetsvinster i
              svensk statsförvaltning genom Statens servicecenter, framför allt
              på lång sikt.
            </seg>
            <seg n="8f77f0aa">
              För att effektiviseringspotentialen ska kunna realiseras behövs
              en tydlig strategi för hur reformen ska styras. Regeringen följer
              noga hur anslutningen av myndigheter till Statens servicecenter
              fortskrider.
            </seg>
            <seg n="aa470eff">
              Regeringen har i budgetpropositionerna för 2013 och för 2014
              angett mål för anslutningen av myndigheter. Målet är att 25 procent
              av statsförvaltningen, mätt i antal anställda, är anslutna till
              Statens servicecenter vid utgången av 2015. Huvuddelen av myndigheterna
              bör vara anslutna på längre sikt. Enligt färska siffror från Statens
              servicecenter är i dagsläget 138 myndigheter anslutna till något
              tjänsteområde. Det motsvarar ca 20 procent av statsförvaltningen.
            </seg>
            <seg n="5434ab93">
              Den fortsatta strategin är att på olika sätt styra, stödja och
              vidareutveckla reformen med Statens servicecenter för att säkerställa
              att den når avsedda resultat. I detta ingår bland annat att öka
              incitamenten för fler myndigheter att ansluta sig och följa upp
              hur myndighetsledningarna hanterar frågan om en anslutning. Ytterligare
              en fråga är att pröva möjligheterna att utvidga tjänsteutbudet
              med bland annat e-arkiv och e-diarier.
            </seg>
          </u>
          <note type="speaker" n="a74a339f">
            Anf. 86 RAIMO PÄRSSINEN (S):
          </note>
          <u who="raimo_parssinen_4608d0" xml:id="i-0fb8c614a143b908-5" n="2ba033e1">
            <seg n="9c51b964">
              Herr talman! Det här är en interpellation och en frågeställning
              som borde vara ganska klockren. Stefan Attefall och regeringen
              föreslår nu höjda skatter för att det är dåligt med pengar. Vi
              har en socialminister som gått ut och sagt att han behöver sponsorer
              för att klara socialpolitiken.
            </seg>
            <seg n="291dc3d4">
              Här har vi någonting som vi verkligen kan göra något vettigt
              av. Det handlar om Statens servicecenter som är en myndighet som
              ska effektivisera, hålla nere kostnaderna, öka produktiviteten
              och så vidare för den statliga administrationen. Här finns stora
              möjligheter. Det finns, precis som Attefall säger, en potential
              som innebär att man skulle kunna effektivera med runt 300 miljoner
              kronor, och då gäller det arbetena.
            </seg>
            <seg n="75effd2e">
              Om vi även tar in de systemvinster man skulle kunna göra handlar
              det om väldigt mycket mer pengar. En utredning visar att man kan
              komma undan investeringskostnader på över 1 miljard kronor om
              regeringen bestämmer sig för att Statens servicecenter ska ha
              fler anslutna. Varför är till exempel Arbetsförmedlingen inte
              ansluten till Statens servicecenter? Det är en ganska logisk fråga.
              Det är en stor myndighet med många löner att hantera och med mycket
              annan administration. En enkel fråga är därför varför Arbetsförmedlingen
              inte är ansluten. Man kunde spara en hel del pengar, och man skulle
              få en säker hantering med fullständig sekretess. Allt fungerar
              bra, men det finns en broms någonstans.
            </seg>
            <seg n="2cc7f0a3">
              Eller varför inte ta in hela högskolesektorn med över 60 000
              anställda? Också här finns stora rationaliseringsvinster att göra.
              Frågan är om regeringen och Attefall har grepp om det. Var sitter
              bromsen? Man ska öka incitamenten och det ska finnas en tydlig
              strategi. Javisst, det är jättebra. Det handlar också om hur många
              statliga jobb vi ska ha i Helsingfors och hur många som ska finnas
              ute i landet.
            </seg>
            <seg n="c4c56478">
              Jag hävdar att staten genom att ansluta fler till Statens servicecenter
              kan spara mycket pengar. Då kanske Attefall inte behöver hoppa
              på studenterna genom att försämra deras bidragsdel, vilken man
              nu gör, för att plocka in någon miljard till staten. Han kanske
              tycker att det är ett bra förslag att hoppa på studenterna men
              inte att ta ett ordentligt grepp om detta för att få en effektiv
              förvaltning.
            </seg>
            <seg n="d74c3f04">
              Det är 138 myndigheter som nu är anslutna. Drygt 90 av dem kommer
              från Kammarkollegiet. Om Arbetsförmedlingen och högskolorna gick
              med skulle volymen bli jättestor. Ju fler anställda som kommer
              med desto billigare blir det per anställd. Det finns bara vinster
              att hämta i detta, men frågan är om Attefall rår på myndigheterna
              eller departementen. Varför ska de helt och hållet själva få bestämma
              om de vill vara med eller inte? Vad finns det för svar på den
              frågan? Varför måste det vara så? Är det så att myndigheterna
              får bestämma organisation och allting själva och Attefall inte
              gör någonting?
            </seg>
          </u>
          <note type="speaker" n="8733faa8">
            Anf. 87 GUNNAR SANDBERG (S):
          </note>
          <u who="gunnar_sandberg_be2938" xml:id="i-ccaf7192dd69b530-0" n="659ad73f">
            <seg n="241d1828">
              Herr talman! Jag håller naturligtvis med Raimo Pärssinen. Det
              finns bevisligen stora kostnadsbesparingar och effektivitetsvinster
              att göra genom att centralisera och samordna den statliga administrationen.
              Beslutet är taget, och Statens servicecenter är i gång, redan
              med totalt 250 anställda. Men anslutningen av myndigheter kan
              gå snabbare. Det är ett naturligt steg för både små och större
              myndigheter att ansluta sig till Statens servicecenter. Genom
              att hantera stora volymer uppnås skalfördelar och högre produktivitet.
              Stora besparingar kan göras på personalkostnader. Till exempel
              hanterar varje lönehandläggare på Statens servicecenter i Östersund
              över 1 000 löneutbetalningar per månad. En mindre myndighet med
              500–1 000 anställda behöver minst två eller tre lönehandläggare
              för att kunna hantera sina löner, om man räknar bort semester
              och att de är sjuka ibland.
            </seg>
            <seg n="db9c361a">
              Stora besparingar kan också göras inom system- och it-kostnader.
              Med storskalighet pressas systemkostnaderna. Till exempel kan
              en mindre myndighet med 1 000 anställda minska sina licenskostnader
              för lönesystem med 90 procent, från 840 000 kronor per år till
              84 000. En större myndighet som Polismyndigheten, eller Arbetsförmedlingen
              som Raimo Pärssinen nämnde, kan halvera sina licenskostnader.
            </seg>
            <seg n="e4ebea7c">
              De statliga myndigheterna är fria att välja hur de ska lösa sin
              administration. Men hur mycket ska frivilligheten få kosta, och
              hur mycket är frivilligheten värd?
            </seg>
          </u>
          <note type="speaker" n="de2d40ba">
            Anf. 88 Statsrådet STEFAN ATTEFALL (KD):
          </note>
          <u who="stefan_attefall_minister_2010" xml:id="i-d77a1bef2151fda8-21" n="e44f8b4d">
            <seg n="192abbd8">
              Herr talman! Vi är överens, Raimo Pärssinen, Gunnar Sandberg,
              jag och regeringen, om att Statens servicecenter är något positivt
              och bra för att öka effektiviteten i statsförvaltningen och för
              att hushålla bättre med skattebetalarnas pengar.
            </seg>
            <seg n="5a7d19d7">
              Sedan blir det också, för att koppla till en tidigare debatt,
              lite plus i kanten för inte minst Gävle och Östersund. Redan nu
              tror jag att antalet anställda på respektive ort har ökat med
              ett tiotal. Motsvarande neddragningar sker kanske framför allt
              i Helsingforssområdet; man för över arbetsuppgifter till servicecentrets
              kontor samtidigt som man effektiviserar hanteringen. Det finns
              en enorm besparingspotential, både inom hanteringen av ekonomi
              och löneadministrativa tjänster och inom alla nya tjänster som
              dyker upp med e-handel och kanske e-arkiv och liknande saker i
              framtiden.
            </seg>
            <seg n="66afd69f">
              Då är frågan varför regeringen väljer att inte tvångsansluta
              alla myndigheter till Statens servicecenter på en gång. Det finns
              några skäl till det. Det första är att vi vill att verksamheten
              verkligen ska byggas upp och fungera väl. Kommer alla på en gång
              blir det kaos. Man ska trappa upp detta och ta steg för steg för
              att bygga upp verksamheten, se till att systemen fungerar och
              skapa trovärdighet i hela statsförvaltningen för att det är en
              väl fungerande verksamhet.
            </seg>
            <seg n="5b82e4a1">
              Det andra skälet är personalhänsyn. Det kanske intresserar Socialdemokraterna.
              Vi tänker faktiskt på personalen. Myndigheterna är i olika skeden.
              En del är inne i omorganisationsfaser redan nu. Andra har det
              framför sig. Detta bör göras vid lämpliga tillfällen. När man
              kan hitta andra arbetsuppgifter eller har pensioneringar och naturliga
              avgångar kan man föra över arbetsuppgifter till Statens servicecenter
              i Gävle och Östersund.
            </seg>
            <seg n="f1c10a55">
              Det tredje skälet är att vi vill att Statens servicecenter ska
              vara på tårna. De ska vinna förtroende. De ska inte kunna sitta
              stilla och bara räkna in att uppgifterna landar på dem. Det är
              viktigt, särskilt i början, att de hela tiden lyssnar in vad det
              är för behov de ska anpassa sig till och hur de ska skapa så effektiva
              och servicevänliga tjänster som möjligt, så att de vinner förtroende.
              Det tycker vi är en fördel.
            </seg>
            <seg n="2a6d0b69">
              Som jag antydde i mitt svar skruvar vi också till i riktlinjer
              och liknande på olika sätt. Vi kommer att göra det successivt
              och allt skarpare för att få en fortsatt jämn tillströmning till
              Statens servicecenter. På sikt ska en klar majoritet av de statliga
              myndigheterna använda sig av Statens servicecenter. Men vi tycker
              att det är klokt att man gör det successivt och steg för steg
              för att se till att man får bra kvalitet i verksamheten och tar
              hänsyn till befintlig personal på befintliga myndigheter och att
              man också gör det så att det blir så effektivt som möjligt utifrån
              Statens servicecenters synpunkt. Vi tror att den här strategin
              är den rimliga personalpolitiskt, ekonomiskt men också verksamhetsmässigt.
            </seg>
          </u>
          <note type="speaker" n="9a4576cf">
            Anf. 89 RAIMO PÄRSSINEN (S):
          </note>
          <u who="raimo_parssinen_4608d0" xml:id="i-0fb8c614a143b908-6" n="2ba033e1">
            <seg n="08f34539">
              Herr talman! Det handlar inte om att få alla på en gång. Om regeringen
              till exempel skulle besluta om en förordning om obligatoriska
              lönetjänster skulle det väl ta ungefär fyra fem år att bygga upp
              det.
            </seg>
            <seg n="c960c6d5">
              Du förstår vilka vinster vi gör, Attefall. I dag slarvar du med
              statliga pengar. De rinner undan. Varför går det så trögt? Varför
              står det inte i svaret att vi måste öka trycket? Alla vet att
              det blir billigare och effektivare och att det blir en bättre
              resursanvändning.
            </seg>
            <seg n="b747e291">
              Dessutom är personalförsörjningen mycket lättare i Gävle och
              Östersund än i Helsingfors, Attefall. Man kan få mycket stabilare
              och stadigare verksamhet i Östersund och Gävle än i Helsingfors.
            </seg>
            <seg n="2550c8f5">
              Attefall säger att Statens servicecenter ska vara på tårna. Man
              ska jaga kunder, som det heter. Regeringen säger att man ska visa
              förtroende för kunderna. Men en stor myndighet, till exempel Arbetsförmedlingen,
              som ska avgöra om den ska hantera löner och administration själv
              eller låta någon annan göra det kanske säger: Nej, det här gör
              vi bättre själva.
            </seg>
            <seg n="5f78adef">
              Då kanske man säger som Attefall, att man tar personalhänsyn.
              Samtidigt används de statliga pengarna på ett felaktigt sätt.
              Det blir inte tillräckligt effektivt. Men man får själv avgöra
              det. Det är fantastiskt, visst är det! Här kan man säga: Nej,
              det här gör vi bäst själva. Vi tackar nej till Statens servicecenter.
            </seg>
            <seg n="0d781d64">
              Den verksamhet som man redan har byggt upp fungerar effektivt.
              Staten kan spara mycket pengar samtidigt som man får en stadigare
              verksamhet som växer utanför Helsingfors. Man rationaliserar,
              ökar produktiviteten och blir effektivare. Staten sparar pengar.
            </seg>
            <seg n="c248b85f">
              Men, herr talman, då blir svaret att man ska vara på tårna. Det
              betyder att man ska ut och jaga kund, och innan man vet att man
              ska få den kunden ska man försöka rigga ett system som skulle
              passa kunden. Men vad gör man om kunden är ovillig? Om Attefall
              i stället skriver en förordning om att vi ska ha det så här därför
              att det är effektivt, då vet man att man kan påbörja arbetet och
              fråga sig vad som krävs och hur man ska göra eftersom man vet
              att man ska ta hand om de här arbetsuppgifterna framöver. Det
              är logiskt, klokt och handlingskraftigt.
            </seg>
            <seg n="3263fa2e">
              Vad jag ifrågasätter är om Attefall rår på myndigheterna. Han
              säger att man inte kan tvinga fram något obligatorium för alla
              på en gång. Nej, naturligtvis inte. Men skulle Attefall våga ge
              sig på Arbetsförmedlingen? Skulle han våga hänvisa till en utvärdering
              av Statens servicecenter och säga: Det funkar ju bra – varför
              är inte ni med?
            </seg>
            <seg n="b04006bc">
              Förstå vilka vinster vi gör! Varför ska det vara upp till varje
              enskild myndighet? Var sitter bromsen? Det handlar inte om alla
              på en gång. Det handlar inte om personalhänsyn. Det handlar inte
              om på tårna. För mig handlar det här om en väldigt svag eller
              obefintlig handlingskraft.
            </seg>
            <seg n="721ab10f">
              Här finns mycket att hämta. Hoppa nu inte på studenterna genom
              att försämra deras studiebidrag för att hämta hem någon miljard!
              Pengarna finns att hämta här utan att någon annan ska behöva drabbas.
            </seg>
          </u>
          <note type="speaker" n="595acfb2">
            Anf. 90 GUNNAR SANDBERG (S):
          </note>
          <u who="gunnar_sandberg_be2938" xml:id="i-ccaf7192dd69b530-1" n="659ad73f">
            <seg n="c125d69e">
              Herr talman! Jag kan väl köpa delar av vad ministern säger. Man
              kan ta det lite lugnt i början med en ny myndighet. Men nu har
              det gått ett tag, och den är i gång. Ministern vet att staten
              kan spara pengar inte minst inom administration.
            </seg>
            <seg n="0fb289e4">
              I dag är det bara 38 procent av det totala antalet myndigheter
              som är anslutna till Statens servicecenters tjänster. Servicecentret
              finns i dag i Gävle och Östersund och är mycket viktigt för den
              lokala arbetsmarknaden, inte minst i Östersund, där regeringen
              lagt ned ett antal statliga jobb.
            </seg>
            <seg n="da7fc80c">
              Vi har en mycket stor koncentration av statliga jobb här i huvudstaden,
              men det behövs också ute i landet. Jag frågar ministern: Om inte
              staten tar ansvar för de jobb den kan påverka att flytta ut runt
              om i landet, vem ska annars kunna ta det ansvaret?
            </seg>
            <seg n="37d5732e">
              Jämtland har en mycket smal arbetsmarknad. Vi har också en stor
              andel ensamföretag. För att våra unga ska kunna bo kvar i länet
              är det viktigt att det finns arbete för dem.
            </seg>
            <seg n="5aa07800">
              Staten har sitt ansvar för jobben, och Statens servicecenter
              är ett bra tillfälle att skapa arbetstillfällen ute i landet.
              Vilka åtgärder är statsrådet beredd att vidta för att fler myndigheter
              ska ansluta sig till Statens servicecenter?
            </seg>
          </u>
          <note type="speaker" n="25586c86">
            Anf. 91 Statsrådet STEFAN ATTEFALL (KD):
          </note>
          <u who="stefan_attefall_minister_2010" xml:id="i-d77a1bef2151fda8-22" n="e44f8b4d">
            <seg n="699af114">
              Herr talman! Förutom att det blir fler anställda i Gävle och
              Östersund ska vi inte räkna bort de kringtjänster som skapas på
              de orterna från leverantörer till Servicecenters verksamhet. Det
              är inte så att alla resurser är anställda statligt, utan många
              företag runt omkring drar nytta av detta. Det är viktigt att också
              ha i bakhuvudet.
            </seg>
            <seg n="ba9e026b">
              Det är 138 myndigheter anslutna. Många av dem är småmyndigheter.
              Det innebär ett visst arbete att ansluta många olika myndigheter.
              Det motsvarar volymmässigt 20 procent av statsförvaltningens anställda.
              Det är e-handelstjänster, lönetjänster och framför allt ekonomiadministrativa
              tjänster. De två senaste tillskotten är Försvarets materielverk
              och Statens fastighetsverk. Man kommer enligt Statens servicecenters
              prognoser att ha 23 procent av de statsanställda anslutna vid
              utgången av 2014 och 27 procent vid utgången av 2015. Det är över
              det mål vi satt upp för Statens servicecenter. Det kommer att
              överträffa det målet.
            </seg>
            <seg n="e973a94b">
              Med tiden kommer vi också att försöka skruva på de olika rattar
              vi har. Jag kan ge ett exempel. Vi har gett ett skarpt uppdrag
              till länsstyrelserna att ansluta sig till Statens servicecenters
              e-handelstjänster. De höll på att bygga upp ett eget system länsstyrelserna
              emellan. Då sade vi: Det är onödigt. Nu använder vi i stället
              Statens servicecenter. Det var ett skarpt uppdrag, och vi använde
              det instrumentet.
            </seg>
            <seg n="bd92649a">
              Vi har inte gett ett skarpt uppdrag till länsstyrelserna när
              det gäller de löneadministrativa tjänsterna. Varför det? De har
              själva tidigare organiserat detta i en gemensam servicefunktion
              under Länsstyrelsen i Växjö i Kronobergs län. Det innebär att
              om jag säger skarpt till dem: Ni måste flytta detta, tar jag arbetstillfällen
              från Växjö och flyttar till Gävle och Östersund. Jag tycker att
              det är bättre prioritet att fokusera på andra områden i Sverige.
              Men så småningom anser jag att även länsstyrelsernas löneadministration
              ska gå in i Statens servicecenter.
            </seg>
            <seg n="512f40b8">
              I myndighetsdialogerna tar vi upp dessa frågor. Vi för samtal
              med myndigheterna och ställer skarpa frågor. Varför? Hur kan du
              som myndighetschef bevisa att du är effektivare än Statens servicecenter?
              Vi har också den principen att så fort vi gör en större ombildning
              eller nyskapande av en myndighet går den direkt in i Statens servicecenter,
              och det fungerar väl. Vi ser också att vi börjar få upp volymerna
              så att vi får alltmer av vinst. Vinsten ligger också på exempelvis
              det tillkommande antalet hanterade löneärenden.
            </seg>
            <seg n="d36ff7c2">
              Jag vill påstå att vi är på rätt väg. Det är klokt att öppna
              mjukt och skruva åt successivt på olika sätt och göra detta med
              god hänsyn till de personer som berörs av det hela. Jag kan berätta
              för er att ett av de hinder som en del myndigheter upplever för
              att gå med i Statens servicecenter är att de just nu har människor
              som jobbar med de frågorna som är nära pensionsåldern. De vill
              inte säga upp de människorna nu utan väljer i stället att successivt
              göra detta. De har diskussioner på gång och säger: Vi går med
              2015 eller 2016. Då kan vi organisera om vår verksamhet och passar
              på i samband med de naturliga avgångarna.
            </seg>
            <seg n="8b0ea5d0">
              Jag ha svårt att säga att det är en dålig personalpolitik att
              resonera så. Förutsättningarna är lite olika i olika myndigheter.
              Men successivt kommer vi att strama åt. Min övertygelse är att
              om anslutningstakten inte är lika hög framöver måste vi skruva
              åt. Men jag vill gärna jobba på frivillig väg så långt som möjligt.
              Det tror jag också är bra för att utveckla Statens servicecenter
              så att det blir så effektivt som bara möjligt.
            </seg>
          </u>
          <note type="speaker" n="c10cb61c">
            Anf. 92 RAIMO PÄRSSINEN (S):
          </note>
          <u who="raimo_parssinen_4608d0" xml:id="i-0fb8c614a143b908-7" n="2ba033e1">
            <seg n="18d8f84a">
              Herr talman! Jag börjar först med det sist sagda. Om det är så
              att vi ska vänta in att det blir lämpligt med pensionsavgångarna
              i en myndighet som har 12 000 anställda, hur gör vi då? Då kommer
              det aldrig att ske. Det kan inte heller vara något argument. Argumenten
              måste vara någonting annat.
            </seg>
            <seg n="55eed373">
              Om man låter alla myndigheter köpa in egna system, egna maskiner
              som hanterar olika saker och egen utrustning måste man förstå
              vilken kostnad det är. Man skulle kunna låta Statens servicecenter
              ha e-arkivet. Utredningen visar på att man skulle kunna spara
              1,2–1,7 miljarder kronor. Det är enorma summor.
            </seg>
            <seg n="225c511d">
              Man skulle kunna ansluta till exempel Arbetsförmedlingen. Låt
              säga att regeringen säger att Arbetsförmedlingen ska ansluta sig.
              Då handlar det väl inte att den ska göra det i morgon. Men då
              vet de att de ska ansluta sig. Bestäm då en tidpunkt som är lämplig
              för omställningen. Då vet de det också från Statens servicecenter
              och kan börja förbereda det på ett bra sätt.
            </seg>
            <seg n="74275171">
              Frågan är: Varför tassar Attefall runt detta? Var sitter bromsen
              någonstans? Vem är han rädd för? Länsstyrelserna hade fixat sitt
              i Växjö. Men när kommer Arbetsförmedlingen in, när kommer rättsväsendet
              in, och när kommer högskolorna in? Det är enorma volymer.
            </seg>
            <seg n="75e7f428">
              Det finns massvis med pengar från skattemedlen som man kan använda
              till något smartare. I dag har inte regeringen några pengar. Vi
              måste höja skatterna och göra besparingar. Ni hoppar nu på studenterna.
            </seg>
            <seg n="c1a1a218">
              Se till att få bort onödiga administrationskostnader inom Arbetsförmedlingen,
              högskolorna och andra myndigheter så behöver ni inte göra det.
              Det finns jättemycket att göra. Visa handlingskraft någon gång!
            </seg>
          </u>
          <note type="speaker" n="59311242">
            Anf. 93 Statsrådet STEFAN ATTEFALL (KD):
          </note>
          <u who="stefan_attefall_minister_2010" xml:id="i-d77a1bef2151fda8-23" n="e44f8b4d">
            <seg n="48369273">
              Herr talman! Handlingskraften ligger i att sköta staten på ett
              effektigt sätt och se till att man bedriver verksamheten så effektivt
              som möjligt men också med en god personalpolitik.
            </seg>
            <seg n="44d60f5e">
              Vi är överens om färdriktningen. Vi verkar inte vara helt överens
              om hur mycket maktspråk man ska ha i första läget. Jag tillhör
              dem som tycker att vi ska i första hand jobba på frivillighetens
              basis.
            </seg>
            <seg n="5b939e80">
              Vi använder de instrument vi har. Vi tar fram alltmer underlag
              som gör det allt svårare för myndigheterna att argumentera. Vi
              ser till att anställningstakten sker på ett sådant sätt att verksamheten
              blir bra både på Statens servicecenter och på de myndigheter som
              lämnar ifrån sig de funktionerna.
            </seg>
            <seg n="be08e097">
              Med tiden kommer självklart kraven att skärpas. Färdriktningen
              är tydlig. Vi ska självklart inte bygga upp nya dyra system på
              de enskilda myndigheterna. Det är vi helt överens om.
            </seg>
            <seg n="6f47b694">
              Jag vill upplysa Raimo Pärssinen om att de reformer vi genomför
              innebär att vi kommer att ge mer pengar i plånboken till våra
              studenter. Vi kommer också att göra ett antal besparingar på statsförvaltningen
              och med skattehöjningar för att frigöra resurser för viktiga satsningar
              inte minst på utbildnings- och välfärdsområdet. Om det kommer
              vi tillbaka längre fram.
            </seg>
          </u>
          <note n="69156782">
            Överläggningen var härmed avslutad.
          </note>
          <note n="42370278">
            17 § Svar på interpellation 2013/14:277 om organisationen kring
            offentlig upphandling
          </note>
          <note type="speaker" n="bbe590bb">
            Anf. 94 Statsrådet STEFAN ATTEFALL (KD):
          </note>
          <u who="stefan_attefall_minister_2010" xml:id="i-d77a1bef2151fda8-24" n="e44f8b4d">
            <seg n="43bd2db3">
              Herr talman! Per Bolund har frågat mig om jag avser att verka
              för att AB Svenska Miljöstyrningsrådets (MSR) verksamhet läggs
              in under Sveriges Kommuner och Landstings inköpscentral, SKL Kommentus,
              och senare övergår till en fristående ekonomisk förening. Han
              har vidare frågat om regeringen är beredd att under omställningsperioden
              fortsätta med att bidra till bolaget med den finansiering som
              man i dag ger till MSR.
            </seg>
            <seg n="1c97dfdd">
              Det statliga upphandlingsstödet har varit utspritt på flera myndigheter.
              Detta har inneburit att de upphandlande myndigheterna behövt vända
              sig till flera olika aktörer för att få stöd i frågor som naturligt
              hänger ihop. Regeringen har därför beslutat att stöd, information
              och vägledning om offentlig upphandling ska samlas i en och samma
              myndighet, nämligen Konkurrensverket. Ett samlat stöd förenklar
              för såväl stora som små upphandlande myndigheter och enheter som
              för leverantörer. Regeringen har vidare aviserat en förstärkning
              av Konkurrensverkets anslag med ytterligare 35 miljoner kronor
              från och med 2015.
            </seg>
            <seg n="e42d2f6d">
              Regeringen bedömer att när stöd, information och vägledning om
              offentlig upphandling, inklusive innovationsupphandling, miljöhänsyn
              och sociala hänsyn samlas i Konkurrensverket leder detta till
              den kraftsamling och koncentration av upphandlingsstödet som har
              efterfrågats av aktörerna.
            </seg>
            <seg n="d9021b39">
              Regeringen kommer att noga följa hur Konkurrensverket hanterar
              och utvecklar sitt nya uppdrag för att säkerställa att det stöd
              som i dag lämnas av MSR tas om hand på ett bra sätt och att förutsättningarna
              ges för fortsatt vidareutveckling. Av Konkurrensverkets regleringsbrev
              för innevarande år framgår att verket ska arbeta med att målen
              för långsiktigt hållbar utveckling nås. Konkurrensverket ska även
              senast den 1 oktober återrapportera hur arbetet med att inordna
              upphandlingsstöd inklusive miljöhänsyn och sociala hänsyn fortgår
              samt göra en beskrivning av arbetet med att vidareutveckla kriterieutvecklingen
              för miljökrav i offentlig upphandling.
            </seg>
            <seg n="c1828674">
              Mitt svar är således att MSR:s upphandlingsstödjande verksamhet
              kommer att inordnas i Konkurrensverket. Därmed har jag även besvarat
              den andra frågan om eventuell finansiering till en sådan ekonomisk
              förening. Det här hindrar emellertid inte att SKL Kommentus ensamt
              eller tillsammans med andra aktörer bedriver verksamhet på området.
            </seg>
          </u>
          <note type="speaker" n="01ed58a5">
            Anf. 95 PER BOLUND (MP):
          </note>
          <u who="per_bolund_4dcd65" xml:id="i-39ed89952d452c84-0" n="980a54a7">
            <seg n="4826ed25">
              Herr talman! Jag tackar ministern för svaret, även om jag inte
              är nöjd med det. Jag har en annan uppfattning än ministern har
              när det gäller lämpligheten av den organisatoriska lösning som
              regeringen av någon anledning har fastnat för och vägrar släppa.
            </seg>
            <seg n="983bb9b0">
              Det är bekymmersamt, för det är många aktörer som oroas mycket
              av den lösning som regeringen har valt att komma in på när det
              gäller just hur man ska organisera offentlig upphandling, och
              framför allt miljöanpassad och socialt anpassad offentlig upphandling
              i Sverige.
            </seg>
            <seg n="100701c7">
              Till att börja med hoppas jag att vi är överens om att detta
              är ett oerhört viktigt område och att det är väsentligt att vi
              uppmuntrar och hjälper alla de aktörer inom offentlig sektor som
              vill ta miljöhänsyn och sociala hänsyn när de gör upphandlingar.
              Det finns ett stort antal exempel som visar att det får stora
              positiva konsekvenser för lokalsamhället, för miljön och för sociala
              faktorer i samhället om man låter kommuner, statliga upphandlare
              och landstingsupphandlare ta den typen av hänsyn och hjälper dem
              att göra det.
            </seg>
            <seg n="e43e1e76">
              Här har Miljöstyrningsrådet haft en viktig uppgift, och har lyckats
              väl i sin uppgift. Man har nått ut brett till stora delar av det
              offentliga Sverige när det gäller upphandlingar. Jag såg en uppgift
              om att 65 procent av dem som upphandlar använder sig av Miljöstyrningsrådets
              kriterier och rådgivning när man ställer krav vid upphandlingar.
            </seg>
            <seg n="ff59e581">
              Det är någonting som är otroligt bra för alla aktörer. Dels underlättar
              det självklart för dem som upphandlar, dels underlättar det för
              dem som ska leverera tjänsterna. De får då en uppsättning kriterier
              som gäller för ett ganska brett utbud av offentliga upphandlingar.
              Motsatsen skulle vara att var och en utformar sina egna kriterier
              och sina egna förslag om hur man ska upphandla, och det skulle
              göra det mycket svårare för en leverantör att uppfylla kriterierna.
            </seg>
            <seg n="498b031b">
              Det är där min oro kommer in när det gäller regeringens förslag.
              Det har kommit två olika utredningar om den offentliga upphandlingen
              och hur man ska organisera den, och ingen av dem har tagit fram
              det förslag som regeringen nu har landat på, att lägga in offentlig
              upphandling under Konkurrensverket. De har sagt att de tycker
              att det är bra att man centraliserar och har en ansvarig myndighet,
              och det tror jag att alla som är intresserade av och engagerade
              i offentlig upphandling i princip ställer sig bakom.
            </seg>
            <seg n="34b186e9">
              Men att just lägga det under Konkurrensverket är det ingen som
              har föreslagit. Tvärtom kom det en kraftig storm av kritik mot
              detta förslag när regeringen presenterade sina planer. I princip
              alla aktörer som påverkas har varit negativa.
            </seg>
            <seg n="0f681b2d">
              Vi ser hur regeringens egen utredare har varit kritisk och tycker
              att det är en dålig lösning.
            </seg>
            <seg n="fe723db7">
              Vi ser hur till exempel bonderörelsen, LRF, är kritisk och tycker
              att det inte är någon bra lösning. Det är de som ska leverera
              till exempel mat till skolor och äldreboenden runt om i våra kommuner.
            </seg>
            <seg n="27758414">
              Vi ser hur Sveriges Kommuner och Landsting, som är en av de största
              organisationerna för dem som genomför dessa offentliga upphandlingar,
              är djupt kritiska till förslaget.
            </seg>
            <seg n="51b44403">
              Även miljörörelsen har uttryckt en djup kritik och skepsis därför
              att man är orolig för vilka konsekvenser organisationsförändringen
              kommer att få.
            </seg>
            <seg n="7b605eb7">
              Ändå väljer regeringen att slå dövörat till, att inte göra några
              förändringar, inte lyssna, inte ta in den kritik som kommer och
              inte säga: Ja, det här var det förslag vi hade. Vi hör vad ni
              säger, vi hör kritiken och vi är beredda att göra en ny analys
              och tänka om.
            </seg>
            <seg n="3a846999">
              Tyvärr visar statsrådet Attefalls svar på interpellationen att
              regeringen inte är beredd att göra det, och det är någonting som
              oroar mig. Är det någonting som verkligen skapar bra förutsättningar
              för att politiken ska lyckas är det att man har en regering som
              är lyhörd, som klarar av att ta till sig kritik, klarar av att
              lyssna och klarar av att anpassa sin politik till den kritik som
              kommer.
            </seg>
            <seg n="26815b06">
              Men det är regeringen och Stefan Attefall uppenbarligen inte
              beredda att göra, och det bekymrar mig väldigt mycket. Frågan
              till Stefan Attefall är: När ska ni ta kritiken på allvar?
            </seg>
          </u>
          <note type="speaker" n="d8a9e63e">
            Anf. 96 Statsrådet STEFAN ATTEFALL (KD):
          </note>
          <u who="stefan_attefall_minister_2010" xml:id="i-d77a1bef2151fda8-25" n="e44f8b4d">
            <seg n="ea74c72d">
              Herr talman! Mycket av diskussionen bygger på att Miljöstyrningsrådet
              har drivit en bra och uppskattad verksamhet, och så finns det
              en oro: Vad ska hända med detta i framtiden?
            </seg>
            <seg n="8e744cba">
              Jag har haft en mycket tydlig utgångspunkt, utifrån de utredningsuppdrag
              som vi lämnade till två olika utredningar, som nu har tittat på
              det här. Det viktiga budskapet från dem har varit: Vi måste samla,
              förstärka och förbättra upphandlingsstödet. Det har för mig varit
              det centrala.
            </seg>
            <seg n="f5bea913">
              Vi ser hur upphandlingsstödet har utvecklats på olika myndigheter.
              Miljöstyrningsrådet är ett exempel på detta. Konkurrensverket
              har också en viss sådan funktion. Kammarkollegiet har byggt upp
              ett upphandlingsstöd. Vi har haft en statlig inköpscentral där
              som vi fortfarande har kvar. Sedan har vi Vinnova, som har hållit
              på med innovationsupphandlingsfrågor. Det finns också andra aktörer.
            </seg>
            <seg n="d399194e">
              Det här har vuxit och blivit alltmer spretigt. Det är oerhört
              viktigt att samla ihop detta men också att förstärka och förbättra
              och se till att staten talar med en röst.
            </seg>
            <seg n="e9d9d801">
              I den förra interpellationsdebatten, som bland annat handlade
              om dessa frågor, påpekade en del att Konkurrensverket och Miljöstyrningsrådet
              har olika besked. Ja, men det är ett problem i sig. Jag vill påstå
              att vi måste ha en röst. Det innebär inte att det ska vara en
              röst som gäller utifrån den befintliga lagstiftningen, utan den
              ska gälla utifrån den nya lagstiftning som vi nu får genom EU-direktiven.
            </seg>
            <seg n="fe510a9a">
              Då är jag ganska pragmatisk: Hur hittar vi en bra form för detta?
            </seg>
            <seg n="664fdeaf">
              Genom att lägga det här på Konkurrensverket slipper vi bygga
              upp en ny organisation. Det var huvudförslaget från utredningarnas
              sida. Det blir mycket overheadkostnader för att klara av att ratta
              en ny myndighet. Vi lägger det i en miljö där det finns en god
              tradition av kompetens och juridiskt kunnande. Sedan kommer det
              inte att bli så att tillsynsfrågor och stödfrågor hanteras av
              samma personer och på samma avdelningar.
            </seg>
            <seg n="92c65c17">
              Jag tror att den nya organisationen, den nya strukturen, har
              goda förutsättningar att bli bra. De kommer att jobba mer utifrån
              nya EU-direktiv, utifrån ny svensk lagstiftning och utifrån instruktioner
              från regeringen, som skapar mycket bättre förutsättningar att
              bygga upp ett bra upphandlingsstöd.
            </seg>
            <seg n="c5f23c93">
              Jag är inte alls lika orolig som Per Bolund och många andra är.
              Men självklart är det här någonting som får följas upp. Vilken
              struktur vi än hade valt måste vi följa upp den och se om det
              fungerar bra och om vi kan förstärka, förbättra eller förändra
              ytterligare för att få det att fungera ännu bättre. Den resan
              får vi säkert göra. Men jag tror att det finns goda förutsättningar
              att bygga upp ett kompetent och effektivt upphandlingsstöd i den
              nya struktur som nu håller på att byggas upp. Jag vill också betona
              att många av dem som jobbar på Miljöstyrningsrådet på olika sätt
              kommer att ingå i den nya strukturen.
            </seg>
            <seg n="5bf72707">
              När det gäller Kommentus och SKL har de självklart all frihet
              att själva utforma olika typer av rådgivningsverksamhet och liknande
              saker. Men det som är en statlig myndighetsroll måste vara förbehållet
              staten. Därför kommer vi att fokusera och koncentrera upphandlingsstödet.
              Sedan får man ha en diskussion om vad som händer med det formella
              bolaget Miljöstyrningsrådet, men där är vi inte ännu.
            </seg>
          </u>
          <note type="speaker" n="105b924f">
            Anf. 97 PER BOLUND (MP):
          </note>
          <u who="per_bolund_4dcd65" xml:id="i-39ed89952d452c84-1" n="980a54a7">
            <seg n="7a0de64e">
              Herr talman! Det är intressant att statsrådet säger statlig myndighetsroll.
              MSR, Miljöstyrningsrådet, som statsrådet berömde alldeles nyss,
              har ju inte varit en statlig myndighet utan ett bolag. Det har
              fungerat alldeles utmärkt. Därför är det lite märkligt att han
              nu säger att det måste vara en myndighetsroll. Det är inget som
              säger att det behöver vara det.
            </seg>
            <seg n="e9fdb964">
              Jag tycker också att det är intressant att statsrådet svarar
              att staten ska tala med en röst. Det kan man ju ha som ambition
              och vilja. Men frågan är vilken röst: Vilken röst är det man vill
              ska tala?
            </seg>
            <seg n="f19fd3ba">
              Här har vi sett att det har funnits olika uppfattningar och olika
              tolkningar kring lagstiftningen när det gäller offentlig upphandling
              och de EU-direktiv som finns. Där har ju Konkurrensverket, som
              statsrådet säger har en god tradition, vid varje tillfälle tagit
              ställningen: Ställ inte miljökrav! Var försiktiga! Tolka inte
              reglerna positivt utan tolka dem negativt!
            </seg>
            <seg n="585d28e7">
              Konkurrensverket har till exempel föreslagit att man ska ta bort
              den skrivning som i dag finns i lagen om offentlig upphandling
              om att man bör ställa miljökrav och sociala krav när man upphandlar.
              Är inte det en signal som är värd att ta på allvar? Vad är det
              för röst som kommer att komma från staten?
            </seg>
            <seg n="d07b61b8">
              I den rapport som Konkurrensverket tog fram 2012, för bara knappt
              två år sedan, som heter Miljöhänsyn och sociala hänsyn i offentlig
              upphandling framhåller centrala upphandlingsanalytiker och experter
              hur besvärligt det är att ställa miljökrav och sociala krav. Man
              inför vad de kallar en extrem försiktighetsprincip när det gäller
              att ställa miljökrav och sociala krav.
            </seg>
            <seg n="ccf8c79c">
              Är det den rösten som statsrådet tycker ska vara statens röst
              när det gäller offentliga upphandlingar? Då kommer det inte att
              bli särskilt många offentliga upphandlingar som tar miljöhänsyn
              eller sociala hänsyn.
            </seg>
            <seg n="6a581c8d">
              Det finns konkreta exempel. När Botkyrka ville ställa krav på
              bra arbetsvillkor och skulle anställa långtidsarbetslösa ungdomar
              för att få en positiv utveckling i den egna kommunen sade Konkurrensverket:
              Nej, det får ni inte göra. Det tycker vi inte stämmer överens
              med regelverket.
            </seg>
            <seg n="4a33f043">
              Är det den rösten som ska vara statens röst? Då är det ett väldigt
              tydligt ställningstagande. Det är väl det som många som är oroliga
              uppfattar när regeringen av de fyra myndigheter som har arbetat
              med offentlig upphandling, miljökrav och sociala krav väljer Konkurrensverket.
              Eftersom det är de som hela tiden har intagit den skeptiska hållningen,
              som har varit emot och har motarbetat sociala krav och miljökrav,
              är det också ett ställningstagande från regeringen. Då väljer
              man ju att inte ta möjligheterna, utan snarare motarbeta möjligheterna,
              att ställa sociala krav och miljökrav.
            </seg>
            <seg n="159c57ab">
              Min misstanke är att man har lyssnat mycket på Finansdepartementet,
              där Finansdepartementet kanske har fått sin vilja igenom när det
              gäller den här organisationen. Det har till exempel nyligen kommit
              rapporter från Expertgruppen för studier av offentlig ekonomi,
              som ligger under Finansdepartementet. De säger i sin rapport att
              miljökrav inte ger några effekter i offentlig upphandling utan
              till och med kan leda till försämrad miljö, vilket talar tvärt
              emot all erfarenhet som finns på det här området.
            </seg>
            <seg n="f6988a08">
              Lyssnar man på de buden är det klart att man kan förstå att regeringen
              har valt att lägga in miljöanpassad offentlig upphandling och
              sociala krav under Konkurrensverket. Men de som har en ambition
              och som vill ställa de här kraven, som vill förbättra miljön genom
              de 600 miljarder som den offentliga upphandlingen står för, säger:
              Nej, gör inte det här, för det kommer att försvåra våra möjligheter!
              Men tyvärr väljer statsrådet att inte lyssna på dem utan att lyssna
              på dem som inte tycker att detta med miljö och sociala krav är
              särskilt väsentligt.
            </seg>
            <seg n="490c3e86">
              Nu kommer det ett förslag från Sveriges Kommuner och Landstings
              bolag SKL Kommentus. De säger: Vi kan ta över det här. Statsrådet
              säger då generöst: Ja, men gör det, varsågoda, ni får göra som
              ni vill! Men det är klart att de behöver något slags finansiering
              om de ska kunna ta in Miljöstyrningsrådets aktiviteter. Staten
              har ju bidragit med resurser till Miljöstyrningsrådet.
            </seg>
            <seg n="e83c2f96">
              Varför är det då inte möjligt att låta SKL Kommentus ta över
              den rollen och driva den vidare på det sätt som den har varit,
              det vill säga en icke-statlig myndighet som har fungerat alldeles
              utmärkt och som har gett mycket bra resultat?
            </seg>
            <seg n="50125a67">
              Varför inte ge SKL Kommentus chansen, statsrådet?
            </seg>
          </u>
          <note type="speaker" n="d97a7277">
            Anf. 98 Statsrådet STEFAN ATTEFALL (KD):
          </note>
          <u who="stefan_attefall_minister_2010" xml:id="i-d77a1bef2151fda8-26" n="e44f8b4d">
            <seg n="2157c850">
              Herr talman! Det verkar uppenbart att Per Bolund inte ser det
              som ett problem om staten via olika organ ger olika besked i samma
              fråga. Men jag ser det som ett problem. Staten måste tala med
              en röst. Vill man bedriva konsultverksamhet i övrigt, opinionsbildning
              och liknande, måste man hitta andra former. Det kan inte vara
              statens uppgift.
            </seg>
            <seg n="af8edc36">
              Jag är helt övertygad om att en statlig myndighet följer lagstiftningen.
              Om lagstiftningen ser ut på ett visst sätt, vilket den kommer
              att göra när vi får den klar utifrån de nya EU-direktiven, då
              kommer man att följa den. Det gäller Konkurrensverket och andra
              myndigheter också. I annat fall får man byta chef eller skriva
              om instruktionerna till den myndigheten.
            </seg>
            <seg n="98d23d99">
              I diskussionen finns det en underton av att en del människor
              tror att man kan lösa alla problem via offentlig upphandling eller
              att det går att ställa kraven hur som helst. Sedan finns det någon
              ordningsman som säger: Nej, så kan man inte göra, utan man måste
              göra rätt. Då blir ordningsmannen alltid beskylld för att vara
              den snåle och den tråkige. Det är lite grann som att den förälder
              som försöker sätta gränser för sina barn alltid blir den tråkiga
              i sammanhanget och att den som säger gör som ni vill alltid blir
              den trevliga.
            </seg>
            <seg n="c22c2372">
              Jag tror att Konkurrensverket hamnar i ordningsmannarollen –
              det är en del av problemet. Man måste göra på rätt sätt. Man får
              inte bryta mot de grundläggande EU-rättsliga principerna.
            </seg>
            <seg n="26580748">
              Man måste också tänka på att den lagstiftning som Konkurrensverket
              i dag har uttalat sig om är den lagstiftning som vi har i dag.
              Nu får vi en ny lagstiftning utifrån de nya EU-direktiven. Där
              sägs det exempelvis inte bara att man bör ta miljöhänsyn, utan
              det är starkare skrivningar. Livscykelperspektivet och liknande
              saker betonas.
            </seg>
            <seg n="3e5d85ee">
              Men hur ska jag tillämpa detta? Hur ska jag göra? Det kommer
              det nya upphandlingsstödet att kunna ge god vägledning för. Vill
              jag exempelvis som kommun ta på mig en extra kostnad för att ge
              alla mina skolbarn ekologisk mat, då vill jag ha hjälp med hur
              jag anger kriterierna, så att jag inte åker fast i en domstol
              och gör bort mig. Där kommer självklart en myndighet att kunna
              ge god vägledning.
            </seg>
            <seg n="652086a2">
              Men fortfarande gäller icke-diskriminering, likabehandling, transparens
              och uppföljbarhet. Ett av de stora problem som vi har i många
              kommuner och landsting, när de ställer olika typer av miljökrav,
              är att de inte är uppföljbara. Kommunerna lägger ingen vikt vid
              att följa upp de olika kriterierna. Men anger man kriterier som
              inte är uppföljbara kommer det att bli överklagningar, och så
              får man stryk i domstol. Sedan skriker man och säger att det är
              hemskt att man inte får ställa de kraven. Men lagstiftningen bygger
              på principen att om det ska vara kriterier måste man också följa
              upp dem, så att alla verkligen följer dem. Annars kan ju något
              företag säga att man uppfyller kraven men sedan strunta i att
              göra det i praktiken. Vi har tyvärr haft ett antal sådana exempel
              i rättsfall.
            </seg>
            <seg n="ca7dc97d">
              Här finns det ibland en liten ordningsman hos Konkurrensverket
              som ibland blir beskylld för att vara lite tråkig. Men jag tror
              att det är viktigt att vi inser att den rollen också behövs.
            </seg>
            <seg n="de241123">
              Den nya myndigheten och det nya upphandlingsstödet hos Konkurrensverket
              kommer att bygga på den nya lagstiftningen, de nya EU-direktiven
              och också på de instruktioner som regeringen ger. Jag är ganska
              övertygad om att om vi låter verksamheten finna sina former kommer
              det innebära ett förbättrat statligt offentligt upphandlingsstöd.
              Sedan får vi följa upp det hela och se vad som behöver korrigeras
              och förbättras ytterligare. Men jag har god tilltro till att Konkurrensverket
              kommer att göra ett bra jobb även på det här området.
            </seg>
          </u>
          <note type="speaker" n="b4680dbc">
            Anf. 99 PER BOLUND (MP):
          </note>
          <u who="per_bolund_4dcd65" xml:id="i-39ed89952d452c84-2" n="980a54a7">
            <seg n="4fedeaf9">
              Herr talman! Det är trevligt att statsrådet är optimist och hoppas
              på det bästa. Det ska man alltid försöka vara. Men ibland är det
              bra att vara realist och lyssna på de varningssignaler som finns.
              I det här fallet saknas det verkligen inte varningssignaler.
            </seg>
            <seg n="2020a683">
              I mitt första inlägg sade jag att i princip alla aktörer som
              är verksamma på marknaden är kritiska mot förslaget. Vi har statens
              egen utredare, som säger att det inte är en bra lösning. Vi har
              leverantörerna i form av bönderna från LRF, som säger: Nej, det
              här är ingen bra lösning, vi ska inte organisera på det här sättet,
              för det kommer att skapa problem. Vi har de som upphandlar, Sveriges
              Kommuner och Landsting, som säger: Nej, statsrådet, det här är
              inte en bra lösning, gör inte så här, hitta en annan lösning!
              Det kan vara att ge SKL Kommentus möjligheten att föra detta vidare.
              Vi har också miljörörelsen som säger: Statsrådet, lyssna på oss,
              det här är inte en bra lösning, hitta en annan organisation!
            </seg>
            <seg n="a5c55ed7">
              Då kan man välja att blunda och hålla tummarna och hoppas att
              det ska gå bra ändå. Men det kanske inte är någon särskilt konstruktiv
              hållning från en ansvarig minister. En verksamhet som Miljöstyrningsrådets
              tar lång tid att bygga upp, men det går väldigt snabbt att slå
              sönder den. Det är det jag ser som den stora risken och det är
              tyvärr det regeringen nu håller på att göra.
            </seg>
            <seg n="cfc37025">
              Till exempel samlar man nu stöd och rådgivning i samma myndighet.
              Sveriges Kommuner och Landsting har sagt att det riskerar att
              få till följd att upphandlare inte vågar höra av sig till Konkurrensverket
              och ställa frågor. Risken blir att var och en utformar egna kriterier,
              så att det blir olika krav och kriterier, vilket blir en snårskog
              för alla som ska leverera tjänster till kommuner och landsting.
            </seg>
            <seg n="4547735d">
              Risken är också att kompetens förloras. Man kan se på vilka krav
              som Konkurrensverket ställer när man ska anställa nya människor
              till de här verksamheterna. Då är det inte miljökrav som man ställer
              upp, utan det är andra krav, andra kriterier för dem som ska anställas.
            </seg>
            <seg n="c62277e4">
              På punkt efter punkt finns det varningssignaler. Regeringen väljer
              konsekvent att inte lyssna på dem utan bara blunda, hålla tummarna
              och hoppas på det bästa. Det tycker jag inte är en ansvarsfull
              hållning.
            </seg>
          </u>
          <note type="speaker" n="c31ebfd4">
            Anf. 100 Statsrådet STEFAN ATTEFALL (KD):
          </note>
          <u who="stefan_attefall_minister_2010" xml:id="i-d77a1bef2151fda8-27" n="e44f8b4d">
            <seg n="3fc115f5">
              Herr talman! Först och främst: Det finns många myndigheter som
              i samma organisation har både tillsyn och stöd och vägledning.
              Vi har Skatteverket, länsstyrelserna och liknande där det fungerar
              bra. Jag tycker inte att vi ska ta detta som intäkt för att det
              inte kommer att fungera.
            </seg>
            <seg n="030134c7">
              Jag tycker också att det är positiva signaler med det engagemang
              som ledningen verkar gå in för det hela. Jag noterar att många
              från Miljöstyrningsrådet är på väg över till den nya strukturen.
              Det finns en hel del i den nya lagstiftningen som skapar nya förutsättningar
              för detta. Sedan har vi de ökade resurserna och den samling av
              kompetens som detta innebär. Det är positiva signaler.
            </seg>
            <seg n="7534a3b0">
              Sedan kan man också ha orossignaler. Men betänk vad som är alternativet!
              Är det att ha ett fortsatt splittrat upphandlingsstöd eller bygga
              upp en helt ny struktur, vilket i så fall också riskerar att slå
              sönder något väl fungerande innan man vet vad det blir av det
              hela samt att det går åt massa kraft och pengar för att bygga
              det nya, med nya overheadkostnader, nya generaldirektörer och
              den typen av kostnader som uppstår i en ny struktur?
            </seg>
            <seg n="12ef0252">
              Jag tycker att detta ska få sin chans. Med den styrning som regeringen
              kommer att ge och med den nya lagstiftningen som grund och de
              nya EU-direktiven har jag goda förhoppningar om att detta kommer
              att bli något bra och framför allt något bättre än det som fungerar
              i dag.
            </seg>
            <seg n="0655c299">
              Men vi får gärna komma tillbaka till diskussionen om något år,
              då jag hoppas att jag fortsatt ansvarar för frågorna. Då kan vi
              säkert diskutera hur vi kan utveckla verksamheten ytterligare.
            </seg>
          </u>
          <note n="69156782">
            Överläggningen var härmed avslutad.
          </note>
          <note n="df77a4fd">
            18 § Svar på interpellation 2013/14:285 om reinvesteringar i
            järnväg
          </note>
          <note type="speaker" n="083d036f">
            Anf. 101 Statsrådet CATHARINA ELMSÄTER-SVÄRD (M):
          </note>
          <u who="catharina_elmsäter-svärd_minister_2010" xml:id="i-d77a1bef2151fda8-28" n="fc3cad24">
            <seg n="47a5d8f5">
              Herr talman! Annika Lillemets har ställt följande frågor till
              mig.
            </seg>
            <seg n="ab8de2f1">
              Låt mig först säga att det är glädjande att Annika Lillemets
              delar regeringens uppfattning om att det krävs kraftfulla reinvesteringar
              för att möta underhållsbehovet på järnvägen. För att upprätthålla
              god kapacitet och hög tillförlitlighet i transportsystemet måste
              drift och underhåll av befintlig infrastruktur ges hög prioritet.
            </seg>
            <seg n="785eefde">
              Regeringens kommande fastställelse av den nationella planen för
              transportsystemet 2014–2025 möter de underhållsbehov som finns
              på järnvägen. Detta ger Trafikverket resurser för en kraftfull
              upprustning av bland annat kontaktledningar, spårväxlar och spår,
              vilket förbättrar järnvägens punktlighet och förmåga att hantera
              störningar. Det leder också till att fokus successivt kan flyttas
              från avhjälpande till förebyggande underhåll.
            </seg>
            <seg n="63a523bc">
              Något som jag dock ställer mig frågande till är hur Miljöpartiet,
              som driver frågan om förstatligande av verksamheten för drift
              och underhåll av järnvägen, tror att en tidsödande omorganisation
              bidrar till att minska det uppdämda underhållsbehovet. Min uppfattning
              är att den i stället tar kraft från själva drift- och underhållsarbetet.
            </seg>
            <seg n="7faef0cc">
              Kapacitetstilldelningen är en viktig process för järnvägstrafiken
              och ska utgå från samhällsekonomiska bedömningar. Regeringen har
              på flera sätt tagit initiativ som bidrar till att utveckla metodiken
              för kapacitetstilldelningen i syfte att uppnå dels ökad transparens,
              dels ett effektivt utnyttjande av spåren.
            </seg>
            <seg n="c7a727e1">
              I januari 2011 gav regeringen Trafikverket i uppdrag att utreda
              hur banavgifter kan fungera som ett styrmedel på det statliga
              järnvägsnätet. Uppdraget slutredovisas i maj 2014.
            </seg>
            <seg n="84774231">
              Regeringen tillsatte i maj 2013 en utredning om järnvägens organisation.
              I sitt delbetänkande redogör utredningen för potentiella förbättringsområden
              varav ett är kapacitetstilldelningsprocessen. Det andra steget
              i den kommande utredningen kommer att preciseras genom tilläggsdirektiv.
            </seg>
            <seg n="95af9aba">
              Alliansregeringen genomför den största satsningen någonsin på
              järnvägsunderhåll i Sverige för att återta robustheten och förtroendet
              för järnvägen. Med en total budgetram på 86 miljarder kronor fram
              till 2025 innebär det en fördubbling jämfört med 2006 då Socialdemokraterna,
              med stöd av Vänsterpartiet och Miljöpartiet, styrde Sverige. Utöver
              anslagen disponerar även Trafikverket över de intäkter som banavgifterna
              ger och som oavkortat går till att underhålla järnvägen.
            </seg>
            <seg n="0c3e4643">
              Med den historiska satsning som regeringen nu gör på drift och
              underhåll av järnvägen får Trafikverket rätt förutsättningar för
              att hantera de underhållsbehov som finns på järnvägen samt de
              störningar som de orsakar.
            </seg>
          </u>
          <note type="speaker" n="d0755532">
            Anf. 102 ANNIKA LILLEMETS (MP):
          </note>
          <u who="annika_lillemets_0161f8" xml:id="i-3c78af873f017dc9-0" n="972e9274">
            <seg n="45dedf35">
              Herr talman! Först vill jag tacka infrastrukturministern för
              att vi nu får debattera hur den svenska järnvägen ska kunna rustas
              upp till ett gott skick. För den mår inte bra. Enligt en anställd
              på Trafikverket som Sveriges Radio citerar är banorna utmattade
              och borde sjukskrivas. Och enligt uppgifter i samma radioinslag
              kan vissa av dem som ska vårda och bota det sjuka järnvägssystemet
              ha otillräcklig kompetens. Eftersom patienten trots sin klena
              hälsa stressas med allt tätare trafik finns det inte tid att bota
              den underliggande sjukdomen. I stället blir det symtombehandling
              i form av kostsamma och mindre effektiva akutinsatser.
            </seg>
            <seg n="ad1d569d">
              Trafikverket vidhåller ändå att de räknar med att komma i kapp
              med det eftersatta underhållet, den så kallade underhållsskulden,
              på sju till tio år. Vi är många, resenärer och företagare som
              vill transportera gods, som undrar hur det ska gå till med de
              förutsättningar som råder. Därför hoppas jag på en konstruktiv
              och prestigelös dialog i dag och framöver för att lösa problemen.
            </seg>
            <seg n="caa569f1">
              70–80 procent av de fel och besiktningsanmärkningar på järnvägen
              som rapporteras beror på spårväxlar. De är alltså kritiska delar
              i anläggningen. Det borde därför vara högt prioriterat att byta
              ut slitna spårväxlar för att snabbt förbättra standarden i den
              svenska järnvägen. För att komma i kapp skulle 400–500 av dem
              behöva bytas ut varje år den närmaste tiden. Men enligt Trafikverkets
              årsredovisning 2012 har utbytestakten sjunkit till ca 150 per
              år under 2000-talet. Under 2012 byttes faktiskt endast 17 spårväxlar
              ut, och 27 byttes mot begagnade växlar eller flyttades. Spårväxlar
              har en livslängd på kanske 35–40 år, men med nuvarande takt kommer
              de att få hänga med i över 100 år innan de är utbytta.
            </seg>
            <seg n="e07f5c18">
              Förebyggande underhåll och reinvesteringar, som att byta ut växlar,
              kräver att tid planeras in för att man regelbundet och ostört
              ska kunna arbeta på spåren. Att lägga in sådana underhållsfönster
              i planeringen är det vanliga, men inte i Sverige. Riksrevisionen
              har granskat Trafikverket och påpekar att myndigheten låtit operatörernas
              önskemål styra i alltför hög grad när de tilldelat kapacitet på
              spåren. Trafikverket lägger alltså först ut trafiken, och sedan
              får underhållet den tid som blir över. Men det räcker oftast inte
              för större arbeten som att byta hela växlar.
            </seg>
            <seg n="5b78334f">
              Ett aktuellt exempel är beslutet att släppa in ännu fler tåg
              mellan Göteborg och Helsingfors. Då blir det ännu mindre tid till
              underhåll på en högtrafikerad bana. Hur ser ministern på det?
              Vore det inte samhällsekonomiskt mer lönsamt att köra längre tåg
              i stället, så att det blir tid kvar för underhåll innan vi har
              bättre kapacitet?
            </seg>
            <seg n="2c1b103a">
              Apropå samhällsekonomi säger Trafikverket i sitt svar till Riksrevisionen
              att det inte finns något i järnvägslagen som stöder att kapacitetstilldelningen
              som helhet ska utgå från en samhällsekonomisk beräkningsmodell.
            </seg>
            <seg n="bcc5c9bc">
              Hur ser Catharina Elmsäter-Svärd på detta? Anser hon att lagen
              måste ändras för att Trafikverket ska planera in den tid som krävs
              för förebyggande underhåll och så att kapacitetstilldelningen
              utgår från samhällsekonomiska bedömningar? Eller ska myndigheten
              ha ändrade direktiv? Infrastrukturministern nämner den utredning
              om järnvägens organisation som regeringen tillsatt på riksdagens
              uppmaning och det tilläggsdirektiv som regeringen nu arbetar med.
              Kommer det i februari som har utlovats? Och vad innehåller det?
              Det är kanske svaret på mina frågor. Det skulle jag gärna vilja
              att statsrådet utvecklar eftersom jag fortfarande saknar svar
              på de frågor jag har ställt.
            </seg>
          </u>
          <note type="speaker" n="569b95ec">
            Anf. 103 Statsrådet CATHARINA ELMSÄTER-SVÄRD (M):
          </note>
          <u who="catharina_elmsäter-svärd_minister_2010" xml:id="i-d77a1bef2151fda8-29" n="fc3cad24">
            <seg n="94019a82">
              Herr talman! Är det någonting som är oerhört viktigt så är det
              att ett land orkar och förmår att ha ordning och reda i sin ekonomi
              och att det verkligen drivs en politik som innebär att man stärker
              konkurrenskraften och att fler människor ska komma i jobb. Först
              då får vi de pengar via skatter som behövs och som också kan spenderas
              på det som vi många gånger tycker är viktigt, till exempel infrastruktur.
            </seg>
            <seg n="fe259f47">
              Tack vare alliansregeringens goda ordning på ekonomin och goda
              fokus på fler i arbete har man faktiskt för första gången sett
              till att göra en historisk satsning på järnvägen.
            </seg>
            <seg n="2bb0ce2e">
              Men innan man gör det måste man också veta vad som behöver göras
              och när det kan göras för att få underlag för hur det kan göras
              och få veta vad det kommer att kosta.
            </seg>
            <seg n="4b4f6148">
              Det är alldeles riktigt som Annika Lillemets säger, nämligen
              att man skulle kunna beskriva järnvägen som en något sjuk patient.
              Den är också matt, och på sina håll kan den till och med ha råkat
              ut för infarkter.
            </seg>
            <seg n="f876d47e">
              Det var faktiskt första gången som Trafikverket för några år
              sedan gjorde denna diagnos likt en doktor och tittade på hur järnvägen
              mådde. Man tittade ned på komponentnivå för att konstatera att
              kontaktledningar, spårväxlar, bärlager och vad det må vara har
              ett bästföredatum och en viss livslängd. Just därför kan man också
              se denna negativa trend att det har gjorts mer akuta och oplanerade
              insatser på underhållet. Det leder till problem för resenärerna
              och kostar mycket mer. Det blir fel fokus.
            </seg>
            <seg n="c3d39d50">
              Just för att vi nu vet vad som behöver göras och just för att
              vi har haft god ordning i ekonomin och förmått möta järnvägens
              behov har vi nu angivit att 86 miljarder ska användas till drift
              och underhåll under den kommande tolv åren. Glöm då inte bort
              de extrasatsningar som har gjorts varje år sedan alliansregeringen
              tillträdde 2006. Det innebär att kraftsamla, inte minst i storstadsområdena
              där mycket trafik går och många blir drabbade när någonting inträffar.
              Det innebär också att se till att våra godsstråk håller bra standard.
            </seg>
            <seg n="494caeda">
              Då kan man precis som Annika Lillemets gör fundera på hur kapacitetstilldelningen
              egentligen fungerar och hur man ska få in underhållet. Jag tycker
              att det är bra att Annika Lillemets har insikten – för det har
              tyvärr inte alla – att man måste kunna jobba tryggt och säkert
              på och vid spåren. Alltså måste Trafikverket när det går ut med
              sin järnvägsnätsbeskrivning också tidigt, innan det ska börja
              ansökas om tåglägen, ansöka om tider för att kunna göra underhåll
              så bra som möjligt.
            </seg>
            <seg n="199874f9">
              Nu pågår en extrasamling där alla aktörer gemensamt tittar på
              vad som kan göras för att tempot ytterligare ska snabbas upp när
              det gäller att återställa vår järnväg – särskilt i storstadsområdena,
              av de skäl jag tidigare nämnde. Då ska man vara medveten om att
              det när man stänger av trafik för att få den tiden i spåret innebär
              intäktsbortfall för de operatörer som annars skulle ha kunnat
              köra. Det behöver göras planerat, så att ersättningstrafik kan
              komma till stånd och så att bra information kan ges till resenärerna
              eller transportörerna.
            </seg>
            <seg n="66783290">
              När vi har gott om kapacitet är det här inget problem, men nu
              har vi dåligt med kapacitet. Det är därför vi får problem.
            </seg>
          </u>
          <note type="speaker" n="f8121fa2">
            Anf. 104 ANNIKA LILLEMETS (MP):
          </note>
          <u who="annika_lillemets_0161f8" xml:id="i-3c78af873f017dc9-1" n="972e9274">
            <seg n="c928d32e">
              Herr talman! Det är tyvärr önsketänkande att tro att det går
              att både prioritera operatörernas önskemål att köra så mycket
              de vill och samtidigt ha tid att bedriva tillräckligt förebyggande
              underhåll och reinvesteringar.
            </seg>
            <seg n="4c2715e3">
              Spårarbetare har tidigare slagit larm om järnvägens dåliga skick,
              och sedan jag skrev interpellationen har ytterligare larmrapporter
              tillkommit. Sveriges Radio har de senaste dagarna rapporterat
              om frustration och oro hos medarbetare på Trafikverket. De uppger
              att de länge slagit larm till ledningen om risken för tågurspårningar
              med dödlig utgång, utan att få gehör. Enligt radioinslaget varnar
              man bland annat för att prispress och otillräckliga krav på kompetens
              i upphandlingar av underhåll leder till att vissa av dem som ska
              laga spåren inte har tillräcklig kompetens.
            </seg>
            <seg n="40803589">
              För oss i Miljöpartiet är det självklart att prioritera underhåll
              och säkerhet, och därför kommer vi att fortsätta driva på för
              en planering och en organisation som ger de bästa förutsättningarna
              för att rusta upp järnvägen och hålla den i gott skick. Vi tar
              larmen från forskare och personer verksamma i branschen på stort
              allvar, liksom Riksrevisionens kritik och de fakta om vad som
              faktiskt görs eller inte görs som går att läsa i Trafikverkets
              egna dokument.
            </seg>
            <seg n="02857298">
              Catharina Elmsäter-Svärd verkar dock oroa sig mer för att Miljöpartiets
              förslag om omorganisation av drift och underhåll skulle ta tid
              och kraft från verksamheten. Vi delar inte hennes oro, utan det
              vi föreslår är att nuvarande kontrakt får löpa ut och sedan tas
              över av Infranord som ingår i en egen underhållsavdelning på Trafikverket.
              Vi ser det som nödvändigt för att få ett långsiktigt fungerande
              underhåll; det vill jag ha sagt med tanke på svaret jag fick.
            </seg>
            <seg n="95078111">
              Catharina Elmsäter-Svärd brukar med rätta – och hon gör det nu
              också – understryka vikten av en god ekonomisk hushållning, av
              ordning och reda i ekonomin samt av att skattepengar som satsas
              på järnvägsunderhåll används på bästa sätt så att vi får ut så
              mycket underhåll som möjligt för dem. Hon framhåller även ökade
              anslag till underhåll och intäkter från banavgifter, och det är
              jättebra. Men vart tar pengarna vägen? Infranord avskedar personal,
              och forskare säger att kanske bara var femte krona eller så går
              till arbete i spåren – inte minst därför att spårarbetarna helt
              enkelt inte kommer ut i spåren när trafiken är så tät.
            </seg>
            <seg n="16eb6a99">
              Det här är ett problem nu . Akututryckningar blir i längden betydligt
              dyrare än förebyggande underhåll, och med mer förebyggande underhåll
              minskar behovet av akuta åtgärder. Det gäller att skilja på samhällsekonomi
              och företagsekonomi. Visst är det på kort sikt ekonomiskt gynnsamt
              för järnvägsoperatörer att köra så mycket som möjligt, men att
              låta dem göra det på bekostnad av tid för underhåll går ut över
              samhällsekonomin.
            </seg>
            <seg n="de28bf99">
              Infrastrukturministern säger i sitt interpellationssvar att kapacitetstilldelningen
              ska utgå från samhällsekonomiska bedömningar. Trafikverket har
              dock i sitt svar till Riksrevisionen sagt att det inte finns något
              i järnvägslagen som stöder att deras kapacitetstilldelning som
              helhet ska utgå från en samhällsekonomisk modell. Hur ser ministern
              på det? Det stämmer inte riktigt. Vilka är de initiativ hon i
              svaret nämner att hon har tagit för att det ska bli samhällsekonomin
              som får ligga till grund för planeringen av verksamheten på spåren?
              Jag har inte riktigt uppfattat det än.
            </seg>
            <seg n="3975b6d2">
              Jag känner mig alltså ännu inte riktigt nöjd med svaren på frågan
              vad infrastrukturministern faktiskt tänker göra åt problemen med
              ett för långsamt byte av spårväxlar och en kapacitetstilldelning
              som prioriterar mesta möjliga trafik framför tid för underhåll.
              Allt det ministern säger är nämligen bra, men det måste hända
              nu och vara konkret. Jag vill alltså gärna ha en liten utveckling.
            </seg>
          </u>
          <note type="speaker" n="9a957dda">
            Anf. 105 Statsrådet CATHARINA ELMSÄTER-SVÄRD (M):
          </note>
          <u who="catharina_elmsäter-svärd_minister_2010" xml:id="i-d77a1bef2151fda8-30" n="fc3cad24">
            <seg n="4d15f7f3">
              Herr talman! Just för att man ska kunna kombinera trafik och
              underhåll måste man vara medveten om att det inte finns någon
              quick fix för att återställa en eftersatt järnväg. Det är därför
              vi brukar prata om just sju till tio år: för att man tar de hänsyn
              som de facto behöver tas.
            </seg>
            <seg n="1adc8767">
              När det gäller hur och på vilket sätt man kan utnyttja kapaciteten
              bättre är det bland annat de uppdrag vi har gett Trafikverket
              att se över – hur man jobbar med differentierade banavgifter,
              av- och påbokningsavgifter och kvalitetsavgifter där någon som
              stör eller förstör får ett ansvar att betala mer. Det är något
              som tyvärr går lite för långsamt, enligt min uppfattning; det
              måste kosta att förstöra på järnvägen. I det styr man också tillbaka
              ansvarstagandet.
            </seg>
            <seg n="135bda51">
              Jag tycker ändå att Miljöpartiet är lite svaret skyldigt i det
              Annika Lillemets nyligen sade, för organisation betyder en hel
              del. Just nu har vi flera duktiga underhållsföretag som i konkurrens
              lägger anbud där innovation, nytänkande och mer av kvalitetstänkande
              gör att man får ut mer infrastruktur för de pengar man har. Om
              man skulle låta allting gå tillbaka – bara låta de avtal som finns
              rulla ut – hur tror Annika Lillemets att ambitionen och engagemanget
              ska vidmakthållas hos de företag som håller på att fasas ut?
            </seg>
            <seg n="fa2a7e8b">
              Dessutom är det lite märkligt att man så tydligt har bestämt
              sig för att det ska vara just Infranord som ska ta över underhållet.
              Det är just det företag som har haft det stora marknadsövertaget
              men uppenbarligen inte vinner i konkurrensen när de lägger anbud
              – troligtvis på grund av det finns andra som är bättre. De som
              inte är bättre är alltså de Miljöpartiet vill ska ta över verksamheten.
              Det blir väldigt märkligt, och dessutom kommer det att direkt
              slå tillbaka på underhållet om Miljöpartiet verkligen menar allvar
              med att vi måste göra någonting åt järnvägen, med den bästa kompetensen,
              den bästa tekniken och det bästa arbetssättet.
            </seg>
            <seg n="c1287010">
              För mig är det villkorslöst så att man aldrig får kompromissa
              med säkerheten. Därför är det oerhört viktigt att det finns en
              kompetens om säkerhetskultur, och det är också ett uppdrag Trafikverket
              har fått. Även Transportstyrelsen, som är den myndighet som tillser
              säkerheten på och vid våra spår, har fått det uppdraget.
            </seg>
            <seg n="0ad6105c">
              Jag tror, herr talman, att vi är många som drömmer om en järnväg
              som faktiskt fungerar och om att vi får tillbaka förtroendet.
              Då är det A och O att göra saker i rätt ordning. Då är det A och
              O att vi har en politik i Sverige som gör att fler människor arbetar,
              så att vi verkligen får in de pengar som behövs för infrastrukturen.
              Med tanke på hur mycket pengar som nu finns borde egentligen hela
              den samlade oppositionen vara glada för att det äntligen har kommit
              på plats.
            </seg>
            <seg n="0f0ec0e0">
              Jag tycker verkligen att nästa steg måste vara att vi använder
              de pengar vi har på ett så bra sätt som möjligt. De ska komma
              ut på de prioriterade områdena, till exempel i och kring våra
              storstadsområden där trafiken går som mest och där flest blir
              drabbade om någonting händer, eftersom det sätter sig i hela järnvägssystemet.
              Precis så är det Trafikverket och de andra aktörerna arbetar nu,
              och vi går från akuta insatser till att jobba mer förebyggande.
              Det finns fortfarande ingen quick fix.
            </seg>
          </u>
          <note type="speaker" n="600c9a72">
            Anf. 106 ANNIKA LILLEMETS (MP):
          </note>
          <u who="annika_lillemets_0161f8" xml:id="i-3c78af873f017dc9-2" n="972e9274">
            <seg n="0f308062">
              Herr talman! Jag konstaterar att jag fortfarande inte har fått
              några svar på mina frågor här, vilket jag tycker är synd.
            </seg>
            <seg n="85ca3745">
              Att utforma en långsiktig plan för investeringar i spårväxlar
              så att underhållsskulden vad gäller spårväxlar verkligen tas i
              kapp på sju till tio år finns inte en chans att göra med den väldigt
              låga nivå som det nu ligger på.
            </seg>
            <seg n="658b6a49">
              Kapacitetstilldelningen som helhet ska syfta till att garantera
              det mest samhällseffektiva resultatet. Ja, men vad kommer ministern
              att göra för att Trafikverket också ska se att man har det uppdraget?
              Kommer hon att ändra järnvägslagen och ändra direktiven? Kommer
              det i tilläggsdirektiven till den utredning som nu pågår? Det
              skulle jag väldigt gärna vilja veta, och det tror jag att många
              andra också vill veta.
            </seg>
            <seg n="3039e8fd">
              Jag har heller inte fått någon kommentar till läckaget av pengar
              som uppges pågå, att så få kronor faktiskt går till arbete på
              spåren, enligt forskare. Hur ser ministern på det? Är det samhällsekonomiskt
              effektivt?
            </seg>
            <seg n="d25dc4b7">
              Och hur ser ministern på mer trafik på redan överbelastad järnväg
              när det inte finns tillräckligt med tid planerad för att göra
              det större underhållet och reinvesteringarna? Fungerar det? Är
              det verkligen hållbart? När ska detta vara på plats? När kommer
              ministern att se till att Trafikverket har de långsiktiga planerna
              för underhåll inlagda? Vad krävs? Jag vill ha konkreta svar på
              det. Det tycker jag att alla resenärer, alla företagare som vill
              transportera gods och alla som arbetar på järnvägen förtjänar
              att få veta.
            </seg>
          </u>
          <note type="speaker" n="c6c87271">
            Anf. 107 Statsrådet CATHARINA ELMSÄTER-SVÄRD (M):
          </note>
          <u who="catharina_elmsäter-svärd_minister_2010" xml:id="i-d77a1bef2151fda8-31" n="fc3cad24">
            <seg n="2946023a">
              Herr talman! Om bara några veckor kommer regeringen att fastställa
              den nationella plan som ska gälla för hela transportsystemet för
              åren 2014–2025. Det är ett sätt att tydligt markera och fastslå
              de långsiktiga förutsättningar som ska gälla, inte minst för järnvägen
              som det har avsatts 86 miljarder till för de kommande åren. Vi
              är nu uppe på en dubbelt så hög nivå jämfört med tidigare planår,
              då bland annat Miljöpartiet var med och påverkade hur budgeten
              skulle se ut. Det är ett viktigt sätt att täppa igen det som tidigare
              har saknats och, som Annika Lillemets har frågat om i sin interpellation,
              åtgärda det uppdämda behovet av reinvesteringar.
            </seg>
            <seg n="a4526126">
              Nu får Trafikverket det som de har efterfrågat efter att man
              har tittat igenom hur järnvägen mår. Vi svarar nu mot det som
              har funnits som önskemål. Det är till och med så att det som är
              kopplat till kapacitetsutdelningen, som jag sade tidigare, aldrig
              har varit ett problem så länge som vi haft överskott på kapacitet,
              men det har vi inte längre. Detta ingår därför som en del i Gunnar
              Alexanderssons utredning, för vi har fått en ökad regional trafik
              samtidigt som vi vill ha fler fjärrtåg. Finns det bara 16 procent
              enkelspår på vår 1 200 mil långa järnväg, förstår man att det
              måste till mötesspår, förbispår och till och med byggnation av
              ny stambana.
            </seg>
            <seg n="b384e2d2">
              Detta är sådant som regeringen nu äntligen har pekat ut, som
              den första regeringen på länge, tack vare att vi nu har fler människor
              i arbete och har haft en god ordning i ekonomin. Det är först
              då som man förmår att göra någonting.
            </seg>
            <seg n="4eeaa465">
              Den här frågan är som en lång resa utan slutstation.
            </seg>
          </u>
          <note n="69156782">
            Överläggningen var härmed avslutad.
          </note>
          <note n="a3d271c7">
            19 § Svar på interpellation 2013/14:293 om E20
          </note>
          <note type="speaker" n="3eabc7f6">
            Anf. 108 Statsrådet CATHARINA ELMSÄTER-SVÄRD (M):
          </note>
          <u who="catharina_elmsäter-svärd_minister_2010" xml:id="i-d77a1bef2151fda8-32" n="fc3cad24">
            <seg n="dc2facdd">
              Herr talman! Monica Green har frågat mig vad jag avser att göra
              för att klara både trafiksäkerheten och framkomligheten på E20
              samt vad jag avser att göra för att ta till vara erbjudandet från
              kommunerna i Skaraborg och Västra Götalandsregionen.
            </seg>
            <seg n="8b17019f">
              Regeringen beslutade om direktiv till Trafikverket för åtgärdsplaneringen
              i december 2012. I direktiven gavs Trafikverket i uppdrag att
              föreslå åtgärder för E20 som kan leda till förbättrad trafiksäkerhet
              och förbättrad framkomlighet. Trafikverket fick dessutom i uppdrag
              att undersöka möjligheterna att tidigarelägga redan beslutade
              projekt på E20 i gällande plan som bedöms ha stor positiv effekt
              utifrån de transportpolitiska målen.
            </seg>
            <seg n="6a16bc7c">
              Trafikverket har den 14 juni 2013 lämnat ett förslag till nationell
              trafikslagsövergripande plan för utveckling av transportsystemet
              2014–2025 där tre av de fem kvarstående etapperna på E20 genom
              Västra Götaland finns med. I juni kom även Västra Götalandsregionen,
              Skaraborgskommunerna med flera in till regeringen med ett erbjudande
              om medfinansiering av E20 genom Västra Götaland till motorvägsstandard.
              Vi har därefter fört en dialog med regionföreträdare om utformningen
              av en eventuell medfinansiering samtidigt som förslaget till nationell
              plan nu bereds. Jag kan därför inte uttala mig ytterligare i frågan.
            </seg>
          </u>
          <note type="speaker" n="689d2af4">
            Anf. 109 MONICA GREEN (S):
          </note>
          <u who="monica_green_fc276c" xml:id="i-e73eb092d8ee7085-5" n="661405b0">
            <seg n="cd2b7481">
              Herr talman! Jag har skrivit om E20 väldigt många gånger, förutom
              att jag har motionerat om E20. Det har att göra med att det är
              en så viktig väg för Sverige, för tillväxten och för jobben. Det
              är också viktigt för Skaraborg att skaraborgarna får en trafiksäker
              och framkomlig väg, och så är det inte i dag. E20 är en av Sveriges
              farligaste vägar. Den är inte bara farlig, som om inte det vore
              nog, utan det är också svårt med framkomligheten, vilket förhindrar
              gods att ta sig fram till Göteborgs hamn, att gods kan flöda på
              ett bra sätt, vilket också förhindrar tillväxten.
            </seg>
            <seg n="3b348fd5">
              Kommunerna i Skaraborg och Västra Götalandsregionen har nu gått
              samman och erbjudit regeringen medfinansiering av utbyggnaden
              av E20 för att det ska bli en fyrfältsväg. E20 är en nationell
              väg, en väg som regeringen ska ta ansvar för. Trots det vill kommunerna
              i Skaraborg och Västra Götalandsregionen vara med och medfinansiera
              för att det ska bli av. Många är nämligen oroliga för att det
              bara ska bli en trefältsväg och att man bara tittar på trafiksäkerheten.
              Det är förstås inte bara. Det är väldigt viktigt med trafiksäkerhet,
              och alla liv vi kan rädda är ovärderliga. Men när vi nu ska rätta
              till E20 vill vi skaraborgare och vi som bor i Västra Götaland
              att hela vägen ska bli en fyrfältsväg.
            </seg>
            <seg n="bf22e28a">
              Den enda delen av E20 genom Skaraborg som är motorväg i dag är
              milen mellan Lundsbrunn och Götene och som Göran Persson har tagit
              första spadtaget till. Under den borgerliga regeringens tid har
              det inte hänt någonting när det gäller fyrfältsväg eller motorvägsbyggen
              på E20. Det beklagar jag. Catharina Elmsäter-Svärd har flera moderata
              kolleger i Skaraborg som högljutt och tydligt har sagt att de
              ska fixa E20, bara de får styra landet.
            </seg>
            <seg n="ac9449a4">
              Nu låter det inte riktigt så på dem, utan nu skyller de på Västra
              Götalandsregionen. Och det är alltid lätt att skylla på någon
              annan, men eftersom det nu finns ett så fantastiskt fint erbjudande
              från kommunerna i Skaraborg och Västra Götalandsregionen borde
              det vara svårt för ministern att skylla på något mindre parti
              eller på att Västra Götalandsregionen inte tar sitt ansvar. De
              tar ett väldigt stort ansvar, trots att det är en nationell väg,
              under förutsättning att det blir en fyrfältsväg. I annat fall
              är inte kommunerna och Västra Götalandsregionen beredda till medfinansiering.
            </seg>
            <seg n="87c0afc6">
              Jag ställde den här interpellationen för att få veta om Catharina
              Elmsäter-Svärd är beredd att ge någon fingervisning, någon signal
              eller något tecken på att hon välkomnar medfinansieringen och
              att hon också ska se till att det nu blir en fyrfältsväg.
            </seg>
          </u>
          <note type="speaker" n="6daa0c4c">
            Anf. 110 Statsrådet CATHARINA ELMSÄTER-SVÄRD (M):
          </note>
          <u who="catharina_elmsäter-svärd_minister_2010" xml:id="i-d77a1bef2151fda8-33" n="fc3cad24">
            <seg n="3dd620e1">
              Herr talman! Frågan om E20, framför allt genom Skaraborg och
              Västra Götaland, är en fråga som har engagerat många av förklarliga
              skäl. Jag tycker att det är viktigt att vi tittar på framför allt
              våra stora vägar som är viktiga stråk för både människor och gods.
              Som Monica Green säger är det en mycket stor andel tung trafik
              som går på de här vägarna.
            </seg>
            <seg n="60d6f453">
              Jag har också varit ute och träffat lastbilschaufförer, och inte
              minst ur ett arbetsmiljöperspektiv är de olika hastighetsförändringarna
              som sker över tid inte att rekommendera. Det är svårt att hålla
              reda på vilken hastighet som gäller.
            </seg>
            <seg n="825f73db">
              Det här är viktigt inte minst för jobben i regionen. Det är många
              företag som är beroende av transporter och att människor ska kunna
              ta sig dit och därifrån.
            </seg>
            <seg n="43035e35">
              Jag har självklart följt frågan på nära håll. Jag var med när
              Trafikverket tillsammans med de berörda kommunerna presenterade
              en studie om hur man ska kunna få bra framkomlighet och säkerhet
              på E20. I det sammanhanget var jag tydlig med att det vore en
              fördel om de kunde komma överens om hur man tänker sig att arbetet
              med E20 ska gå till, för som Monica Green sade har det varit väldiga
              diskussioner åt olika håll.
            </seg>
            <seg n="ba80027b">
              Nu har Västra Götalandsregionen och kommunerna återkommit till
              regeringen. De har gjort det jag sade och samlat sig, vilket är
              bra. Vi har haft kontakter, och att det finns en vilja att medfinansiera
              från regionen och kommunerna visar att frågan är viktig. Vi gav
              också ett extra tydligt direktiv till Trafikverket inför planeringen
              av nationella planen att titta på vad man mer kan göra för att
              tidigarelägga det.
            </seg>
            <seg n="37bde4a8">
              Även om vi har 522 miljarder till underhåll av den infrastruktur
              som finns och till att bygga nytt är behovet från remissinstanserna
              i hela landet 1 400 miljarder för samma tid. Självklart tycker
              alla att de borde få lite till, men vi kommer att hamna i ett
              läge där vi måste prioritera. Vi har varit tydliga med att arbetspendling
              och godsstråk stärker konkurrenskraften för Sverige och får fler
              människor i jobb, och därför är sträckor som E20 en viktig prioritering.
            </seg>
            <seg n="957ed09f">
              Herr talman! Jag har i dag svårt att ge Monica Green alla de
              svar som hon säkert vill ha och öppna på förlåten. Vi är nämligen
              noga med att hålla formen för hur vi för dialogen med regionen
              så att den inte förs med företrädare för vissa kommuner eller
              enskilt från regionen. Vi har kommit överens om att vi i det arbete
              som skickas in till oss har en dialog med en given person som
              sedan samordnar det för att arbetet ska hållas ihop. Det har fungerat
              bra så här långt.
            </seg>
          </u>
          <note type="speaker" n="3a35c654">
            Anf. 111 MONICA GREEN (S):
          </note>
          <u who="monica_green_fc276c" xml:id="i-e73eb092d8ee7085-6" n="661405b0">
            <seg n="50d68fcc">
              Herr talman! Catharina Elmsäter-Svärd nämner de varierande hastigheterna.
              Jag hade just tänkt kommentera att det är vad den nuvarande regeringen
              har åstadkommit. I stället för att bygga motorväg, vilket Göran
              Persson tog första spadtaget till, har regeringen valt att sänka
              hastigheten på E20. Man har inte tyckt sig kunna prioritera E20
              trots att det är en sådan viktig väg för godset ned till Göteborgs
              hamn och upp till Bergslagen och Helsingfors men också för persontrafiken.
              Både yrkestrafik och persontrafik störs av de märkliga och varierande
              hastigheter som är på E20.
            </seg>
            <seg n="6605616b">
              Kommunerna har gjort en stor uppoffring. Det har inte varit lätt
              för lokalpolitikerna att argumentera för varför man ska vara med
              och finansiera E20. Det är svårt när man inte bor bredvid E20;
              det är lättare när E20 går rätt igenom kommunen. Har man 5–15
              mil till E20 är det svårare att argumentera för det, och det finns
              många saker som en kommun ska ta sig an. Man vill satsa på barnomsorg,
              äldreomsorg och så vidare. Ändå har kommunerna gjort denna stora
              uppoffring eftersom det är viktigt för tillväxten, jobben, jobbpendlingen
              och flödet av det tunga godset.
            </seg>
            <seg n="21f287e6">
              Kommunerna och Västra Götaland har som sagt gjort denna uppoffring.
              De har pratat ihop sig och kommit fram till ett dokument. De har
              överlämnat ett papper till Catharina Elmsäter-Svärd där de lovar
              att vara med och finansiera om det blir fyra filer. Annars går
              Catharina Elmsäter-Svärd miste om dessa pengar som hon så väl
              behöver och kanske kan använda till andra ställen i landet om
              det nu är ont om pengar, vilket jag kan förstå att det är.
            </seg>
            <seg n="7db6e1df">
              Jag fortsätter trycka på vikten av att det blir av, att vi till
              slut kan säga att det ska bli fyrfältsväg hela vägen. Det behövs
              för jobben, för trafiksäkerheten och för framkomligheten. Jag
              väntar fortfarande på svar.
            </seg>
          </u>
          <note type="speaker" n="c9a148f5">
            Anf. 112 Statsrådet CATHARINA ELMSÄTER-SVÄRD (M):
          </note>
          <u who="catharina_elmsäter-svärd_minister_2010" xml:id="i-d77a1bef2151fda8-34" n="fc3cad24">
            <seg n="8a03c41a">
              Herr talman! Det slutgiltiga svaret kommer Monica Green inte
              att få i dag, utan vi följer den ordning vi har kommit överens
              om med de representanter vi samarbetar med. Det hör till god ton.
            </seg>
            <seg n="9285fb4d">
              Det är en stor uppoffring från kommunerna, och de är olika stora.
              500 miljoner från kommunerna och 500 från regionen blir tillsammans
              1 miljard. Vi ska dock inte tro att man därigenom har klarat hela
              finansieringen. Även om vi tar de pengar som redan finns föreslagna
              för några objekt och lägger till denna miljard saknas det fortfarande
              miljarder, som förväntas komma i den nationella planen.
            </seg>
            <seg n="369d4ecf">
              Det är precis detta vi för ett resonemang om, och det är därför
              jag tycker att det är rimligt att se bilden ur ett hela-Sverige-perspektiv.
              Många tycker att 522 miljarder är fantastiskt mycket pengar; så
              mycket har vi aldrig haft. Men det är fortfarande inte tillräckligt.
              Vi skulle behöva tre gånger så mycket.
            </seg>
            <seg n="768316f1">
              Min uppfattning är att de viktiga godsstråken och arbetspendlingen
              ska prioriteras. Vi har skärpt formerna för hur medfinansiering
              ska ske, och där det finns medfinansiering ser vi att det finns
              ett stort engagemang, som i dessa kommuner.
            </seg>
            <seg n="bf4673db">
              Det är viktigt att fundera på både trafiksäkerheten – många blir
              nog glada för att det är fokus på det – och framkomligheten. Det
              har funnits diskussioner om huruvida man ska gå fram på en gång
              med två-plus-två eller fyrfält, eller vilken standard man ska
              ha. Det förs resonemang om hur man kan kombinera detta, men där
              är man inte färdig.
            </seg>
            <seg n="830fe5be">
              Herr talman! Det svar jag kan ge är att vi för ett samtal. Jag
              vet att det finns ett erbjudande. Mycket av det regionen gjort
              har jag efterfrågat, och nu håller vi på med det arbete som ska
              leda fram till ett fastställelsebeslut i mars.
            </seg>
          </u>
          <note type="speaker" n="7d681409">
            Anf. 113 MONICA GREEN (S):
          </note>
          <u who="monica_green_fc276c" xml:id="i-e73eb092d8ee7085-7" n="661405b0">
            <seg n="cb4e7239">
              Herr talman! Ska jag tolka detta positivt, vilket jag gärna vill,
              ser jag signalerna och hör Catharina Elmsäter-Svärd säga att man
              kommer att prioritera där det går mycket tungt gods, där det är
              viktigt att trafikflödet fungerar och där det finns medfinansiering.
              Det finns det för E20. Ska jag tolka Catharina Elmsäter-Svärd
              positivt ser jag det som ett löfte om att det kommer att lösa
              sig vad gäller fjärde filen på E20. Jag hoppas att jag kan tolka
              svaret så.
            </seg>
            <seg n="df6b8993">
              Jag hade hoppats på fler borgerliga ledamöter i kammaren i kväll
              eftersom de på hemmaplan brukar ta till orda stort, vitt och brett
              om hur de ska fixa vägen. Men som jag sade i mitt första inlägg
              har de numera börjat skylla på andra. I stället för att ta sitt
              ansvar och driva frågan vidare har de börjat skylla på Västra
              Götalandsregionen.
            </seg>
            <seg n="14c8044b">
              Men Västra Götalandsregionen har tillsammans med kommunerna i
              Skaraborg gjort denna stora uppoffring och bestämt sig för att
              medfinansiera. Det saknas 1 miljard, men med 522 miljarder kan
              väl ministern se till att denna miljard avsätts till E20 så att
              det blir fyrfältsväg hela vägen. Den enda delen av E20 genom Skaraborg
              som är motorväg är den som Göran Persson tog första spadtaget
              på. Det vore väl trevligt om Catharina Elmsäter-Svärd också fick
              ta ett första spadtag på E20 i Skaraborg.
            </seg>
          </u>
          <note type="speaker" n="3c787b8c">
            Anf. 114 Statsrådet CATHARINA ELMSÄTER-SVÄRD (M):
          </note>
          <u who="catharina_elmsäter-svärd_minister_2010" xml:id="i-d77a1bef2151fda8-35" n="fc3cad24">
            <seg n="7b304803">
              Herr talman! För säkerhets skull får jag vara lite tydlig i min
              artikulering. Det saknas inte bara 1 miljard, som jag sade, utan
              det saknas miljarder , vilket innebär mer än 1 miljard.
            </seg>
            <seg n="a683cae8">
              Jag kan däremot konstatera att det kanske snarare är en alliansregering
              som både nu och efter den 14 september är garanten för att det
              ska kunna ske några vägsatsningar. Jag tänker på Monica Greens
              möjliga, tänkta samarbetsparter, som man måste hitta någon form
              av överenskommelse med och som snarare vill gå åt det rakt motsatta
              hållet.
            </seg>
            <seg n="f9984b2b">
              I alliansregeringen har vi ingen som vill satsa mindre på väg,
              utan vi satsar på både väg och järnväg.
            </seg>
            <seg n="4549a14d">
              När det gäller det slutliga beslutet, vad som kommer att hända
              med E20, kommer det i fastställelseplanen. Jag kommer naturligtvis
              först att ha en dialog med de andra berörda i regionen och i kommunerna
              innan vi går ut externt och talar om vad det blir. Men en sak
              är säker: Vi har givit ett uppdrag att sträckor ska prioriteras
              på E20. Det är viktigt med trafiksäkerheten och framkomligheten.
              Nu ser vi vad slutmålet blir och vad vi kan göra med de pengar
              som finns till hands så här långt.
            </seg>
          </u>
          <note n="69156782">
            Överläggningen var härmed avslutad.
          </note>
          <note n="1ad7bff3">
            20 § Svar på interpellation 2013/14:248 om folkbildningssatsningar
            för att öka it-kompetensen
          </note>
          <note type="speaker" n="1d046472">
            Anf. 115 Statsrådet MARIA ARNHOLM (FP):
          </note>
          <u who="maria_arnholm_minister_2013" xml:id="i-d77a1bef2151fda8-36" n="d9e50f15">
            <seg n="edc0f7c0">
              Herr talman! Monica Green har frågat mig vad jag som folkbildningsminister
              avser att göra för att öka den digitala kompetensen och minska
              det digitala utanförskapet.
            </seg>
            <seg n="72f49908">
              Jag anser, precis som frågeställaren, att det digitala samhället
              ska vara öppet för alla. Bland annat därför antog regeringen redan
              2011 den digitala agendan för Sverige med ambitionen att alla
              som vill ska kunna använda de möjligheter som digitaliseringen
              erbjuder oavsett personliga förutsättningar.
            </seg>
            <seg n="7f04e218">
              En bred samling företag, myndigheter och organisationer har undertecknat
              agendan och angett de insatser de avser att göra inom sina olika
              verksamheter. Att folkbildningen valt att ansluta sig till denna
              agenda gör mig särskilt glad.
            </seg>
            <seg n="dd516bbb">
              Under min tid som minister för folkbildningsfrågorna har jag
              uppfattat att det görs ett mycket gediget arbete av studieförbund
              och folkhögskolor när det handlar om att öka den digitala kompetensen.
            </seg>
            <seg n="588cf213">
              Omvärldsförändringar har inneburit att arbetet för digital delaktighet
              i dag ingår som en naturlig del i ett mer övergripande folkbildningsuppdrag.
              Folkbildningens organisationer har själva angett sin vilja att
              gå i spetsen för att utveckla nya lärformer och en modern pedagogik
              som tar till vara den nya tekniken.
            </seg>
            <seg n="ad43f5ab">
              Inom ramen för statsbidraget till folkbildningen har Folkbildningsrådet
              ett särskilt utvecklingsuppdrag om 8,5 miljoner kronor gentemot
              studieförbund och folkhögskolor för att öka den digitala delaktigheten
              och utveckla en ökad användning av internet som en naturlig del
              i undervisningen.
            </seg>
            <seg n="86cd51f5">
              Som frågeställaren noterar deltar även folkbildningen i kampanjen
              Digidel, som delvis är finansierad av regeringen.
            </seg>
            <seg n="0e7033b5">
              Herr talman! Regeringens uppfattning är att det är angeläget
              att folkbildningen med utgångspunkt i sin pedagogiska värdegrund
              tar till vara digitaliseringens möjligheter för utveckling av
              pedagogik och metodik.
            </seg>
            <seg n="968d923d">
              Folkbildningen ges årligen ett betydande statligt stöd som fördelas
              av Folkbildningsrådet till studieförbund och folkhögskolor.
            </seg>
            <seg n="59ccd411">
              Jag anser att folkbildningen i mycket hög utsträckning själv
              ska avgöra hur dessa resurser ska användas på bästa sätt. Därför
              övervägs för närvarande ingen ytterligare styrning av anslaget
              mot berörda ämnesområden. Regeringen kommer dock även fortsättningsvis
              att föra dialog med företrädare för folkbildningens aktörer i
              dessa frågor.
            </seg>
          </u>
          <note type="speaker" n="f6b7f69e">
            Anf. 116 MONICA GREEN (S):
          </note>
          <u who="monica_green_fc276c" xml:id="i-e73eb092d8ee7085-8" n="661405b0">
            <seg n="0bc0073c">
              Herr talman! Sverige ska vara en it-nation i framkant, och vi
              ska se till att vi bygger bredband i hela landet och att människorna
              är delaktiga i den digitala framtiden.
            </seg>
            <seg n="04968a5b">
              Tyvärr står fortfarande en miljon människor utanför det digitala
              samhället. Det försvårar för människor. Allt fler myndigheter
              går över till digitala tjänster, även på den privata sidan med
              banker och så vidare.
            </seg>
            <seg n="e8ccc801">
              De som inte har tagit steget in i det digitala samhället får
              allt svårare att hänga med. Det blir svårare för dem både att
              ta del av kunskap och att kunna betala räkningar och göra bokningar.
              Man kan inte ens boka biobiljetter längre om man inte har datauppkoppling.
            </seg>
            <seg n="e75ea3b7">
              Allt som vi tycker är självklart och som förenklar för oss kan
              för människor som ännu inte tagit steget in kännas som ett väldigt
              stort steg och ett hinder för att kunna leva ett normalt liv.
            </seg>
            <seg n="c71c78f8">
              Det finns olika skäl till att man står utanför. En del bor där
              det inte finns bredband. Andra vågar inte – det finns en stor
              rädsla. Åter andra har inte råd – vi har ett stort utanförskap.
              Det finns alltså flera skäl till att man står utanför it-samhället.
            </seg>
            <seg n="d138912d">
              Nu säger folkbildningsministern att hon uppmuntrar folkbildning
              men att hon tycker att folkbildningsförbunden får avgöra själva.
              Hon hänvisar till Digidel, men det finansieras faktiskt inte av
              staten utan av Punkt SE. Staten har visserligen varit med och
              betalat Get Online Week, alltså en vecka. Om regeringen tycker
              att den är med och finansierar Digidels kampanj för folkbildning
              med de futtiga kronorna må det vara hänt.
            </seg>
            <seg n="a3462dc7">
              Vid årsskiftet lägger Digidel ned sin verksamhet, men det är
              fortfarande en miljon människor som står utanför. Digidel säger
              i sin slutrapport att det behövs ytterligare medel de närmaste
              tre åren för aktiva insatser för en digital delaktighet. Samstämmiga
              uppgifter från internationella undersökningar säger också att
              man måste göra insatser från samhällets sida för att de människor
              som nu är kvar utanför ska våga ta steget in.
            </seg>
            <seg n="6f6762f3">
              Man kan göra det med studiecirklar, på folkhögskolor eller med
              kampanjer via tv eller folkbildningsradio. Jag har själv utformat
              idén om it-Titti, som skulle kunna hjälpa till med olika saker
              i tv för att underlätta för människor att ta sig an sin dator
              eller smarta telefon.
            </seg>
            <seg n="9ea4f4f3">
              Digidel har jobbat mycket med dessa frågor, men trots det kvarstår
              en miljon människor. I sitt svar säger Maria Arnholm att hon tycker
              att detta är viktigt men att vi nog inte behöver lägga oss i och
              att folkbildningsförbunden får avgöra själva. Jag tycker att det
              blir ett problem. Dels ska de avgöra själva, dels har statsbidragen
              till folkbildningsförbunden frusits. Även om förbunden vill bestämma
              själva kan de inte satsa särskilt mycket.
            </seg>
            <seg n="567f820b">
              Jag tycker att det behövs en riktad satsning eller kampanj från
              statens sida.
            </seg>
          </u>
          <note type="speaker" n="37fbe6c9">
            Anf. 117 Statsrådet MARIA ARNHOLM (FP):
          </note>
          <u who="maria_arnholm_minister_2013" xml:id="i-d77a1bef2151fda8-37" n="d9e50f15">
            <seg n="ab179627">
              Herr talman! Jag delar Monica Greens oro, men jag vill ändå understryka
              att Sverige är det land i Europa som har störst andel digitalt
              delaktiga i befolkningen. Det hindrar inte att vi ska se till
              att vi blir ännu bättre, men låt oss komma ihåg att det är från
              den utgångspunkten vi startar.
            </seg>
            <seg n="ee45253e">
              Jag vet inte i vilken utsträckning it-Titti har bidragit till
              att vi har kommit så långt – det ska jag be att få lära mig mer
              om – men förutom Monica Green finns det naturligtvis många andra
              som har bidragit. Det är lärare i folkbildningen och i våra civilsamhällsorganisationer
              som har hjälpt till och sett till att vi har nått så långt.
            </seg>
            <seg n="7f879839">
              För att komma ännu längre är jag övertygad om att vi måste hitta
              ännu bättre sätt att nå dem som vi traditionellt sett inte når
              och som heller inte folkbildningen når. Där vill jag peka på det
              arbete med engagemangsguider i civilsamhället och folkbildningen
              som har pågått under några år. Där har man med lyckade resultat
              nått människor och engagerat dem i civilsamhälle och folkbildning.
              Det är den typen av insatser som jag tror är nödvändiga om vi
              ska komma ännu längre.
            </seg>
            <seg n="6b66cfc9">
              Folkbildningen, det vill säga folkhögskolorna och studieförbunden,
              har ett årligt bidrag om 3,5 miljarder kronor. Det är en stor
              summa pengar som man gärna själv vill bestämma över. I folkbildningens
              egna framtidstankar i Folkbildningens vägval det är så vi ska
              jobba med den utbildningen.
            </seg>
            <seg n="fbd83a77">
              När det gäller det speciella fallet i Boden, att utbildningen
              ligger där och hur den sköts, är det självklart att det är myndigheten
              som ska sköta och överse detta. Men som jag sade bevakar jag och
              följer upp detta.
            </seg>
            <seg n="ede486b2">
              Jag har också genom myndigheten informerat mig om att det har
              varit problem med Boden, att man löst dem och att alla har fått
              praktikplats efter en tid av problem. Kontinuerligt måste det
              följas upp, utvärderas och bli bättre. Problemet är att om man
              inte lyckas leverera kommer utbildningen inte att kunna fortsätta.
            </seg>
          </u>
          <note type="speaker" n="004a6d36">
            Anf. 125 LEIF PETTERSSON (S):
          </note>
          <u who="leif_pettersson_fd182b" xml:id="i-851e3014d64288db-0" n="ae8321cd">
            <seg n="3f42356f">
              Herr talman! Det är just det som är problemet. Om man inte får
              fram praktikplatser står vi där med en massa nästan färdigutbildade
              människor, både ungdomar och äldre som går på yrkeshögskolan,
              och de kommer inte att kunna utföra sitt jobb. Så kan vi inte
              ha det.
            </seg>
            <seg n="3485806d">
              Formen för hur det hela är styrt tycker jag är helt okej. Det
              är det sätt man måste göra det på. Branschens aktörer måste gå
              ihop, se vad de har behov av och sedan lägga upp utbildningarna
              utifrån det. Men när det inte fungerar måste regeringen ta tag
              i frågan. Man kan inte bara konstatera att det inte fungerade,
              att myndigheten hade sitt uppdrag men det blev inget av det.
            </seg>
            <seg n="1dc7b43f">
              Om man verkligen vill satsa så mycket på det som både regeringen
              och vi vill måste man också vara beredd att vidta åtgärder när
              man ser att det inte fungerar. Jag tror inte att vi har olika
              ambitioner, utan vi tycker båda att det är en jätteviktig utbildning.
              Den är viktig för samhällets utveckling, för att kunna kompetensförsörja
              just bristyrkena.
            </seg>
            <seg n="a0d5276b">
              Visst har man fått fram praktikplatser till den kull som finns
              i Boden. Det har jag förstått att man har lyckats med. Problemet
              är dock inte löst med det, för det finns inget åtagande från företagens
              sida att framöver ordna LIA-platser, om vi kallar dem så, utan
              det blir ett återkommande problem.
            </seg>
            <seg n="259f83fe">
              För inte så länge sedan fanns det uppgifter i tidningen om att
              utbildningen skulle läggas ned om man inte kunde ordna praktikplatser.
              I så fall blir hela Sveriges export lidande. Det är just tågförare
              vi behöver för att kunna skicka järnstyckena som vi tillverkar
              i Norrbotten till Borlänge, Avesta och andra ställen för att sedan
              exporteras.
            </seg>
            <seg n="54778609">
              Det handlar om mycket mer än bara en utbildning i just det här
              fallet. Det gäller nog många andra områden också. Det är viktiga
              samhällsfunktioner som de människor som genomgår dessa utbildningar
              ska upprätthålla.
            </seg>
          </u>
          <note type="speaker" n="5eee142b">
            Anf. 126 Statsrådet MARIA ARNHOLM (FP):
          </note>
          <u who="maria_arnholm_minister_2013" xml:id="i-d77a1bef2151fda8-38" n="d9e50f15">
            <seg n="46d6493a">
              Herr talman! Jag ska snart ha ytterligare en interpellationsdebatt
              om vad politiker bör och inte bör göra. Jag anser inte att politiker
              kan rycka ut och rädda varje utbildning som inte fungerar. Vi
              har myndigheter som vi ger uppdrag, regelverk och förnyade, förstärkta
              och fördjupade uppdrag när vi förstår att saker och ting inte
              fungerar, men vi kan inte gå in i de utbildningar som inte fungerar
              och detaljstyra. Det menar jag vore att sätta bocken till trädgårdsmästare.
              Dessutom finns tågförarutbildningar på fler ställen.
            </seg>
            <seg n="1ef0503b">
              Yrkeshögskolans idé är lite grann att det ska finnas utbildningar
              där de behövs, i yrken som behövs och där det finns branscher
              och företag som är beredda att ställa upp med det som krävs. Vi
              får självklart hoppas att man klarar det i Boden, men det finns
              även andra ställen där man kan utbilda tågförare, för givetvis
              måste vi ha dem.
            </seg>
          </u>
          <note type="speaker" n="897804ba">
            Anf. 127 LEIF PETTERSSON (S):
          </note>
          <u who="leif_pettersson_fd182b" xml:id="i-851e3014d64288db-1" n="ae8321cd">
            <seg n="7050f1b6">
              Herr talman! Jag begär inte att regeringen ska bedriva någon
              sorts brandkårsverksamhet. Det tror inte heller jag på, men jag
              tror att man ibland måste se att det finns problem. Då måste jag
              som ansvarig politiker våga ta ett kliv framåt och säga att så
              kan det inte fortsätta utan vi måste göra någonting åt det. Det
              gäller att samla de aktörer som finns inom utbildningen och tala
              med dem. Vi ska inte detaljstyra dem, men när någonting är fel
              ska vi kunna gå in och säga att felet måste rättas till. Det tycker
              jag att regeringen ska kunna göra utan att för den skull känna
              att man detaljstyr verksamheten. Vi är överens om att vi har en
              myndighetsordning i Sverige som gäller, men ibland måste vi också
              våga ta tag i problemen.
            </seg>
            <seg n="dfcd56da">
              Man har organiserat utbildningar över hela landet eftersom man
              har behov på olika ställen i Sverige. Det är inte organiserat
              så att man på ett ställe kan lägga ned en utbildning och att en
              annan utbildning sedan kan uppfylla behovet. Det finns inte så
              många platser på de andra ställena, och de klarar inte heller
              av att få fram tillräckligt med praktikplatser ifall de skulle
              ta över utbildningen från Boden. Det fungerar inte så.
            </seg>
            <seg n="c6f0d645">
              Utbildningarna är dimensionerade för att klara de behov som verkligen
              finns. Därför måste man se till att alla utbildningsorter fungerar
              med tanke på den situation vi har med stor brist på tågförare,
              vilket kommer att bestå under överskådlig tid.
            </seg>
          </u>
          <note type="speaker" n="7da44054">
            Anf. 128 Statsrådet MARIA ARNHOLM (FP):
          </note>
          <u who="maria_arnholm_minister_2013" xml:id="i-d77a1bef2151fda8-39" n="d9e50f15">
            <seg n="204d7890">
              Herr talman! Jag tror att Leif Pettersson och jag är överens
              om att yrkeshögskolan är en fantastisk skolform. Den är fortfarande
              i koltstadiet. Vi har precis tillsatt en intern utredning på departementet
              med en lång rad skönhetsfläckar att titta över. Behovet av långsiktighet
              för vissa dyra utbildningar, behovet av förberedande kurser, som
              ibland är svårt att uppfylla, behovet av bättre LIA vid några
              av utbildningarna och en lång rad andra saker utreds och ses över.
              Jag känner därför inte igen bilden att vi lutar oss tillbaka och
              inte tar tag i problemen.
            </seg>
            <seg n="64376c70">
              Jag tycker inte att de politiker är modiga som kliver in, pekar
              med hela handen, skramlar ihop folk och talar om vad de ska göra.
              I längden blir det ett rätt outhärdligt samhälle. Jag menar att
              vi måste försöka vara modiga nog att hitta styrmedel som förbättrar
              verksamheten långsiktigt över tid, där vi låter de myndighetschefer
              och tjänstemän vi har att sköta sitt samt förväntar oss att de
              företag och branscher som är delaktiga i yrkeshögskolan sköter
              sin uppgift.
            </seg>
          </u>
          <note n="69156782">
            Överläggningen var härmed avslutad.
          </note>
          <note n="6b4aece0">
            22 § Svar på interpellation 2013/14:289 om jämställdheten i bolagsstyrelser
          </note>
          <note type="speaker" n="120d814b">
            Anf. 129 Statsrådet MARIA ARNHOLM (FP):
          </note>
          <u who="maria_arnholm_minister_2013" xml:id="i-d77a1bef2151fda8-40" n="d9e50f15">
            <seg n="b0dcaa9f">
              Herr talman! Patrik Björck har frågat mig om jag är beredd att
              ta initiativ till en lagstiftning om jämställda bolagsstyrelser
              samt om jag är beredd att ompröva min negativa inställning till
              EU:s jämställdhetsarbete på den punkten.
            </seg>
            <seg n="a8bf9d2c">
              Regeringens hållning är oförändrad när det gäller lagstiftad
              kvotering till bolagens styrelser. Det är ägarnas ansvar att se
              till att styrelsen präglas av mångfald och att den samlade kompetens
              som finns bland både kvinnor och män tas till vara. För att lyckas
              med att få en jämn könsfördelning i ledningen måste företagen
              bestämma sig för det på högsta ledningsnivå. Det är vad staten
              som ägare gör, och det är därför som 49 procent av ledamöterna
              och 41 procent av ordförandena i de statligt helägda bolagen är
              kvinnor.
            </seg>
            <seg n="b0285913">
              Regeringen har tagit olika initiativ för att stärka kvinnors
              företagande och ledarskap. Som exempel kan jag nämna programmet
              Styrelsekraft, som drivs av Almi, och stödet till Golden Rules
              of Leadership.
            </seg>
            <seg n="3289ffa2">
              Regeringen välkomnar allmänt sett att EU-kommissionen tar initiativ
              till förbättrad jämställdhet. I fråga om lagstiftning om jämnare
              könsfördelning i bolagsstyrelser anser dock regeringen, i likhet
              med en majoritet i riksdagen, att kommissionens förslag inte är
              förenligt med vare sig subsidiaritetsprincipen eller proportionalitetsprincipen.
            </seg>
            <seg n="0dd3cdf8">
              Jag håller med Patrik Björck om att det är ett problem att utvecklingen
              går alltför långsamt. Jag fortsätter därför dialogen med näringslivet
              och andra centrala aktörer för att diskutera strategier för hur
              synen på bemanningen av ledande positioner och av styrelser kan
              utvecklas med en jämn könsfördelning som mål.
            </seg>
          </u>
          <note type="speaker" n="c5d4e9a7">
            Anf. 130 PATRIK BJÖRCK (S):
          </note>
          <u who="patrik_bjorck_7044f9" xml:id="i-d3dd5797c4e32a2d-0" n="bbc79b89">
            <seg n="a0bb9b4f">
              Herr talman! Jag tackar statsrådet för svaret på interpellationen.
              Frågan om jämställdhet i bolagsstyrelserna har fått förnyad aktualitet,
              eftersom Svenskt Näringsliv beskrivit sin syn på varför vi inte
              har jämställdhet i bolagsstyrelserna. De har sagt att det beror
              på att det inte existerar kompetenta kvinnor. Det är ett ganska
              provokativt ställningstagande, minst sagt. Jag hade väl hoppats
              och trott att detta provokativa ställningstagande skulle rubba
              jämställdhetsminister Maria Arnholms lite rigida inställning i
              den här frågan och möjligen fått henne att tänka till, tänka om
              och agera till det bättre.
            </seg>
            <seg n="de123cb8">
              Jag ställde två frågor i min interpellation, herr talman. På
              frågan om statsrådet är beredd att ta något initiativ för att
              det ska bli jämställdhet i näringslivet är svaret ett mycket tydligt
              nej. Jämställdhetsministern är inte beredd att ta några initiativ.
              Den andra frågan var om statsrådet är beredd att ompröva sin negativa
              inställning till EU:s jämställdhetsarbete. Även där är svaret
              ett mycket tydligt nej.
            </seg>
            <seg n="0752de93">
              Detta är naturligtvis tragiskt. Det är tragiskt för jämställdheten
              som sådan. Det är tragiskt för män och kvinnor i det här landet.
              Men det är extra tragiskt, herr talman, eftersom Sverige härigenom
              befäster den negativa bild som man har fått i Europa om att Sverige,
              som tidigare gick i bräschen för jämställdhetsarbetet, numera
              är ett drivankare, en bromskloss, någon som stoppar och förhindrar,
              säger nej och står i vägen. Det är mycket tragiskt när Sverige
              intar den ställningen i Europa. Jag vet att många personer som
              brinner för jämställdhet i Europa är chockade, förvånade och förtvivlade
              över det ställningstagande som jämställdhetsminister Maria Arnholm
              och regeringen gör i de här frågorna.
            </seg>
            <seg n="1e1e1db6">
              Det var lite anmärkningsvärt i den tidigare debatten när jämställdhetsministern
              tog mothåll och jämförde de här två debatterna med varandra och
              gjorde något uttalande likt att politiker inte ska lägga sig i
              och att det skulle bli ett outhärdligt samhälle om politiker lade
              sig i. Ministern pekade på att det tydligen var något liknande
              ställningstagande i den här frågan.
            </seg>
            <seg n="cad62fbb">
              Det är just den inställningen som är så tragisk. Det här med
              att, som ministern sade i svaret, fortsätta dialogen med näringslivet
              och andra centrala aktörer för att diskutera strategier för hur
              synen på bemanningen av ledande positioner och av styrelser kan
              utvecklas, med en jämn könsfördelning som mål – det är på något
              sätt förbisprunget, för den som man ska ha dialogen med, näringslivet,
              har gått ut och sagt att det inte finns några kompetenta kvinnor.
              Då kan man naturligtvis ha en dialog hur länge som helst, herr
              talman. Det lär inte bli någon förändring om man har den inställningen.
              Då måste tyvärr jämställdhetsministern göra det som hon helst
              inte vill göra: lägga sig i.
            </seg>
            <seg n="085f217a">
              För mig som oppositionspolitiker är regeringens ställningstagande
              mycket märkligt. Jag skulle inte vilja något hellre än att lägga
              mig i och styra och regera det här landet och göra något bättre
              av det. Det känns egendomligt när man som regeringsföreträdare
              värjer sig för möjligheten att lägga sig i, göra landet och samhället
              bättre och öka jämställdheten. Det är en mycket märklig inställning.
            </seg>
            <seg n="c9fe454a">
              Men vi får möjlighet att ändra på det vid nästa val. Då får vi
              förhoppningsvis en regering som vill lägga sig i, som vill använda
              regeringsmakten och som vill det här landet något mer, större
              och bättre än vad vi har i dag.
            </seg>
          </u>
          <note type="speaker" n="7e62f37d">
            Anf. 131 DÉSIRÉE LILJEVALL (S):
          </note>
          <u who="desiree_liljevall_d1fbfb" xml:id="i-7d915cfbf93f311c-0" n="201425b4">
            <seg n="32865a9a">
              Herr talman! En elefant som klampade in i en porslinsbutik –
              det var en av många målande beskrivningar efter intervjun i Ekot
              med Jens Spendrup, ordförande i Svenskt Näringsliv. Hård kritik
              ska han ha, och hård kritik fick han för att ha förklarat den
              låga andelen kvinnor i bolagsstyrelserna med att det finns få
              kvinnor med rätt kompetens. Man kunde ha hoppats att det var en
              tillfällig blunder, en groda, men vid försvarstalen i morgonsofforna
              efteråt blev det inte bättre, och den efterföljande pudeln uteblev.
              I stället gick Spendrup på om att antalet kvinnliga företagschefer
              fördubblats sedan millennieskiftet och menade att dessa chefer
              kan hamna i styrelser vad det lider. Simsalabim har Sverige världens
              bästa styrelser – en klockren ekvation, menar Spendrup.
            </seg>
            <seg n="942886f9">
              Nej, herr talman, statistiken talar sitt tydliga språk. Det går
              långsamt. Det går väldigt långsamt. Och den uppenbara likgiltigheten
              och kunskapsbristen hos Svenskt Näringslivs ordförande ökar inte
              farten.
            </seg>
            <seg n="69e53a58">
              Vad är problemet? Ja, gamla invanda rutiner är uppenbarligen
              svåra att bryta. Flera storägare väljer sina styrelseledamöter
              ur den egna kretsen av lojala och pålitliga själar, och i dessa
              kretsar finns få kvinnor. Den officiella förklaringen är att det
              saknas kompetens. Herraväldet paxar platser åt karbonkopior av
              sig själva, det vill säga andra herrar. Med andra ord går vänskap
              före professionalism.
            </seg>
            <seg n="8f2e566c">
              Herr talman! Vi skriver år 2014. Frågan om kvotering har varit
              på agendan i 15 år. Om drygt en och en halv vecka har vi den 8
              mars, den internationella kvinnodagen. Våra nordiska grannar Norge
              och Island och EU-länder som Frankrike, Holland och Spanien har
              redan gjort det. När tar Sverige nästa steg?
            </seg>
          </u>
          <note type="speaker" n="e3e2acc2">
            Anf. 132 EVA-LENA JANSSON (S):
          </note>
          <u who="eva-lena_jansson_c13ca9" xml:id="i-19dd10822fa4d1eb-5" n="86680964">
            <seg n="db5b2541">
              Herr talman! Jag är en av dem som varje år sedan riksdagsinträdet
              väckt motioner för kvotering i bolagsstyrelser. Jag har inte nöjt
              mig med bolagsstyrelser i privata börsbolag, utan har även väckt
              motioner om kvotering i kommunala bolag och landstingskommunala
              bolag. Det finns strukturer i samhället som vi måste göra någonting
              åt.
            </seg>
            <seg n="011fb979">
              Jag blir lika förvånad som Patrik Björck över att vi har ministrar
              som inte vill agera politiskt utan hävdar att detta är någonting
              som ska lösa sig av sig självt. I svaret till Patrik Björck säger
              jämställdhetsministern att hon fortsätter dialogen med näringslivet.
              Min fråga är: Vilken dialog? Hur kan man ha en dialog med några
              som inte ens är intresserade?
            </seg>
            <seg n="6fccee2a">
              Varför motsätter man sig kvotering? Jag får egentligen inget
              svar på varför regeringen inte vill att vi ska ha kvotering. Det
              framgår inte. Regeringens hållning är oförändrad när det gäller
              lagstiftad kvotering till bolagens styrelser, säger jämställdhetsministern
              i interpellationssvaret. Varför?
            </seg>
            <seg n="ca01c77f">
              Vi såg att det hände någonting när den socialdemokratiska regeringen
              sade att den skulle komma med lagstiftning. Då började det ske
              en förändring. Men sedan försvann hotet i och med att vi fick
              en borgerlig regering som sade: Det där får de sköta själva. Vi
              tror inte på att kvinnor är tillräckligt kompetenta. Därför ska
              vi inte ha någon kvotering.
            </seg>
            <seg n="1439ba92">
              Jag kan informera jämställdhetsministern om att Svenskt Näringsliv
              i dag tillämpar kvotering till sin egen styrelse – utifrån branschtillhörighet.
              Jag utgår också från att jämställdhetsministern är inkvoterad
              i regeringen. Det är inte en ren tillfällighet att Folkpartiet
              har fyra ministrar, Centerpartiet fyra och Kristdemokraterna tre
              och att övriga kommer från Moderaterna. Det har med storleken
              att göra. Det är alltså kvotering. Uppenbarligen tycker därmed
              regeringen att kvotering är bra.
            </seg>
            <seg n="3c079346">
              Varför tycker man då inte att kvotering är bra i just det här
              fallet? Vad är det som är så farligt med att säga att det underrepresenterade
              könet ska ha minst 40 procent i en börsbolagsstyrelse och därmed
              låta företaget ta fram de kompetenta kvinnor som finns? Jag tvivlar
              inte på att de finns. Jag är helt övertygad om att de finns. Jag
              vet också att de undantas av de maktstrukturer vi har i dag i
              samhället. Vad är orsaken till regeringens motstånd mot att införa
              en kvoteringslag i Sverige? Som Désirée Liljevall redovisade finns
              det många länder som har tagit de här stegen. Jag tycker inte
              att det går så jättedåligt för Norge just nu, även om jag inte
              gillar den regeringen heller. De lyckas ändå hålla sig hyfsat
              bra framme.
            </seg>
          </u>
          <note type="speaker" n="b39440cb">
            Anf. 133 Statsrådet MARIA ARNHOLM (FP):
          </note>
          <u who="maria_arnholm_minister_2013" xml:id="i-d77a1bef2151fda8-41" n="d9e50f15">
            <seg n="6622312c">
              Herr talman! Tack så mycket alla tre för en härlig debatt! Jag
              tycker att det är kul.
            </seg>
            <seg n="94266a93">
              Herr talman! Jag tillhör dem som tycker att kvotering är en mycket
              bra metod. Jag har blivit inkvoterad sedan jag var 17 år och blev
              inkvoterad i Folkpartiets ungdomsförbunds styrelse, för det hade
              Bonnie Bernström som då var ordförande bestämt.
            </seg>
            <seg n="ec6b3c25">
              Jag tycker att kvotering är en utmärkt metod. Den tillämpas av
              så gott som alla politiska partier, vilket avspeglar sig i denna
              kammare. Det har avspeglat sig i regeringarna sedan Olof Palmes
              dagar. Det avspeglar sig i de statliga bolagens styrelser. Tyvärr
              avspeglar det sig inte fackförbundens styrelser, inte i de kommunala
              bolagens styrelser och i alldeles för få av börsbolagens och andra
              privata bolags styrelser.
            </seg>
            <seg n="6a4eec3b">
              Kvotering är en utmärkt metod för att få mångfald när det gäller
              kön men också när det gäller etnicitet och andra diskrimineringsgrunder.
              Det ska man inte glömma bort. Men att vara för kvotering som metod
              behöver inte innebära att man tycker att politiker ska bestämma
              att alla fackföreningar, privata företag och börsbolag ska kvotera.
            </seg>
            <seg n="ae850ece">
              Att vara politiker innebär självklart, Patrik Björck, att man
              tycker att det är viktigt att politiken tar ett ansvar. Det är
              befängt att påstå något annat. Jag är inte på den ändan av skalan
              att jag inte vill göra någonting. Jag skulle aldrig drömma om
              att beskylla Patrik Björck för att vara på andra ändan och säga
              att Patrik Björck var beredd att gå in och bestämma allting i
              enskilda människors, privata företags eller fackföreningars liv,
              göranden och låtanden.
            </seg>
            <seg n="5b4d76f0">
              Självklart finns det en balanspunkt. Det kan inte vara så svårt
              för vare sig Patrik Björck eller Eva-Lena Jansson att förstå att
              det är den balanspunkten vi talar om. Jag är på principiella grunder
              tveksam till och motståndare till att politiker ska bestämma.
              Det var den parallellen jag drog, Patrik Björck. De ska inte sköta
              enskilda utbildningar vare sig i Boden eller någon annanstans
              eller gå in och tala om hur företag ska drivas och ledas. Det
              är förklaringen.
            </seg>
            <seg n="e6849933">
              Det hindrar inte att jag är beredd, villig och sugen på att göra
              vad som står i min makt utan att överskrida den gränsen för att
              föra dialog med de många näringslivsföreträdare som tycker att
              det är en viktig fråga och talar om den. Att påstå att Svenskt
              Näringsliv har en gemensam uppfattning är helt felaktigt.
            </seg>
            <seg n="087fad9e">
              Jag menar att de ord som Jens Spendrup fällde, och som vi också
              vet att han har nyanserat i efterhand, var ett ganska bra uttryck
              för hur det låter i många företagsledningar, organisationsledningar,
              fackförbundsledningar och på många ställen där makten finns.
            </seg>
            <seg n="50d74288">
              Jens Spendrup har också i handling motbevisat de orden genom
              att på de tre positioner han har innehavt nyligen som ledare i
              Helsingforss Handelskammare, Företagarna och nu senast i Svenskt
              Näringsliv ha utsett mycket kompetenta personer som är kvinnor.
            </seg>
            <seg n="347c3510">
              Det finns en uppdriven ilska och missnöje med hur det är. Men
              det behövs någon nyans och balans i hur samtalen kan och bör föras
              om vart vi på väg.
            </seg>
          </u>
          <note type="speaker" n="b0743bd8">
            Anf. 134 PATRIK BJÖRCK (S):
          </note>
          <u who="patrik_bjorck_7044f9" xml:id="i-d3dd5797c4e32a2d-1" n="bbc79b89">
            <seg n="1a30693a">
              Herr talman! Statsrådet säger att kvotering är en bra metod.
              Nu blir jag ännu mer förvånad och har lite svårt att förstå jämställdhetsministerns
              agerande.
            </seg>
            <seg n="2053ef80">
              Om man tycker att kvotering är en bra metod, om många länder
              i Europa nu går före och använder den i bolagsstyrelserna, om
              det finns ett starkt arbete i EU-parlamentet och kommissionen
              för att flytta fram jämställdhetsarbetet på den punkten och använda
              den bra metoden kvotering blir jag väldigt förvånad över att inte
              jämställdhetsministern ser en möjlighet och en chans.
            </seg>
            <seg n="ae2f3334">
              Att vara politiker handlar också om att göra det möjliga möjligt.
              Det handlar om att se chanserna när de kommer och agera när dörrar
              öppnas. Det handlar om att inte bara stånga pannan blodig mot
              väggen som är stängd utan att ta tillfället i flykten. Det är
              vad som utmärker en handlingskraftig politiker i motsats till
              en politiker som inte får någonting gjort. Därför är det så konstigt
              när jämställdhetsministern får alla dessa möjligheter men väljer
              att inte göra någonting. Kvotering är en bra metod.
            </seg>
            <seg n="a5e04bc8">
              En annan sak som också gör mig lite förvånad när jag läser tidningen
              är att det står i ett utdrag från Svenska Dagbladet att regeringen
              laddar för en kvoteringslag. Sedan är det en bild på bland annat
              jämställdhetsministern med anledning av debatten om Svenskt Näringslivs
              ställning i den här frågan.
            </seg>
            <seg n="10dd7a34">
              Det gör mig också förvånad över det mycket svaga svaret på en
              viktig fråga. Jag hade naturligtvis hoppats och trott att vi skulle
              få en framåtsyftande debatt och att vi haft en radikal och lite
              arbetsvillig jämställdhetsminister.
            </seg>
            <seg n="c614404c">
              Herr talman! I någon mening kan jag känna en viss sympati. Att
              vara oppositionspolitiker är inte alltid det roligaste. Det är
              att skriva i vatten. Man jobbar för saker, och sedan blir de inte
              genomförda eftersom man inte får igenom dem i kammaren. Men frågan
              är om inte att vara jämställdhetsminister i en moderatledd regering
              är värre. Det måste vara oerhört mycket mer frustrerande att ha
              möjligheterna inom räckhåll men inte använda dem.
            </seg>
            <seg n="e6e5ca0e">
              Kvotering är en bra metod, och det visar sig att det sker förflyttningar
              i Europa, i Europaparlamentet, i EU-kommissionen och bland stora
              länder i Europa som går mot detta, och man vill se den vägen och
              att Sverige skulle kunna vara med och bejaka detta.
            </seg>
            <seg n="0f986638">
              Nu ifrågasätter jämställdhetsministern huruvida Svenskt Näringslivs
              ordförande har auktoritet att tala för sin organisation. Jag kan
              inte göra några sådana bedömningar. Jag förutsätter att en vald
              ordförande har auktoritet och legitimitet att uttala sig för sin
              organisations vägnar i frågor som är viktiga för organisationen.
            </seg>
            <seg n="66578936">
              Svenskt Näringsliv har den attityden. Det är ett skäl som pekar
              på att metoden att vänta och se och tro på frivillighet är diskvalificerad
              genom Svenskt Näringslivs agerande. Svenskt Näringslivs agerande,
              det faktum att jämställdhetsministern erkänner att kvotering är
              en bra metod, att det sker en rörelse i Europa, allt detta sammantaget
              gör det obegripligt att inte jämställdhetsministern, om hon hade
              några visioner och ville någonting, tar de starka möjligheterna
              och gör någonting.
            </seg>
            <seg n="71290917">
              Det hade varit skönt att få höra från talarstolen här i dag.
              Men det fick vi inte. Det tycker jag är sorgligt.
            </seg>
          </u>
          <note type="speaker" n="3a511fdd">
            Anf. 135 DÉSIRÉE LILJEVALL (S):
          </note>
          <u who="desiree_liljevall_d1fbfb" xml:id="i-7d915cfbf93f311c-1" n="201425b4">
            <seg n="508cdf9e">
              Herr talman! Kvotering är en bra metod. Precis som ministern
              redovisade har det i politikens värld länge varit en självklarhet.
              Män och kvinnor samsas om utrymmet, och det finns en hyfsat jämn
              fördelning mellan könen.
            </seg>
            <seg n="faaa4256">
              Ministern redovisade också några av sina andra principer. Också
              jag har principer. Det är till exempel inte 2000-tal att bara
              ha män i toppen. Det är definitivt inte värdigt ett land som Sverige
              som kallar sig om inte världens mest jämställda så ett av dem.
              Det är ett resursslöseri. Om det går så här långsamt kommer varken
              jag eller min 17-åriga dotter någonsin att få vara med om ett
              jämställt Styrelsesverige.
            </seg>
            <seg n="9494c9ff">
              Herr talman! Det duger inte att som strutsen stoppa huvudet i
              sanden. Jag tycker att jämställdhetsministern ska sträva efter
              att gå till historieböckerna som den minister som verkligen satte
              ned foten i jämställdhetsfrågan. Om hon vill kan hon få lite stöd
              genom att hålla kollegan Peter Norman i handen. Han har gett positiva
              signaler i den här frågan. Då skulle jag bli glad som en lärka
              och sträcka på mig stolt som svensk kvinna och feminist!
            </seg>
          </u>
          <note type="speaker" n="313ea2bb">
            Anf. 136 EVA-LENA JANSSON (S):
          </note>
          <u who="eva-lena_jansson_c13ca9" xml:id="i-19dd10822fa4d1eb-6" n="86680964">
            <seg n="0ca50302">
              Herr talman! Vi ställer krav på börsföretag och bolag. Vi har
              massor med lagar som inskränker och påverkar företagsstyrelser.
              Det vet Maria Arnholm, precis som jag.
            </seg>
            <seg n="2edb633c">
              Det har funnits ett motstånd till exempel mot att man skulle
              ha arbetstagarrepresentanter i styrelser. Det tycker väl alla
              är självklart i dag. Men jag kan säga att den dagen fackföreningsrörelsen
              startade var det inte självklart att man också skulle vara representerad
              i styrelser för de företag man jobbade i.
            </seg>
            <seg n="3cc70b84">
              Visst har det funnits motstånd – det kommer alltid att finnas
              motstånd.
            </seg>
            <seg n="8bca6a34">
              Det jag blir mest upprörd över är faktiskt det hyckleri, herr
              talman, som jag tycker att jag ser från regeringen. Nu syftar
              jag inte på statsrådet som står här, men vi har haft massor av
              statsråd som tidigare sagt att de kanske ska göra någonting. Hela
              tiden kommer det att man nu öppnar upp för det här.
            </seg>
            <seg n="20849d08">
              Jag ska citera Anders Borg, som sade: Det är uppenbart att det
              här löses i en väldigt, väldigt långsam takt. Jag tycker att argumenten
              mot lagstiftning gradvis eroderar och att skälen för att överväga
              lagstiftning har stärkts.
            </seg>
            <seg n="2a713fa0">
              Det där tolkade en del, herr talman, som att finansministern
              var för en kvotering. Det han sade var att skälen för att överväga
              hade stärkts. Nu sitter han nog och väger på någon stol och funderar
              på huruvida det är bra eller inte med kvotering.
            </seg>
            <seg n="2e4aa2b9">
              Här har vi ett statsråd som säger att hon är för kvotering och
              tycker att det är en bra metod, men hon vill inte in och peta
              i företagsstyrelser.
            </seg>
            <seg n="619bd7fb">
              Då blir min fråga: Vilka andra förändringar tänker statsrådet
              göra som påverkar börsbolag, där vi verkligen påverkar dem med
              olika typer av lagstiftning?
            </seg>
            <seg n="5c43a18b">
              Vi kommer att göra det hela tiden med våra politiska beslut,
              när det gäller arbetsgivarintyg för dem som blivit arbetslösa,
              sjukintyg för dem som är sjuka och så vidare. Vi gör det i politiska
              sammanhang, för vi tror att det är någonting vi vill åstadkomma.
              Vi vill åstadkomma en jämställd värld, där kvinnor och män får
              lika inflytande och makt i samhället, ekonomiskt också.
            </seg>
          </u>
          <note type="speaker" n="29706c9d">
            Anf. 137 Statsrådet MARIA ARNHOLM (FP):
          </note>
          <u who="maria_arnholm_minister_2013" xml:id="i-d77a1bef2151fda8-42" n="d9e50f15">
            <seg n="09023eb8">
              Herr talman! Jag vet inte hur många gånger Patrik Björck sade
              förvånad och konstigt. Jag tänker: Vad är det som är så konstigt?
            </seg>
            <seg n="f0f6c55b">
              Jag är för kvotering som metod. Jag är för en massa saker som
              det inte är självklart för mig att jag ska bestämma att alla andra
              ska göra. Men sedan inser jag att för Patrik Björck är det som
              är bra för någon eller det som jag kan välja något som han och
              hans partivänner ska bestämma att alla ska göra. Så kan det väl
              inte vara! Nog går det väl att begripa att jag tycker att kvotering
              är en bra metod.
            </seg>
            <seg n="cb50db5b">
              Jag måste bara fråga: Vill Patrik Björck också lagstifta om att
              alla fackförbund i Sverige ska ha minst 40 procent av varje kön
              i sina styrelser? Det måste nästan vara den självklara följden
              av att Patrik Björck inte förstår att det finns en avvägning att
              göra.
            </seg>
            <seg n="e40b6f1e">
              Jag tycker att det är rimligt att vi fäller hårda ord i en hård
              debatt, för det här är en princip som jag tycker är viktig. Samtidigt
              delar jag interpellantens och de två andra riksdagsledamöternas
              ilska över att det fortfarande ser ut som det gör.
            </seg>
            <seg n="facab0e9">
              Jag har förstått att det är obegripligt att jag när jag blir
              arg över någonting inte vill bestämma hur andra ska göra.
            </seg>
            <seg n="965a7776">
              Jag är inte lat – jag är rätt arbetsam. Jag försöker verkligen
              göra skillnad genom möten, diskussioner och samtal, för jag tror
              att den enda vägen att gå är att öppna för mångfald med metoden
              kvotering både för kvinnor och för andra underrepresenterade grupper.
            </seg>
            <seg n="19b8dd91">
              Jag vill i det längsta avstå från att göra detta lagstiftningsvägen.
              Det borde inte vara så svårt att förstå.
            </seg>
          </u>
          <note type="speaker" n="c2c5daab">
            Anf. 138 PATRIK BJÖRCK (S):
          </note>
          <u who="patrik_bjorck_7044f9" xml:id="i-d3dd5797c4e32a2d-2" n="bbc79b89">
            <seg n="4abd5f7d">
              Herr talman! Hög tid att könskvotera för bolagens och landets
              bästa.
            </seg>
            <seg n="8cb86c21">
              Argumenten emot kvotering blir allt svårare att förstå. Bolag
              med könsblandade styrelser sköts bättre och är mer lönsamma än
              andra, och det är en myt att det råder brist på lämpliga kvinnliga
              kandidater.
            </seg>
            <seg n="734b15bd">
              Det skriver 17 företrädare för näringsliv och ekonomisk forskning.
            </seg>
            <seg n="da5f5d3a">
              De säger just detta att argumenten blir svårare och svårare att
              förstå, utifrån att ett stort antal studier visar att bolag med
              fler kvinnor i styrelsen har bättre lönsamhet, högre aktieavkastning
              och tar större samhällsansvar. Bolagsstyrelser med balans av kvinnor
              och män är mer aktiva, kommer med fler förslag och kräver mer
              information av vd. Könsbalanserade styrelser fungerar bättre i
              sin kontrollfunktion och är mer benägna att byta ut bolagets vd
              när verksamheten går dåligt.
            </seg>
            <seg n="43bd4071">
              När forskare och näringslivsföreträdare argumenterar på detta
              sätt, väldigt strikt, med en konkret argumentation om varför de
              är för detta – naturligtvis bortsett från alla andra aspekter
              man kan ha på frågan – blir det väldigt svårt att förstå argumenten.
            </seg>
            <seg n="3e428ce0">
              Det är när argumenten blir irrationella – det finns folk som
              bara inte vill – som man måste överväga politikens maktmedel.
              Med en rationell medmänniska kan man naturligtvis föra ett rationellt
              resonemang. Men om den medmänniska som man resonerar med är helt
              irrationell och dessutom besitter en massa makt måste demokratin
              använda makt, motmakt, för att samhället ska kunna gå vidare.
            </seg>
            <seg n="871d9a9a">
              Jag delar jämställdhetsministerns uppfattning, herr talman, att
              man inte alltid kan göra allting. Jag vill inte heller alltid
              att alla ska tvingas göra det jag vill. Men vi har just nu i dag
              en unik möjlighet, en unik politisk möjlighet, att föra den här
              frågan framåt. Jag har i mina tidigare inlägg argumenterat för
              vari den möjligheten består.
            </seg>
            <seg n="08b1d4ba">
              Kvotering kommer, herr talman. Var så säker på det! Frågan är
              om jämställdhetsminister Maria Arnholm ska vara ett drivankare
              som bromsar eller om hon ska skjuta på.
            </seg>
          </u>
          <note type="speaker" n="e5658186">
            Anf. 139 Statsrådet MARIA ARNHOLM (FP):
          </note>
          <u who="maria_arnholm_minister_2013" xml:id="i-97ca880fda8b0315-3" n="d9e50f15" next="i-4ed4f4e4b27e1932-3">
            <seg n="a0fec599">
              Herr talman! Jag håller med om att argumenten mot en jämn fördelning
              mellan könen i alla maktsammanhang blir svårare och svårare att
              förstå. Det gäller makt, och det gäller till exempel föräldraskap.
              De senaste 20 åren har vi beforskat vad det betyder att dela lika
              på föräldraförsäkringen och vad det betyder med delad makt i styrelserum
              i både företag och organisationer. Jag håller verkligen med om
              att det blir svårare och svårare att begripa att de som har makt
              inte gör någonting åt det.
            </seg>
            <seg n="4b95de92">
              Regeringen har visat att där vi har makt, inom bolag som vi äger
              och i de myndigheter som vi styr över, har vi lärt oss och tagit
              till oss denna kunskap. Jag förväntar mig, tror och räknar med
              att också företag, fackförbund och organisationer går i samma
              riktning. Jag försöker propagera för det på alla sätt jag kan.
            </seg>
            <seg n="23887790">
              Jag förstod att Eva-Lena Jansson retar sig lite på att man kan
              föranstalta om att förr eller senare kommer måttet att vara rågat.
              Men jag tillhör dem som unnar sig att säga att det finns en tidpunkt
              när det har stått stilla så länge att vi måste vara beredda att
              överge en princip för en annan princips skull.
            </seg>
            <seg n="b255b995">
              Det är klart att jag ser fram mot nästa debatt vi ska ha, Patrik
              Björck, för vi brukar debattera detta rätt regelbundet. Då kanske
              du har funderat lite över vad du vill säga till de fackförbund
              som i dag har en väldigt dålig representation i sina maktkorridorer.
            </seg>
            <seg n="de170a16">
              Tack för en bra debatt!
            </seg>
          </u>
          <note n="69156782">
            Överläggningen var härmed avslutad.
          </note>
          <note n="4dfb49c2">
            23 § Bordläggning
          </note>
          <note n="883a0d3a">
            Följande dokument anmäldes och bordlades:
          </note>
          <note n="c6ca37a6">
            24 § Anmälan om interpellationer
          </note>
          <note n="61755780">
            Följande interpellationer hade framställts:
          </note>
          <note n="9d154be3">
            den 21 februari
          </note>
          <note n="b1435900">
            Anna Wallén
          </note>
          <note n="8649f3e8">
            Ann-Christin Ahlberg
          </note>
          <note n="b0e3e845">
            Hannah Bergstedt
          </note>
          <note n="66c4ee08">
            den 24 februari
          </note>
          <note n="6c69096f">
            Patrik Björck
          </note>
          <note n="79b12fe1">
            Monica Green
          </note>
          <note n="2674f5fd">
            Åsa Lindestam
          </note>
          <note n="974f66d2">
            Ibrahim Baylan
          </note>
          <note n="a4b17bbd">
            Johan Andersson
          </note>
          <note n="786b1e87">
            den 25 februari
          </note>
          <note n="819078c0">
            Kerstin Nilsson
          </note>
          <note n="e769bee6">
            25 § Anmälan om frågor för skriftliga svar
          </note>
          <note n="0ec18695">
            Följande frågor för skriftliga svar hade framställts:
          </note>
          <note n="9d154be3">
            den 21 februari
          </note>
          <note n="947b8e25">
            Siv Holma
          </note>
          <note n="20d72e4f">
            Leif Jakobsson
          </note>
          <note n="20d72e4f">
            Leif Jakobsson
          </note>
          <note n="60152968">
            Hillevi Larsson
          </note>
          <note n="66c4ee08">
            den 24 februari
          </note>
          <note n="ee6ac358">
            Maria Stenberg
          </note>
          <u who="maria_arnholm_minister_2013" xml:id="i-4ed4f4e4b27e1932-3" n="d9e50f15" prev="i-97ca880fda8b0315-3">
            <seg n="6ae06162">
              Barbro Westerholm
            </seg>
          </u>
          <note n="7db0cd87">
            Jörgen Hellman
          </note>
          <note n="1e4f722a">
            Tomas Eneroth
          </note>
          <note n="786b1e87">
            den 25 februari
          </note>
          <note n="a1e7c943">
            Christina Oskarsson
          </note>
          <note n="a1e7c943">
            Christina Oskarsson
          </note>
          <note n="c04fbe4e">
            Peter Persson
          </note>
          <note n="2c1e6a06">
            26 § Anmälan om skriftliga svar på frågor
          </note>
          <note n="baa6d05e">
            Skriftliga svar på följande frågor hade kommit in:
          </note>
          <note n="66c4ee08">
            den 24 februari
          </note>
          <note n="7553ef44">
            Elin Lundgren
          </note>
          <note n="4549a2d8">
            Håkan Bergman
          </note>
          <note n="786b1e87">
            den 25 februari
          </note>
          <note n="3ba018e8">
            Lars Eriksson
          </note>
          <note n="a1e7c943">
            Christina Oskarsson
          </note>
          <note n="bfc66853">
            27 § Kammaren åtskildes kl. 21.58.
          </note>
          <note n="2dff9120">
            Förhandlingarna leddes
          </note>
          <note n="f3be8b7a">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
