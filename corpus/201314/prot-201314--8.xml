<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--8</head>
          <docDate when="2013-10-02">2013-10-02</docDate>
        </div>
      </front>
      <body>
        <div>
          <note n="a6e7543f">
            ﻿
          </note>
          <note n="bf243ea4">
            Riksdagens protokoll
          </note>
          <note n="7739603e">
            2013/14:8
          </note>
          <note type="date" n="85c39c42">
            Onsdagen den 2 oktober
          </note>
          <note n="bac0dd08">
            Kl. 09:00 - 16:11
          </note>
          <note n="00d4fb1a">
            1 § Justering av protokoll
          </note>
          <note n="e1b8cdf6">
            Protokollet för den 26 september justerades.
          </note>
          <note n="baf7c141">
            2 § Ansökan om ledighet
          </note>
          <note n="54e654f9">
            Andre vice talmannen meddelade att Rickard Nordin (C) ansökt
            om ledighet under tiden den 21 oktober–20 december.
          </note>
          <note n="93c60135">
            Kammaren biföll denna ansökan.
          </note>
          <note n="bd0ae079">
            Andre vice talmannen anmälde att Karin Östring Bergman (C) skulle
            tjänstgöra som ersättare för Anders Flanking (C) under Rickard
            Nordins ledighet.
          </note>
          <note n="0d77f1ba">
            Andre vice talmannen meddelade att Ardalan Shekarabi (S) ansökt
            om ledighet under tiden den 4 november–31 december.
          </note>
          <note n="93c60135">
            Kammaren biföll denna ansökan.
          </note>
          <note n="20de41ab">
            Andre vice talmannen anmälde att Agneta Karlsson (S) skulle tjänstgöra
            som ersättare för Ardalan Shekarabi.
          </note>
          <note n="4e4ab8ee">
            3 § Meddelande om ändring i kammarens sammanträdesplan
          </note>
          <note n="88692552">
            Andre vice talmannen meddelade att interpellationssvar torsdagen
            den 3 oktober kl. 12.00 skulle utgå.
          </note>
          <note n="49f756e8">
            4 § Meddelande om partiledardebatt
          </note>
          <note n="a562be7b">
            Andre vice talmannen meddelade att partiledardebatt skulle äga
            rum onsdagen den 16 oktober kl. 9.00 .
          </note>
          <note n="9b5e3077">
            5 § Meddelande om aktuell debatt om integritet på nätet
          </note>
          <note n="588987f5">
            Andre vice talmannen meddelade att på begäran av Vänsterpartiets
            riksdagsgrupp skulle en aktuell debatt om integritet på nätet
            anordnas fredagen den 8 november kl. 9.00 .
          </note>
          <note n="1888d45d">
            Från regeringen skulle försvarsminister Karin Enström (M) delta.
          </note>
          <note n="ccb4b15b">
            Den inkomna skrivelsen hade följande lydelse:
          </note>
          <note n="20e67ba4">
            Begäran om aktuell debatt med anledning av USA:s övervakning
            av datatrafik
          </note>
          <note n="f520b70d">
            Massmedia har nyligen avslöjat att USA:s nationella säkerhetstjänst
            NSA under en längre tid har övervakat datatrafik mellan medborgare.
          </note>
          <note n="f96a2a30">
            Svenska myndigheter som har en del av sin datatrafik kopplad
            till företag som exempelvis Google, Apple, Facebook och Microsoft,
            vilka samarbetat med NSA, kan inte garantera att korrespondens
            inte har lämnats vidare till USA:s säkerhetstjänst. De uppgifter
            som framkommit visar därmed att tusentals, kanske miljontals,
            svenskars datatrafik kan ha övervakats av USA. Detta understryker
            mycket allvarliga brister vad gäller svenska medborgares integritetsskydd
            och visar att det för enskilda individer inte är möjligt att korrespondera
            med svenska myndigheter utan att riskera att hamna i register
            hos USA:s underrättelseorgan.
          </note>
          <note n="ebed6f13">
            Mot bakgrund av omfattningen av den massövervakning som skett
            och det mycket grova intrång i privatlivet det har som konsekvens
            för svenska medborgare föreslår Vänsterpartiet att aktuell debatt
            ska hållas i riksdagen. Detta så att regeringen kan redovisa hur
            man avser skydda svenska medborgare från denna typ av avlyssning
            och så att riksdagens partier ges möjlighet att debattera detta.
          </note>
          <note n="bbed5838">
            Jonas Sjöstedt
          </note>
          <note n="d698cb35">
            6 § Anmälan om faktapromemoria
          </note>
          <note n="ad140c24">
            Andre vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note n="7c282d74">
            KOM(2011) 931, KOM(2013) 607, 2011/12:FPM103
          </note>
          <note n="ab0b1bce">
            7 § Anmälan om fördröjda svar på interpellationer
          </note>
          <note n="53de48b9">
            Följande skrivelser hade inkommit till riksdagen:
          </note>
          <note n="f39ad95f">
            Interpellation 2013/14:2
          </note>
          <note n="809c18fe">
            Interpellation 2013/14:2 Kostnader för massarbetslösheten
          </note>
          <note n="02e7c34e">
            Interpellationen kommer att besvaras fredagen den 8 november
            2013.
          </note>
          <note n="f72fa84a">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note n="37b08caf">
            Rikard Jermsten
          </note>
          <note n="57320447">
            Interpellation 2013/14:5
          </note>
          <note n="7b925279">
            Interpellation 2013/14:5 Avgiftsdifferentiering och jobbpolitik
          </note>
          <note n="b748c8ed">
            Interpellationen kommer att besvaras tisdagen den 12 november
            2013.
          </note>
          <note n="f72fa84a">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note n="572d83b5">
            Magnus Bengtson
          </note>
          <note n="bd25bb77">
            Interpellation 2013/14:6
          </note>
          <note n="b77c6cdd">
            Interpellation 2013/14:6 Avdrag för privatundervisning och läxhjälp
          </note>
          <note n="02e7c34e">
            Interpellationen kommer att besvaras fredagen den 8 november
            2013.
          </note>
          <note n="f72fa84a">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note n="572d83b5">
            Magnus Bengtson
          </note>
          <note n="178f4cab">
            8 § Ärenden för hänvisning till utskott
          </note>
          <note n="bfc26776">
            Följande dokument hänvisades till utskott:
          </note>
          <note n="9d118f11">
            9 § Omställningsstöd för riksdagsledamöter
          </note>
          <note type="speaker" n="1fd21a83">
            Anf. 1 PETER ERIKSSON (MP):
          </note>
          <u who="peter_eriksson_f7fe39" xml:id="i-ae39fecdedb16866-0" n="02b3b01a">
            <seg n="ed942cf8">
              Herr talman! Ledamöter! Riksdagsstyrelsen föreslår en skärpning
              av regelsystemet för före detta riksdagsledamöter. Både i riksdagsstyrelsen
              och i konstitutionsutskottet finns det en bred enighet om att
              förändringen i det hela är bra och nödvändig att göra. Det har
              funnits en ganska omfattande kritik under lång tid mot de förmåner
              som riksdagsledamöter har efter att de avgått. Många tycker nog
              att det är hög tid att vi gör något som skärper regelverket.
            </seg>
            <seg n="73184983">
              I huvuddrag blir förändringarna följande: Den inkomstgaranti
              som har funnits tidigare blir i stället ett omställningsstöd.
              Den ekonomiska ersättningen betalas därför ut under betydligt
              kortare tid, speciellt för dem som suttit längre i riksdagen.
              I stället för inkomstgaranti får man rådgivning eller en kortare
              utbildning, mer i likhet med övriga på arbetsmarknaden, för att
              före detta ledamöter ska komma tillbaka till arbetsmarknaden,
              fungera bättre där och möta arbetsmarknadens krav. Man ska också
              kunna minska eller helt dra in förmåner för en före detta ledamot
              som inte uppfyller vissa krav.
            </seg>
            <seg n="aa4bb5c9">
              I det stora hela finns som sagt en enighet om det här. Lagrådet
              har dock pekat på en del problem med förändringarna i lagstiftningen.
              KU har därför gjort vissa justeringar i betänkandet som vi tycker
              är rimliga. Men i huvuddrag är det riksdagsstyrelsens förslag
              som vi lämnar över till riksdagen för beslut.
            </seg>
            <seg n="de34e68e">
              Några reservationer finns det ändå. Den stora skillnaden ligger
              i frågan om vilka som ska omfattas av det nya systemet. Majoriteten
              menar att de nya reglerna och det nya systemet med lite tuffare
              regler ska gälla bara för de nyinvalda efter valet 2014. Minoriteten,
              med Miljöpartiet och en del andra partier, anser att de nya reglerna
              borde gälla för alla som väljs in i riksdagen 2014 i och med nästa
              val. Där har vi en skillnad. Vi tycker från Miljöpartiets sida
              att eftersom alla vet vilka regler som gäller inför valet 2014
              är det också rimligt att samma regler gäller för alla ledamöter
              som väljs in i och med det valet. Det finns ingen anledning att
              ha ett system där det gäller olika regelsystem för de ledamöter
              som sitter i riksdagen under nästa mandatperiod.
            </seg>
            <seg n="4265f427">
              Däremot inser vi att man kanske inte kan göra så stora förändringar
              för dem som redan fått utbetalningar enligt tidigare bestämmelser.
              Att införa en retroaktiv lagstiftning brukar vi försöka undvika,
              om vi nu ska leva i en rättsstat.
            </seg>
          </u>
          <note n="35695cc5">
            Med det föreslår vi från konstitutionsutskottet att riksdagen
            beslutar om de nya reglerna. Jag yrkar bifall till reservation
            nr 2.
          </note>
          <note type="speaker" n="33049c0e">
            Anf. 2 ANDERS W JONSSON (C):
          </note>
          <u who="unknown" xml:id="i-4ef10067cee10ddd-0" n="a67e658f">
            <seg n="fee49509">
              Herr talman! Vi 349 riksdagsledamöter har på många sätt en helt
              unik ställning. En sak som skiljer oss från andra är att vi har
              rätt att besluta om våra ekonomiska förmåner helt och hållet själva.
              Det är dessutom förmåner som betalas av andra, nämligen skattebetalarna.
              Med den utgångspunkten är det för oss i Centerpartiet självklart
              att måttfullhet alltid måste prägla de här besluten. Vi ska aldrig
              frestas att ge oss själva förmåner som svenskar i jämförbar ställning
              inte har.
            </seg>
            <seg n="5ac892ca">
              Detta gäller inte minst förslaget om vilka regler som ska gälla
              för den riksdagsledamot som frivilligt eller ofrivilligt lämnar
              sitt uppdrag. Dagens system är fullständigt orimligt. Det innebär
              att den ledamot som suttit tolv år i riksdagen och hunnit fylla
              50 år när han eller hon lämnar sitt uppdrag får ungefär 39 000
              kronor i månaden fram till 65 års ålder.
            </seg>
            <seg n="47482603">
              Efter att bland annat vi från Centerpartiet lyft fram frågan
              och betonat problematiken med de fullständigt orimliga villkoren
              har nu samtliga riksdagspartier enats om att förändra systemet.
              Det nya systemet kommer att innebära att dagens inkomstgaranti
              förändras till ett omställningsstöd för att underlätta ledamotens
              väg från riksdagen till arbetsmarknaden. Stödet består i rådgivande
              och utbildande insatser samt ett ekonomiskt stöd som betalas ut
              under max två års tid.
            </seg>
            <seg n="c8e424f4">
              Från Centerpartiets sida välkomnar vi dessa förändringar av de
              i dag fullständigt orimliga ersättningarna. Det är oförsvarbart
              att man som ledamot av Sveriges riksdag har kunnat få del av guldkantade
              avtal som vanliga yrkesarbetande människor bara kan drömma om.
              Som förtroendevald politiker har vi att förvalta folkets förtroende
              på bästa sätt. Ska vi som politiker kunna uppfattas som trovärdiga
              i samhällsdebatten måste vi inse att vi inte kan fortsätta som
              förut med de guldkantade avtalen. Därför är förändringen av inkomstgarantin
              helt nödvändig och välkommen.
            </seg>
            <seg n="389f41a3">
              Herr talman! Från Centerpartiets sida har vi ställt som krav
              att det nya systemet ska gälla riksdagens samtliga 349 ledamöter
              efter valet 2014. För oss är det en självklarhet att alla som
              söker mandat för att sitta i Sveriges riksdag ska omfattas av
              likvärdiga villkor, oavsett om man blir invald för första gången
              eller söker förnyat förtroende efter att ha suttit i riksdagen
              tidigare.
            </seg>
            <seg n="1ad1cd81">
              Ingen har mer än en fyraårig mandatperiod i den här kammaren.
              Alla ska söka väljarnas nya förtroende 2014. Tyvärr vågar inte
              alla partier i riksdagen löpa linan ut i denna fråga. En majoritet
              i riksdagen vill gå på en annan linje och skapa ett A-lag och
              ett B-lag i riksdagen. Socialdemokraterna och Moderaterna vill,
              med stöd av Folkpartiet, att de nya reglerna endast ska omfatta
              dem som blir invalda i riksdagen för första gången vid valet 2014.
              De ledamöter som blir återvalda kommer i så fall att fortsätta
              omfattas av regler som i praktiken gör dem till en politikeradel
              samtidigt som nytillträdda får villkor som överensstämmer mer
              med vad andra har.
            </seg>
            <seg n="874aa498">
              Detta förslag om att dela upp riksdagen i ett A- och ett B-lag
              har stött på kritik hos flera remissinstanser, däribland Riksrevisionen,
              Statsrådsarvodesnämnden och Saco. Det är helt ohållbart, och detta
              kommer att bli oerhört svårt att förklara för de väljare som vi
              alla ska möta 2014.
            </seg>
            <seg n="8ff04678">
              Kritiken mot att de nya reglerna inte ska gälla alla riksdagens
              ledamöter efter valet 2014 kommer inte som någon överraskning.
              Det finns nämligen ingen förståelse i samhället för att politiker
              – eller efter valet 2014, vissa politiker – ska ha guldkantade
              avtal efter det att man har slutfört sitt uppdrag som riksdagsledamot.
              Det handlar om skattebetalarnas pengar, och de ska användas med
              sparsamhet och förnuft. Det förslag som nu verkar ha majoritet
              i riksdagen uppvisar varken eller.
            </seg>
            <seg n="c6624d77">
              Från Centerpartiets sida vill vi att de nya reglerna ska omfatta
              alla riksdagsledamöter efter valet 2014; det är självklart. Därför
              yrkar vi bifall till reservation 2 i betänkande 2013/14:KU3.
            </seg>
          </u>
          <note type="speaker" n="6f452f42">
            Anf. 3 BJÖRN SÖDER (SD):
          </note>
          <u who="bjorn_soder_8d750e" xml:id="i-9ccb1fffec281f2b-0" n="42c6a776">
            <seg n="eb0f22bf">
              Herr talman! De svenska riksdagsledamöternas inkomstgaranti har
              varit synnerligen generös. I ett nordiskt perspektiv har Sverige
              utmärkt sig när det gäller ledamöternas inkomstgaranti, även om
              ledamöternas arvoden är lägre i Sverige än i de flesta övriga
              nordiska länder.
            </seg>
            <seg n="ad384041">
              I dag kan en ledamot som avgår före 65 års ålder efter minst
              tre års sammanhängande tjänstgöring erhålla inkomstgaranti. Det
              innebär att riksdagen garanterar en ledamot som har avgått en
              viss månatlig inkomstnivå i syfte att skapa en ekonomisk trygghet
              i den omställningssituation som uppstår då han eller hon lämnar
              riksdagen.
            </seg>
            <seg n="0823c832">
              Det är inte konstigt att det finns en inkomstgaranti som sträcker
              sig över en viss tid. Det är en försäkring för att avgående ledamöter
              ska ha möjlighet att uppdatera sina kunskaper inom eventuella
              tidigare arbeten eller hitta nya arbeten. Man ska också komma
              ihåg att inkomst från andra inkomstkällor minskar garantin enligt
              vissa regler.
            </seg>
            <seg n="3a7a2335">
              Men det som sticker flest i ögonen och som är helt ohållbart
              är när en ledamot som vid avgången har en sammanlagd tid av sex
              år eller mer och samtidigt har uppnått 50 års ålder. Då behålls
              inkomstgarantin fram till dess att han eller hon har fyllt 65
              år. Man kan alltså gå i 15 års tid, fram till pensionsåldern,
              med ersättning. Vilka incitament skapar detta för att komma tillbaka
              till arbetsmarknaden? I stället blir det en varaktig försörjning
              under resterande tid av den arbetsföra åldern – tvärtemot vad
              garantin avser. Därför har en översyn behövts göras för att få
              till stånd en förändring av inkomstgarantin till ett omställningsstöd.
              Det förslag som nu ligger på bordet är i stort sett bra – dock
              med ett undantag.
            </seg>
            <seg n="e16ab45e">
              Herr talman! I utredningsdirektivet, som beslutades om vid riksdagsstyrelsens
              sammanträde den 16 november 2011, kan man läsa följande: De förslag
              som kommittén lämnar ska vara utformade så att nya bestämmelser
              ska kunna tillämpas efter valet år 2014. Förslag som förändrar
              inkomstgarantins utformning ska således vara utformade så att
              de tillämpas på ledamöter som väljs in i riksdagen vid valet 2014.
              Skälen för detta är att villkoren för ledamotsuppdraget bör vara
              kända vid den tidpunkt då ställning tas till en eventuell kandidatur
              för ett uppdrag som riksdagsledamot. För de ledamöter som inlett
              uppdraget före valet 2014 ska alltså nuvarande bestämmelser i
              huvudsak tillämpas.
            </seg>
            <seg n="937a67f6">
              I samband med riksdagsstyrelsens beslut om direktiv för utredningen
              var Sverigedemokraterna det enda parti som ifrågasatte att de
              kommande nya reglerna inte ska omfatta alla som blir invalda i
              samband med valet 2014. Inga andra partier hade några invändningar
              mot utredningsdirektiven när dessa fastställdes i riksdagsstyrelsen.
              Tyvärr har jag inte någon rösträtt i styrelsen, utan endast yttranderätt.
              Under utredningens gång anslöt sig dock fler partier till Sverigedemokraternas
              linje, och detta är givetvis välkommet.
            </seg>
            <seg n="efb2210b">
              Herr talman! Vi sverigedemokrater anser att de föreslagna bestämmelserna
              ska tillämpas på ledamöter som väljs in i riksdagen vid valet
              2014, vilket är precis vad förslaget också säger. Men vi anser
              att detta ska gälla alla, även om en ledamot har inlett sitt uppdrag
              före valet 2014.
            </seg>
            <seg n="bc64d7e1">
              De villkor som gäller för ledamotsuppdraget bör givetvis vara
              kända vid den tidpunkt då ställning tas till en eventuell kandidatur
              för ett uppdrag som riksdagsledamot. De som är invalda i riksdagen
              bör därför lyda under de bestämmelser som gällde vid det senaste
              valet då de tog ställning för sin kandidatur och blev invalda.
              Därför bör således ingen retroaktiv förändring ske.
            </seg>
            <seg n="261fc271">
              Vi har hört från framför allt Socialdemokraterna och Moderaterna
              att ingen retroaktiv förändring ska ske. Detta är de två partier
              som skarpast motsätter sig att de nya, mindre fördelaktiga, villkoren
              ska gälla även för oss som inlett våra uppdrag före 2014 – det
              vill säga om vi nu blir omvalda nästa år. De två företrädare som
              Moderaterna och Socialdemokraterna hade i utredningen har uttalat
              sig i flera medier om att vi inte ska införa retroaktiva regler.
              Men hur kan man få detta till retroaktiva regler? Anser dessa
              två företrädare, som tyvärr inte vistas i denna kammare i dag,
              på fullaste allvar att man sitter i riksdagen så länge man själv
              bestämmer och att de regler som gällde när man först kandiderade
              ska gälla för så länge man känner för att ha kvar sina riksdagsuppdrag?
            </seg>
            <seg n="eb5a4180">
              Jag skulle vilja säga till dessa båda företrädare att man inte
              sitter i riksdagen så länge man själv bestämmer. Det är svenska
              folket som bestämmer vilka företrädare folket ska ha här i kammaren.
              En riksdagsledamot väljs för en period på fyra år. Därefter måste
              riksdagsledamoten söka nytt mandat hos väljarna. Då är det i högsta
              grad rimligt att riksdagsledamoten, precis som andra kandidater,
              också tar ställning till de villkor som kommer att gälla efter
              valet.
            </seg>
            <seg n="c206216f">
              Herr talman! Det är givetvis så – vilket jag också flera gånger
              framförde under utredningens gång – att det är lätt att sitta
              och dra åt svångremmen och försämra villkoren när det inte drabbar
              en själv. Båda dessa företrädare för Moderaterna och Socialdemokraterna
              har nämligen suttit så pass länge i riksdagen att de har nått
              den ålder som krävs för att fram till 65 års ålder få försörjning
              av Sveriges riksdag. Om de nya reglerna skulle börja gälla även
              för dessa två företrädare efter valet 2014 skulle det innebära
              att de blir tvungna att ta ställning till att antingen inte kandidera
              eller förlora sina förträffliga guldkantade förmåner som väntar.
              Således är det inte konstigt att de har slagits med näbbar och
              klor för att behålla de förmåner som väntar efter ännu en mandatperiod.
              Det är trots allt en hel del år kvar till 65 års ålder även efter
              nästa period. Man kanske också vill ha möjligheten att sluta innan
              perioden är slut.
            </seg>
            <seg n="f8fd7a50">
              Men om nu de ekonomiska förmånerna efter avslutad tid som ledamot
              är så pass viktiga att det är de som avgör om en person kandiderar
              till Sveriges riksdag och får vara med och påverka vårt lands
              framtid eller ej är mitt råd att satsa på någonting annat efter
              valet 2014.
            </seg>
            <seg n="8317180a">
              Herr talman! Vi sverigedemokrater anser att alla som väljer att
              kandidera och blir invalda eller omvalda i riksdagen ska lyda
              under de nya bestämmelser som gäller efter valet 2014. Det enda
              undantaget bör vara tidigare ledamöter som vid lagens ikraftträdande
              har ett beslut om inkomstgaranti och där garantitiden inte har
              löpt ut. Dessa anser vi inte bör omfattas av den nya jämkningsregeln.
              Det står därmed varje nuvarande riksdagsledamot fritt att välja
              att inte kandidera i valet nästa år och därmed lyda under de bestämmelser
              som gällde tidigare när riksdagsledamoten blev invald. Genom att
              låta alla som blir invalda eller omvalda i valet 2014 lyda under
              de nya bestämmelserna skulle man snabbare fasa ut tidigare generösa
              system, vilket vore ytterst välkommet.
            </seg>
          </u>
          <note n="30c966f3">
            Herr talman! Jag vill av denna anledning yrka bifall till reservation
            2.
          </note>
          <note type="speaker" n="9df48463">
            Anf. 4 MIA SYDOW MÖLLEBY (V):
          </note>
          <u who="mia_sydow_molleby_68a11e" xml:id="i-2cff0b18b5c189a1-0" n="38908be6">
            <seg n="0c98e2d3">
              Herr talman! Ledamöter! För nytillkomna lyssnare kan jag börja
              med att tala om att vi nu diskuterar konstitutionsutskottets betänkande
              angående förändrat omställningsstöd för riksdagsledamöter.
            </seg>
            <seg n="bda603ba">
              Jag yrkar bifall till reservation nr 1, som handlar om vilka
              inkomster som ska kunna reducera den del av omställningsstödet
              som utgörs av det ekonomiska stödet. Jag stöder givetvis också
              reservation nr 2, men den har redan flera ledamöter yrkat bifall
              till.
            </seg>
            <seg n="b4193b41">
              Som helhet anser Vänsterpartiet, precis som resten av utskottet,
              att förslaget till omställningsstöd i stort sett är bra. Det är
              bra med begränsningar för hur lång tid man kan ha ett omställningsstöd.
              Har man det fram till pensionen kan man knappast kalla det för
              omställningsstöd, vilket man inte heller har gjort. Vi inför ett
              omställningsstöd vars syfte är att det ska vara en hjälp vid omställning.
              Det är bra.
            </seg>
            <seg n="8d41a4ea">
              Det är viktigt för demokratin att det inte är ekonomiska skäl
              som avgör om en person kan bli vald till riksdagsledamot eller
              ej. Därför är det också rimligt att man har rimliga ekonomiska
              förutsättningar att ställa om till ett nytt liv efter den period
              som man har varit ledamot. Vi vill inte ha ett samhälle där det
              endast är personer med god ekonomi som kan ta politiska uppdrag.
              Det är viktigt för demokratin att alla kan tacka ja till ett politiskt
              uppdrag under en period i livet och sedan återgå till arbetslivet.
              På det sättet kan riksdagsledamöterna utgöra de företrädare för
              folket som är avsikten.
            </seg>
            <seg n="9bb4c994">
              Samtidigt ska ersättningarna för uppdraget inte vara så höga
              att skillnaderna i ekonomiska villkor mellan oss valda företrädare
              och den allmänhet som vi är satta att företräda blir för stora.
              Vänsterpartiets utgångspunkt är att glappet mellan normalinkomster
              och våra inkomster som ledamöter är för stort i dag.
            </seg>
            <seg n="de4fa27d">
              Under den allmänna motionstiden motionerar vi om en neddragning
              och en förändring av arvodet till ledamöterna så att det knyts
              till prisbasbeloppet. I dagsläget skulle det betyda en minskning
              av månadsarvodet med ungefär 14 000 kronor. Vi anser också att
              extraarvoden som är kopplade direkt till riksdagsuppdraget, till
              exempel för ordförande och vice ordförande i utskotten, ska tas
              bort. Det är inte det vi egentligen diskuterar här, men det hänger
              väldigt nära ihop eftersom omställningsstödet är tänkt att vara
              en procentsats av det arvode som utgår. Det innebär att om vi
              sänker arvodet sänker vi också omställningsstödet, och det är
              vår utgångspunkt att båda dessa ska dras ned.
            </seg>
            <seg n="e0758503">
              I det här betänkandet föreslås att det ekonomiska omställningsstödet
              bland annat ska kunna minskas med olika typer av inkomster som
              den tidigare ledamoten har. Det gäller sjukersättning, aktivitetsersättning,
              arvode från till exempel Europaparlamentet, pension, livränta
              och givetvis lön från annat arbete. Det är fullt rimligt att ett
              ekonomiskt omställningsstöd som hjälp under den tid en person
              försöker skaffa nytt arbete eller omskola sig minskar med de inkomster
              personen har och fungerar som en ekonomisk omställningsförsäkring.
            </seg>
            <seg n="c7c1252a">
              Därför är det vår uppfattning att även inkomst av kapital bör
              räknas in i de pengar som används som grund för att göra avräkningar
              från inkomststödet. Enligt riksdagsstyrelsen och samtliga andra
              partier i konstitutionsutskottet är det för krångligt. Man lyfter
              till exempel upp att det inte är rimligt att det ska påverka omställningsstödet
              om man har sålt en bostad och får ut en vinst av det under det
              här året. Jo, det är rimligt att det ska påverka omställningsstödet.
            </seg>
            <seg n="8851c9b3">
              Jag tycker att krångligheten är överdriven. Centrala studiestödsnämnden
              har regler för hur inkomst av kapital ska räknas in när man beräknar
              studiebidraget för den som ska studera. För pensionärer som söker
              bostadstillägg – det är i allmänhet pensionärer som har en ganska
              dålig ekonomi – räknar man in inkomst av kapital när man beräknar
              bostadstillägget. Har man inkomst av kapital får man inte bostadstillägg,
              och har man till exempel en stor inkomst av kapital under ett
              halvår får man inte studiestöd. Det är fullt möjligt, men när
              vi själva bestämmer om våra egna omställningsstöd anses det alltför
              krångligt. Det är mycket orimligt. Vi har villkor för grupper
              som har varit väldigt mycket mer utsatta för en försämrad ekonomi
              under de senaste åren än vi, och där anser vi att det är okej
              men inte när det gäller oss själva. Inkomst av kapital ska självfallet
              också räknas av från omställningsstödet.
            </seg>
            <seg n="5d22ff81">
              Det är också givet, som tidigare talare har pratat om, att alla
              som väljs in vid valet 2014 ska omfattas av de nya reglerna. Det
              är ingen som är tvingad att kandidera till riksdagen 2014 om man
              tycker att det är alltför usla villkor att under ett år ha ett
              omställningsstöd på 85 procent av tidigare arvode.
            </seg>
          </u>
          <note n="3007d933">
            Jag yrkar bifall till reservation nr 1.
          </note>
          <note type="speaker" n="edf579d2">
            Anf. 5 TUVE SKÅNBERG (KD):
          </note>
          <note n="d84275e2">
            Herr talman! Jag yrkar bifall till reservation 3 och 4.
          </note>
          <u who="tuve_skanberg_abfeb0" xml:id="i-8fd51cb0c37f9d2d-0" n="be069a41">
            <seg n="e5312281">
              Jag har suttit med i den utredning som ligger bakom dagens debatt
              och beslut om omställningsstöd till riksdagsledamöter. Under årens
              lopp har det blivit mer än en utredning, och jag tycker att den
              här har varit den svåraste. Det är, som tidigare har sagts, lite
              speciellt, för att uttrycka sig milt, att vi sitter och bestämmer
              våra egna villkor, löner och så vidare. Det är inte riktigt sant
              eftersom det finns en arvodesnämnd som bestämmer lönen, men när
              det kommer till villkoren när vi slutar har vi sista ordet.
            </seg>
            <seg n="830214b9">
              Vi inledde den här utredningen med att få villkoren klara för
              oss. Inkomstgarantin kostar i runda slängar 60 miljoner kronor
              om året. Det är alldeles för mycket. Det finns en dålig, för att
              inte säga obefintlig, legitimitet. Svenska folket tycker att detta
              är orimligt. Det ska vägas mot att vi faktiskt behöver en trygghet.
              Låt mig säga det. Vi behöver en trygghet. Vi blir uppsagda vart
              fjärde år. Hur många på arbetsmarknaden blir det? Vi behöver människor
              med integritet som kan ta det här förtroendeuppdraget utan att
              snegla på ekonomiska villkor i framtiden och styra sitt voterande
              eller agerande utifrån det. Allt detta gör att ekvationen är svår
              att få gå ihop. Tryggheten behövs på hela arbetsmarknaden, och
              i synnerhet för den som blir uppsagd vart fjärde år. Men det behövs
              också en legitimitet och en minskning av kostnaderna.
            </seg>
            <seg n="32e70c9b">
              När jag hörde mig för i min riksdagsgrupp och med tidigare ledamöter
              stannade diskussionen vid ett förslag som Johnny Gylling, en tidigare
              ledamot som aldrig utnyttjade inkomstgarantin, förde fram. Han
              sade: Varför inte låta ledamöterna själva betala för sin trygghet?
              Så gör man på arbetsmarknaden. Så skulle vi kunna göra.
            </seg>
            <seg n="64dcb2c5">
              Det utreddes, men kanske inte så ordentligt som vi hade önskat.
              Det ingick nämligen inte i direktiven, men det visade sig att
              Frankrike har de här villkoren. De tjänstgörande ledamöterna i
              franska nationalförsamlingen betalar en avgift till en fond som
              finansierar ett inkomstgarantisystem. För närvarande är denna
              avgift närmare 28 euro i månaden, det vill säga 250–300 kronor
              i månaden. Fram till 2007 tillsköt nationalförsamlingen ett belopp
              till fonden som var dubbelt så stort som summan av de individuella
              bidragen. Fonden har därför ett gott baskapital, och de avgifter
              som ledamöterna betalar är tillräckliga. Det behöver inte tillföras
              mer från den franska staten eftersom det är likadant i Frankrike
              som i Sverige, det vill säga att man inte måste ta ut inkomstgarantin
              eller, som det nu blir, omställningsstödet. Det trycks inte i
              handen på en, utan man får själv ansöka om det.
            </seg>
            <seg n="4abfd757">
              Det är alltså Kristdemokraternas förslag. Reservation 4, som
              jag yrkade bifall till, handlar om att vi ska slanta upp själva
              och även ha ett generöst och tryggt system som gör att vi får
              en bredd och att kommunalrådet i en stor kommun ändå kandiderar
              till riksdagen därför att villkoren är tillräckliga för att attrahera
              duktiga politiker.
            </seg>
            <seg n="94b0e60e">
              För övrigt har Kristdemokraterna, i det läge som nu har uppstått
              där vi inte har något som helst stöd för tanken på en a-kassa
              för riksdagsledamöter, fört fram att de som kandiderar 2014 ska
              ha samma villkor. Det är Kristdemokraternas ståndpunkt.
            </seg>
            <seg n="41e408ca">
              Men överväg tanken att vi faktiskt betalar för den trygghet vi
              behöver och som är rättmätig! Det skulle skapa väsentligt lägre
              kostnader, nämligen inga alls för staten i stället för 60 miljoner,
              och total legitimitet. Vi skulle ha det på samma sätt som arbetsmarknaden
              i övrigt.
            </seg>
          </u>
          <note type="speaker" n="0402f72b">
            Anf. 6 HANS HOFF (S):
          </note>
          <u who="hans_hoff_65a3e6" xml:id="i-fdf8e986204e6eb5-0" n="6bde3b24">
            <seg n="a8b8bc5c">
              Herr talman! I betänkandet behandlas riksdagsstyrelsens framställan
              om omställningsstöd för riksdagsledamöter. Förslaget utgår från
              den parlamentariskt tillsatta Villkorskommittén som på riksdagsstyrelsens
              uppdrag arbetat fram underlaget till det beslut som vi i dag ska
              fatta.
            </seg>
            <seg n="a3e7d299">
              Omställningsstödet består av ett nytt system för stöd till avgångna
              riksdagsledamöter inför övergången till yrkeslivet. Systemet har
              ett omställningsstöd som ska kunna bestå av rådgivningsinsatser
              och kompletterande utbildning. Utöver det finns det två ekonomiska
              stödformer, dels ett generellt och kortvarigt något högre ekonomiskt
              omställningsstöd, dels ett förlängt betydligt mindre ekonomiskt
              omställningsstöd som ska kunna lämnas efter prövning till äldre
              personer som varit riksdagsledamöter i minst åtta år.
            </seg>
            <seg n="25d691dc">
              Till det nya systemet och till det nuvarande systemet med inkomstgaranti
              knyts regler om minskning eller indragning av förmånen. Syftet
              är att upprätthålla principen om att systemet ska stödja den enskildes
              övergång till yrkeslivet. Så långt är alla partier i konstitutionsutskottet
              helt eniga.
            </seg>
            <seg n="a2237b9c">
              Om den som uppbär inkomstgaranti eller omställningsstöd har andra
              inkomster eller ersättningar ska dessa samordnas för att minska
              det allmännas utbetalningar. Även detta är alla partier i KU eniga
              om.
            </seg>
            <seg n="fad4e1f1">
              Vänsterpartiet föreslår dessutom att även kapitalinkomster ska
              minska det allmännas utbetalning. Utskottet har förståelse för
              den ståndpunkten då även Villkorskommittén som utrett frågorna
              konstaterar att det i vissa fall kan vara stötande att kapitalinkomster
              eller förmögenheter inte minskar det ekonomiska omställningsstödet.
            </seg>
            <seg n="15355217">
              Samtidigt har kommittén flera invändningar, som att förmögenheter
              oftast består av ett låst kapital som till exempel en bostad.
              Frågan är då om det ska krävas att den som vill ha förmånen först
              måste sälja sin bostad. Frågan blir i så fall om det är rimligt
              att exempelvis en försäljning av en bostad som under ett år inbringar
              en kapitalvinst ska innebära att man inte erhåller omställningsstödet
              alls. Förmögenheter och kapitalinkomster kommer dock att vägas
              in i de fall ett förlängt ekonomiskt stöd är aktuellt.
            </seg>
            <seg n="3b342973">
              Utskottet ställer sig bakom kommitténs resonemang och föreslår
              avslag på motionen.
            </seg>
            <seg n="fb8056ac">
              Den stora skillnaden i utskottet handlar om huruvida det nya
              systemet ska gälla alla ledamöter som väljs in vid valet 2014
              eller endast nyvalda ledamöter. Villkorskommittén som har jobbat
              fram förslaget har noggrant övervägt denna fråga och anför att
              systemet med inkomstgaranti inte har kommit att fylla funktionen
              av ett ekonomiskt omställningsstöd och att det kan inverka negativt
              på regelverkets legitimitet. Därför har utskottet också förståelse
              för de argument som framförs i motionerna. Mot detta vägs då att
              de som i dag är ledamöter har åtagit sig uppdraget utifrån de
              förutsättningar som gällde vid inträdet.
            </seg>
            <seg n="d9e70d2f">
              Riksdagsstyrelsen understryker att villkoren för ledamotsuppdraget
              ska vara kända vid den tidpunkt som personen tar ställning till
              en kandidatur för ett uppdrag som riksdagsledamot och att riksdagsledamöterna
              har ett berättigat intresse av att förutsättningarna för uppdraget
              inte ändras under uppdragstiden.
            </seg>
            <seg n="fc0f46f0">
              Utskottet gör i denna del samma bedömning som Villkorskommittén
              och riksdagsstyrelsen och föreslår avslag på motionerna.
            </seg>
          </u>
          <note n="eb70e2cb">
            Herr talman! Med det yrkar jag bifall till förslaget i betänkandet
            och avslag på reservationerna.
          </note>
          <note type="speaker" n="e7c47789">
            Anf. 7 ANDERS W JONSSON (C) replik:
          </note>
          <u who="unknown" xml:id="i-4ef10067cee10ddd-1" n="a67e658f">
            <seg n="b2b55404">
              Herr talman! Det som förvånar mig allra mest i debatten och diskussionen
              är den position som Socialdemokraterna har intagit. I det socialdemokratiska
              partiprogrammet står det att partiets främsta uppgift är att bekämpa
              orättvisorna i samhället. Jag tycker att Socialdemokraterna borde
              lägga till en liten fotnot där det skulle stå att detta inte gäller
              orättvisorna mellan yrkespolitiker, som vi riksdagsledamöter,
              och vanliga löntagare. Där är det helt i sin ordning att skilda
              villkor och orättvisor ska kvarstå.
            </seg>
            <seg n="03ddef37">
              Den 50-åriga riksdagsledamoten som har suttit här i riksdagen
              i tolv år ska med 39 000 kronor per månad leva lycklig i alla
              sina dagar, eller i alla fall fram till 65 års ålder. En undersköterska
              som blir arbetslös vid 50 års ålder efter att ha arbetat i tolv
              år hos samma arbetsgivare är däremot hänvisad till en a-kassa
              med mindre än hälften av vad riksdagsledamoten får och dessutom
              möter tuffa krav på att skaffa ett nytt arbete oavsett vilken
              lön det ger och oavsett var i landet det kan vara.
            </seg>
            <seg n="2dd62197">
              Jag skulle vilja ställa en enkel fråga till Hans Hoff. Hur förklarar
              han, när han nu på ett av sina många arbetsplatsbesök under det
              kommande året möter en undersköterska som har varslats, att denna
              orättvisa ska bestå trots att man i det socialdemokratiska partiprogrammet
              säger att det viktigaste för partiet är att bekämpa orättvisor?
            </seg>
          </u>
          <note type="speaker" n="957803cc">
            Anf. 8 HANS HOFF (S) replik:
          </note>
          <u who="hans_hoff_65a3e6" xml:id="i-fdf8e986204e6eb5-1" n="6bde3b24">
            <seg n="782ad95e">
              Herr talman! Under de väldigt många arbetsplatsbesök som jag
              har haft under åren har de här frågorna kommit upp återkommande.
              Det handlar inte bara om denna del utan också om storleken på
              arvodena, om fria bostäder, om fria resor och om utrikesresor.
            </seg>
            <seg n="7cd0f84a">
              Det är klart att – precis som Anders W Jonsson sade i sitt inledningstal
              – villkoren för ledamöterna är guldkantade. Det är i vid bemärkelse.
              Man får ta den diskussionen när den uppkommer. Det handlar väl
              kanske inte om just det här i dag, utan det handlar om inkomstgarantin
              och det nya system som vi nu ska ta beslut om.
            </seg>
            <seg n="406488c7">
              Jag kan säga – precis som jag också sade i mitt inledningsanförande
              – att vi i konstitutionsutskottet är nästan till hundra procent
              överens om de förändringar som sker. Det är en väldig styrka,
              för det har också präglat de förändringar som har gjorts av villkoren
              genom åren både när det gäller inkomstgaranti och pensioner för
              riksdagsledamöterna som också är en annan del. Det har funnits
              en praxis att man inför regelförändringar successivt.
            </seg>
            <seg n="5ff59912">
              Jag tror att vi i dag har åtminstone två parallella system när
              det gäller pensioner för riksdagsledamöter. Vid ett tillfälle
              hade vi nog tre olika pensionssystem. Man fasar in de nya reglerna
              successivt.
            </seg>
            <seg n="c20412f8">
              Det är viktigt att de som är riksdagsledamöter har en förutsägbarhet
              i de villkor som finns. Samtidigt har det system som har funnits
              med inkomstgarantin och tydligheten i att det handlar om en omställningsdel
              varit något bristfällig. Det har även Villkorskommittén kommit
              fram till. Därför kommer de jämkningsregler som nu kommer att
              gälla i det nya systemet även att gälla för dem som går på inkomstgarantin,
              för att tydliggöra att det är en del i att kunna gå tillbaka till
              arbetsmarknaden även om den vägen ser olika lång ut för olika
              riksdagsledamöter. Det måste vi också ha i minnet.
            </seg>
          </u>
          <note type="speaker" n="7349d1fd">
            Anf. 9 ANDERS W JONSSON (C) replik:
          </note>
          <u who="unknown" xml:id="i-4ef10067cee10ddd-2" n="a67e658f">
            <seg n="bc148003">
              Herr talman! Jag återkommer till min fråga. Hur förklarar han
              det här för undersköterskan som är i exakt samma situation som
              en riksdagsledamot, nämligen riskerar att förlora sitt arbete?
              Skillnaden ska vara att riksdagsledamoten ska ha 39 000 kronor
              i månaden fram till 65 års ålder, medan det ska ställas helt andra
              krav på undersköterskan.
            </seg>
            <seg n="3fdc1a9e">
              Den avgörande skillnaden i debatten här i dag handlar om huruvida
              de nya villkoren ska gälla oss som sitter här och ska fatta de
              här besluten eller om de bara ska gälla de andra, de nya, som
              blir invalda 2014. Detta är djupt olyckligt eftersom vi nu går
              in i en situation där vi efter valet 2014 kommer att ha två grupper
              av riksdagsledamöter här i salen. Vi kommer att ha de nyvalda
              som har rimliga villkor som överensstämmer med motsvarande positioner
              i samhället, men sedan kommer vi att ha ett antal av oss som förhoppningsvis
              sitter kvar och då har villkor som kommer ifrån 1900-talet med
              guldkantade pensioner och höga ersättningar fram till 65 års ålder.
            </seg>
            <seg n="a693d82c">
              Min fråga kvarstår till dig, Hans Hoff: Hur motiverar du de stora
              skillnaderna gentemot undersköterskan som du kommer att träffa
              på dina arbetsplatsbesök? Framför allt i ljuset av att en av portalparagraferna
              i ert eget partiprogram är just att bekämpa orättvisorna i samhället
              och att se till att lika villkor ska gälla mellan fattig och rik,
              mellan den som har arbete och den som saknar arbete och mellan
              den som är riksdagsledamot och den som är undersköterska.
            </seg>
          </u>
          <note type="speaker" n="a9c069c8">
            Anf. 10 HANS HOFF (S) replik:
          </note>
          <u who="hans_hoff_65a3e6" xml:id="i-fdf8e986204e6eb5-2" n="6bde3b24">
            <seg n="de80ce2e">
              Herr talman! Jag kommer att argumentera för det på precis samma
              sätt som jag har gjort under alla år när jag ska förklara att
              jag har 58 000 kronor i månaden i arvode, att jag har fria resor
              och en fri bostad. Anders W Jonsson kommer säkerligen att få argumentera
              för att han har 70 000 kronor i månaden som utskottsordförande.
            </seg>
            <seg n="807f323e">
              Villkoren för riksdagsledamöter är långt ifrån det som Anders
              W Jonsson sade att de måste vara och som folk i allmänhet har.
              Det är en enorm skillnad i villkor för riksdagsledamöter, för
              statsråd och för talmän som finns i riksdagen. Jag kommer att
              säga det som jag har sagt här i riksdagen och förklara att det
              handlar om att det måste finnas en förutsägbarhet för dem som
              har gått in och tagit ett uppdrag och att man inte ändrar de reglerna
              retroaktivt.
            </seg>
            <seg n="d334295f">
              Sedan tror jag att det också är oerhört viktigt att understryka
              två saker. Det handlar om jämkningsreglerna för att understryka
              att det är en omställningsdel tillbaka till yrkeslivet vilket
              kan ta olika lång tid för olika personer. Alla har inte ett arbete
              att gå tillbaka till. Det finns också utbildningsinsatser med
              i det hela.
            </seg>
            <seg n="2275604f">
              Framför allt är det ett system som riksdagen aldrig har tvingat,
              och aldrig kommer att tvinga, någon avgående ledamot att använda.
              Det är i allra högsta grad frivilligt för en riksdagsledamot att
              använda systemet. Ibland låter det i debatten här som om det är
              något som påtvingas riksdagsledamöter. Så är det definitivt inte.
            </seg>
          </u>
          <note type="speaker" n="6cf72ffe">
            Anf. 11 MIA SYDOW MÖLLEBY (V) replik:
          </note>
          <u who="mia_sydow_molleby_68a11e" xml:id="i-2cff0b18b5c189a1-1" n="38908be6">
            <seg n="f36507fa">
              Herr talman! Det verkar finnas en del missuppfattningar om vilka
              förslag som finns att behandla. Det är inte så att någon föreslår
              att vi ska ändra reglerna retroaktivt. Det är inte ett förslag
              som innebär att de som i dag är ledamöter och eventuellt avgår
              vid valet ska få villkor enligt de nya reglerna. Däremot finns
              ett förslag att alla som väljs in 2014 ska få samma regler. Det
              är en väsentlig skillnad.
            </seg>
            <seg n="e6979c02">
              Regler och villkor för arbetsmarknaden, för studenter, för människor
              som på olika sätt är i omskolning förändras. De ändras ofta. Det
              är som sagt ingen som tvingas kandidera till riksdagen 2014. Tycker
              man att villkoren är för dåliga är det bara att avstå.
            </seg>
            <seg n="38d89a32">
              Även jag vill få svar på den fråga som Anders W Jonsson ställde,
              nämligen: Hur kan man anse det vara rimligt att vissa ledamöter
              ska ha en sorts villkor och andra en helt annan sorts villkor?
              Det vore intressant att få svar på det.
            </seg>
            <seg n="cbcceedd">
              Det finns en missuppfattning också om vad vi i Vänsterpartiet
              kräver beträffande att inkomst av kapital ska räknas av. Vi har
              inte skrivit en reservation där vi säger att det ska räknas av
              om en person har en förmögenhet, att han eller hon exempelvis
              ska vara tvungen att sälja sin bostad. Däremot anser vi att om
              man får inkomster av kapital bör det räknas av. Studenter som
              säljer sin bostad är tvungna att räkna av den eventuella vinsten
              för att kunna få studiebidrag i samband med omställning i sitt
              yrkesliv. Då är det rimligt att det även gäller riksdagsledamöter.
            </seg>
            <seg n="857a7eb6">
              Jag skulle vilja veta hur Hans Hoff kan tycka att det är otänkbart
              att räkna av kapitalinkomster för oss riksdagsledamöter när man
              kan göra det för studenter och för pensionärer som söker bostadstillägg.
            </seg>
          </u>
          <note type="speaker" n="76fc9f0a">
            Anf. 12 HANS HOFF (S) replik:
          </note>
          <u who="hans_hoff_65a3e6" xml:id="i-fdf8e986204e6eb5-3" n="6bde3b24">
            <seg n="6b38caef">
              Herr talman! Att det är olika villkor för ledamöterna beroende
              på när de valts in är ingenting unikt. Vi har åtminstone två,
              möjligtvis tre, jag är lite osäker, olika pensionssystem för de
              349 riksdagsledamöterna beroende på när de valts in.
            </seg>
            <seg n="0568e1c5">
              Det är praxis i riksdagen att ändra villkoren på ett sådant sätt
              att de fasas in successivt. Vi tycker, precis som riksdagsstyrelsen
              och Villkorskommittén som jobbat med ärendet i ett och ett halvt
              år och vägt dessa frågor fram och tillbaka, att det är rimligt
              att riksdagsledamöter har förutsägbara villkor. Det gäller framför
              allt dem som vid förra valet, valet före och kanske valet dessförinnan
              hade tagit ställning till att ånyo kandidera till riksdagen under
              vissa förutsättningar.
            </seg>
            <seg n="ab5962f4">
              Det skulle då vara en retroaktiv ändring att gå tillbaka och
              säga att nej, de villkor som gällde när ni tog ställning till
              om ni skulle fortsätta att kandidera gäller inte längre, utan
              nu ändrar vi dem, nu är det helt nya förutsättningar. På det sättet
              har vi inte arbetat tidigare i riksdagen, och vi tror att det
              är viktigt att reglerna införs successivt. Det är heller inte
              någonting nytt, utan det är vanligt.
            </seg>
            <seg n="eff0216a">
              När det gäller försäljning av bostad nämner Mia Sydow Mölleby
              i sitt anförande, om jag inte hörde alldeles fel, att det är helt
              rimligt att en bostadsförsäljningsinkomst ska kunna reducera inkomstgarantin
              eller omställningsstödet. Det säger vi också. Mia Sydow Mölleby
              tog själv upp det i sitt anförande och tyckte att det var rimligt.
              Kommittén tycker inte att det är rimligt, inte heller riksdagsstyrelsen
              och majoriteten i konstitutionsutskottet.
            </seg>
          </u>
          <note type="speaker" n="e444af3e">
            Anf. 13 MIA SYDOW MÖLLEBY (V) replik:
          </note>
          <u who="mia_sydow_molleby_68a11e" xml:id="i-2cff0b18b5c189a1-2" n="38908be6">
            <seg n="ab97b846">
              Herr talman! Ja, jag sade att det är rimligt att om man säljer
              sin bostad och får en vinst bör den vinsten räknas in och medföra
              reducering av omställningsstödet – på samma sätt som gäller för
              studenter som kanske söker studiebidrag för att de behöver omskola
              sig. Vi kan återigen ta exemplet med undersköterskan som behöver
              vidareutbilda sig mitt i livet, som behöver skaffa sig en annan
              utbildning, som inte kunnat samla på sig ett kapital, som haft
              en inkomst på 20 000–25 000 i månaden och ska börja studera. Dessutom
              kanske hon skiljer sig och säljer sin bostad. Då ska eventuell
              reavinst påverka studiestödet. Det kan man tycka är rimligt, men
              varför ska det inte vara så när det gäller riksdagsledamöter,
              som under tiden som uppdraget gällt haft 58 300 i månaden och
              har ett omställningsstöd som är betydligt mer än vad undersköterskans
              lön någonsin varit? De ska alltså inte behöva räkna in reavinsten
              från en bostadsförsäljning. Det anser jag vara orimligt, och jag
              skulle vilja veta varför det ska vara så olika villkor i omställningsstöden
              för en undersköterska och en riksdagsledamot.
            </seg>
            <seg n="1fe5ebf5">
              Självklart ska man inte ändra regler retroaktivt, och det är
              heller ingen som gör det. Ingen här är ju vald längre än fram
              till valet 2014. Alla måste bli valda igen. Tycker man att de
              villkor som gäller vid det tillfället då man blir vald är så usla
              att man inte vill kandidera står det en fritt att avstå. Då har
              man möjlighet att omskola sig och få ett stöd under den tiden
              – om man tycker att villkoren är för dåliga för att vara kvar
              ytterligare fyra år.
            </seg>
            <seg n="176a5c92">
              Jag skulle vilja att Hans Hoff förklarade varför vi ska ha så
              extremt olika villkor.
            </seg>
          </u>
          <note type="speaker" n="d5f76135">
            Anf. 14 HANS HOFF (S) replik:
          </note>
          <u who="hans_hoff_65a3e6" xml:id="i-fdf8e986204e6eb5-4" n="6bde3b24">
            <seg n="98134ea8">
              Herr talman! När det gäller försäljning av bostad och kapitalinkomst
              i övrigt är det en fråga som Villkorskommittén, som jobbat i ett
              och ett halvt år, verkligen har gått igenom. Det finns, såsom
              man anför, komplikationer med detta. En tydlig sådan gäller just
              försäljning av bostad. Förmögenheten är oftast en egen bostad.
              Det är där den eventuella förmögenheten finns för de allra flesta.
              Om man säljer bostaden och får en vinst, och det i sin tur innebär
              att man inte får ett omställningsstöd, tycker jag att den kopplingen
              är för långtgående.
            </seg>
            <seg n="0ad46f3b">
              Låt mig beträffande inkomststöden och inkomstgarantin, som nu
              ändras, säga att där ingår flera delar, bland annat detta med
              jämkning som handlar om att man ska ha en tydligare koppling till
              tillbakagång till arbetsmarknaden. Det tar olika lång tid för
              olika personer. En del kan börja jobba dagen efter att man slutar
              i riksdagen, andra har varit borta från arbetsmarknaden länge
              och har inte kvar någon arbetsplats. De stödinsatser som finns
              är vi överens om.
            </seg>
            <seg n="e0fcf5ab">
              Kärnpunkten i det hela är att stödet inte är något som riksdagen
              kommer att påtvinga någon ledamot. Riksdagen har aldrig tvingat
              någon ledamot att motta stödet, utan det är helt och hållet upp
              till den enskilde ledamoten som får ansöka om det, och det ska
              prövas. Jag tror att vi är överens om i stort sett allt som sker
              vad gäller förändringarna, utom ifall de som i dag är ledamöter
              också ska omfattas av det nya stödet eller om de ska ligga kvar
              på det gamla. För vår del har vi, precis som Villkorskommittén
              och riksdagsstyrelsen, landat i att det är rimligt att de villkor
              som fanns när man tog ställning till att kandidera, kanske inte
              en gång utan tre eller fyra gånger, för dessa ledamöter ligger
              kvar även i framtiden.
            </seg>
          </u>
          <note type="speaker" n="f8fcb133">
            Anf. 15 BJÖRN SÖDER (SD) replik:
          </note>
          <u who="bjorn_soder_8d750e" xml:id="i-9ccb1fffec281f2b-1" n="42c6a776">
            <seg n="c672d2d4">
              Herr talman! Att bekämpa orättvisor, som Socialdemokraterna i
              tid och otid säger sig göra, låter vackert, men det gäller uppenbarligen
              inte om det riskerar att försämra för dem själva, den politiska
              adeln.
            </seg>
            <seg n="24c4787e">
              Det är klart att det ska finnas en förutsägbarhet när en riksdagsledamot
              väljer att ställa upp. Jag skulle dock vilja att Hans Hoff förklarade
              av vilken anledning förutsägbarheten ska sträcka sig över mer
              än fyra år när en mandatperiod är på fyra år. Hela Hans Hoffs
              argumentation bygger ju på detta med förutsägbarhet. Jag tycker
              att argumentationen från Socialdemokraternas sida är otroligt
              tunn. Hade det varit fråga om is skulle man ha brakat igenom.
              Den är oerhört tunn, och det är uppenbart – jag tror att det framstår
              så för de flesta – att man inte vill försämra villkoren för sig
              själv.
            </seg>
            <seg n="0df42b5f">
              Jag förstår inte av vilken anledning Socialdemokraterna motsätter
              sig att de föreslagna nya reglerna även ska gälla för oss som
              blir omvalda, om vi blir det, i valet 2014. Förutsägbarheten ska
              givetvis finnas, men om jag kandiderar vet jag inte mer än att
              jag kanske sitter en mandatperiod. För att bli omvald måste jag
              söka nytt mandat hos väljarna. Alltså bör det sträcka sig över
              fyra år.
            </seg>
            <seg n="e29b8635">
              Jag förstår inte argumenteringen. Är det så att socialdemokrater
              kandiderar, kommer in och resonerar att man ska sitta i riksdagen
              i tolv år för då får man bra villkor? Och då får villkoren inte
              ändras efter fyra eller åtta år. Jag skulle vilja ha svar av Hans
              Hoff på frågan: Av vilken anledning ska förutsägbarheten sträcka
              sig mer än fyra år?
            </seg>
          </u>
          <note type="speaker" n="39284a55">
            Anf. 16 HANS HOFF (S) replik:
          </note>
          <u who="hans_hoff_65a3e6" xml:id="i-fdf8e986204e6eb5-5" n="6bde3b24">
            <seg n="4bf41a2a">
              Herr talman! Jag tror att jag talar för alla 349 ledamöter när
              jag säger att det inte är någon som kandiderar till riksdagen
              för att få en inkomstgaranti eller ett omställningsstöd, utan
              det gör man för att förändra samhället till det bättre och brinner
              för detta. Man har fått ett förtroende hemma för att företräda
              folket i Sveriges riksdag, vilket är det finaste uppdrag man kan
              få i politiken. Det där kan vi nog lägga därhän; det är ingen
              som gör det för de villkor som uppdraget innebär.
            </seg>
            <seg n="b7886a61">
              Skiljer det sig avsevärt från vad folk i allmänhet har som villkor?
              Det är enorma skillnader för riksdagsledamöter, talmän och utskottsordförande
              i förhållande till de villkor som finns på arbetsmarknaden och
              samhället i övrigt. Det är guldkantat – jag minns inte hur man
              uttryckte det här. Det skiljer sig.
            </seg>
            <seg n="c27be428">
              Jag har svarat att vi vill ha kvar villkoren så många gånger
              att det nog klargjorts tydligt var vi står i den frågan. Men jag
              skulle vilja ställa en fråga till Björn Söder: Är det rimligt
              att riksdagsledamöterna har två olika pensionssystem i dag? Det
              är precis på samma sätt: Det är olika villkor för olika riksdagsledamöter
              när man successivt har fasat in ett nytt pensionssystem. Är det
              rimligt eller orimligt enligt Björn Söder och Sverigedemokraterna?
            </seg>
          </u>
          <note type="speaker" n="42db9889">
            Anf. 17 BJÖRN SÖDER (SD) replik:
          </note>
          <u who="bjorn_soder_8d750e" xml:id="i-9ccb1fffec281f2b-2" n="42c6a776">
            <seg n="b7ca55b4">
              Herr talman! Jag kan konstatera att Hans Hoff inte svarar på
              min fråga om det är rimligt att förutsägbarheten sträcker sig
              över mer än fyra år. Att ni vill ha kvar de förmånliga villkoren
              för dem som sitter i riksdagen framstår nog som ganska klart för
              de allra flesta i Sverige i dag.
            </seg>
            <seg n="630e1da6">
              Varför kan ni inte tala klarspråk och säga det rent ut att ni
              inte vill försämra för er själva som sitter här utan vill ha den
              guldkantade tillvaron när ni lämnar riksdagsuppdraget?
            </seg>
            <seg n="c30765f4">
              Hans Hoff sade tidigare i sitt anförande att Villkorskommittén
              noggrant hade diskuterat den här frågan. Det stämmer inte. Jag
              satt själv i den utredningen. Där var man väldigt tydlig, när
              jag tog upp frågan, med att direktiven från riksdagsstyrelsen
              omöjliggjorde att vi diskuterade frågan om att detta skulle gälla
              alla. Den avslogs helt och hållet och utreddes inte. Det är en
              ren lögn att påstå att Villkorskommittén noga skulle ha övervägt
              och diskuterat frågan. När riksdagsstyrelsen skulle ge direktiven
              var Sverigedemokraterna enda parti som slogs för att man skulle
              utreda frågan men fick inte medhåll från övriga partier.
            </seg>
            <seg n="2b3e9958">
              Hans Hoff svarar inte på frågan varför förutsägbarheten ska sträcka
              sig över mer än fyra år. Är det rimligt, Hans Hoff? Jag tycker
              inte det. Jag vet att om jag blir invald kommer jag att sitta
              här och representera folket under fyra år. Därefter måste jag
              söka ett nytt förtroende. Jag kan inte komma in i riksdagen och
              säga att här ska jag sitta i 12, 15 eller 18 år, eller vad det
              nu månde vara, och se till att villkoren är fördelaktiga för mig
              och inte försämras under resans gång. Det är uppenbarligen så
              Socialdemokraterna resonerar, men Hans Hoff vägrar att svara på
              frågan.
            </seg>
            <seg n="d8825cf2">
              När det gäller Hans Hoffs fråga till mig om vi vill ha kvar villkoren
              är svaret: Nej, vi vill fasa ut de gamla så snabbt som möjligt.
              Det är det vi gör om vi får ett system efter valet 2014 och inte
              har olika parallella system.
            </seg>
          </u>
          <note type="speaker" n="4b3aa98a">
            Anf. 18 HANS HOFF (S) replik:
          </note>
          <u who="hans_hoff_65a3e6" xml:id="i-fdf8e986204e6eb5-6" n="6bde3b24">
            <seg n="13451680">
              Herr talman! Jag får väl återigen säga det jag har sagt tidigare,
              att det är en stor förändring som genomförs. Vi tycker att det
              är rimligt att det finns en förutsägbarhet i villkoren för dem
              som tog ställning till kandidatur vid förra valet, valet innan
              och kanske ännu längre tillbaka i tiden. Man har gjort det utifrån
              de förutsättningar som då gällde. Att retroaktivt ändra förutsättningarna
              tycker vi är fel, och där kommer vi in på den del som handlar
              om den praxis som har varit. Det är så man har förändrat villkoren
              i riksdagen tillbaka i tiden, till exempel när det gäller pensionssystemet.
              Jag tror att det tidigare fanns tre olika system beroende på när
              man valdes in i riksdagen. I dag finns det två olika system. Om
              jag förstår det rätt tycker man att också det är orimligt, men
              det är på det sättet vi har jobbat genom åren. Vi håller fast
              vi det sättet och förändrar utifrån den praxis som vi har tillämpat.
            </seg>
          </u>
          <note type="speaker" n="d179ad3c">
            Anf. 19 LARS ELINDERSON (M):
          </note>
          <u who="lars_elinderson_503ad6" xml:id="i-cbd103056a1132f3-0" n="19ec5cc6">
            <seg n="729d4d7f">
              Herr talman! Jag har anmält fem minuters talartid, och jag vill
              nu anmäla att jag kanske kommer att överskrida den tiden därför
              att jag tycker att en del av det som har sagts i debatten förtjänar
              kommentarer. Utöver det jag hade planerat att säga vill jag kommentera
              lite grann det som har sagts tidigare i debatten.
            </seg>
            <seg n="69bc56a2">
              Jag vill inleda med att konstatera att Villkorskommittén, de
              som har utrett förslaget till förändringar av ersättning till
              ledamöter som lämnar riksdagen i förtid, riksdagsstyrelsen och
              KU har haft ambitionen, som har sagts tidigare, att nå en så stor
              enighet som möjligt, allra helst fullständig enighet. Som det
              har sagts tidigare, inte minst av KU:s ordförande, har man nått
              väldigt långt. Det råder en mycket bred enighet om den förändring
              av reglerna som nu föreslås.
            </seg>
            <seg n="a5f4fb7e">
              På vissa punkter råder det lite skillnader. Vi kan ha olika uppfattning
              om hur stora skillnaderna är, men det är väsentligt att konstatera
              att i de stora breda frågorna om förändringen i ersättningssystemet
              råder det en mycket stor enighet.
            </seg>
            <seg n="4bad85cb">
              Jag vill så kommentera en del av det som har sagts i debatten.
              Det har antytts att de skillnader som finns i förslagen beror
              på att vi riksdagsledamöter kan besluta om regler för oss själva
              till skillnad från alla andra. Jag håller inte med om den beskrivningen.
              Vi har tillsatt en parlamentariskt sammansatt grupp som har uppdrag
              av partierna och som har försökt att skapa rimliga regler. Våra
              egna villkor påverkas i en del sammanhang, i en del sammanhang
              påverkas de inte alls. Jag tycker att det har gjorts en överdriven
              och populistisk beskrivning av verkligheten. Framför allt reagerar
              jag mot personliga angrepp på några av de ledamöter som satt i
              utredningen, att de skulle ha vägletts av personliga intressen.
            </seg>
            <seg n="e60f447b">
              Jag reagerar också mot att en av ledamöterna här i debatten anklagades
              direkt från talarstolen för att ljuga. Jag tycker inte att det
              är ett värdigt sätt att föra en debatt i kammaren. Jag tycker
              inte att man ska ha ett sådant tonläge och ett sådant debattklimat.
              Våra personliga intressen måste hela tiden avvägas mot vad gruppen
              säger och det politiska uppdrag man har. Det är inte dessa som
              är utgångspunkten för de förslag vi lägger fram, varken i det
              här sammanhanget eller i andra. Som information till Björn Söder
              vill jag berätta att jag i maj nästa år fyller 65 år. Jag omfattas
              alltså över huvud taget inte av de bestämmelser som vi nu ska
              ta ställning till.
            </seg>
            <seg n="ee861051">
              Jag tycker att det är rimligt att ha ett tonläge i övrigt i den
              här frågan som ligger i nivå med vad frågan gäller, i synnerhet
              om man tillhör ett parti som har varit med om att införa de regler
              som nu gäller. Att tala om orimliga regler, guldkantade avtal
              och häpnadsväckande förmåner faller tillbaka på de partivänner
              som har varit med och utformat de regler som har gällt fram till
              i dag.
            </seg>
            <seg n="578d5c2d">
              Den kritik som har framförts mot de nuvarande reglerna är befogad
              – det tror jag att de flesta är överens om – särskilt när man
              ser på reglerna i förhållande till de förändringar som har skett
              på arbetsmarknaden under senare år. Arbetslinjen innebär att det
              allmänna stödet i samband med en ofrivillig avgång från arbetslivet
              eller arbetslöshet i första hand ska ge incitament att återgå
              till arbetsmarknaden så snabbt som möjligt. Så tycker jag att
              reglerna för riksdagsledamöterna bör vara, och det innebär det
              här förslaget. Men så har de tidigare reglerna inte varit utformade.
              Tvärtom har inkomstgarantin snarare gett incitament att avstå
              från att söka sig tillbaka till arbetsmarknaden.
            </seg>
            <seg n="d24813b1">
              Det ska ändå påpekas att det har skett förändringar löpande av
              reglerna. Vi kan konstatera att för 20–30 år sedan var reglerna
              helt annorlunda mot vad de är i dag. Ersättningen var lägre och
              den var inte knuten till index, vilket innebar att den minskade
              med inflationen. Det fanns inte heller några åldersgränser och
              ingen bestämmelse om samordning med andra inkomster.
            </seg>
            <seg n="b4a4e727">
              Samtidigt ska det sägas att det på den tiden var vanligt att
              man inte valdes in i riksdagen förrän man var 50 eller 60 år eller
              kanske äldre. Det innebar att för de allra flesta kunde de här
              reglerna inte tillämpas förrän man närmade sig 60 eller till och
              med var över 60 år.
            </seg>
            <seg n="9f22d726">
              Jag tycker att det är viktigt att understryka att förändrade
              förutsättningar är en av anledningarna till att vi ändrar reglerna,
              men också att reglerna har missbrukats – jag skulle vilja säga
              att de missbruk som har uppmärksammats i medierna snarare har
              varit undantag än regel i detta sammanhang.
            </seg>
            <seg n="758ab367">
              Förslaget innebär att inkomstgarantin avskaffas. Vi har av flera
              ledamöter fått en beskrivning av hur inkomstgarantin ersätts av
              ett omställningsstöd som ska innebära en hjälp att återgå till
              arbetsmarknaden. Man kan därmed säga att omställningsstödet utgår
              från samma principer som gäller för huvuddelen av arbetsmarknaden:
              i första hand ett stöd för att komma tillbaka till arbetslivet
              och i andra hand ett ekonomiskt försörjningsstöd. Det har införts
              tidsgränser, och det ekonomiska stödet reduceras efter viss tid.
            </seg>
            <seg n="d673f81e">
              Riksdagsledamöter som valts in tidigare än 2014 omfattas inte
              av de nya reglerna. Men det har införts skärpningar som innebär
              att ledamöter måste stå till arbetsmarknadens förfogande och aktivt
              söka arbete för att ha rätt till stödet. Vi tycker från vår sida
              att det är en rimlig avvägning för ledamöter som långt tidigare
              tagit steget över till politiken under då gällande villkor.
            </seg>
            <seg n="31eefa53">
              Vi har som riksdagsledamöter helt olika situationer också när
              vi slutar. Några av oss behöver inte ens fundera över omställningsstödet.
              När man är i min situation, att man går i pension, har det ingen
              som helst betydelse. Men många andra ledamöter, som är betydligt
              yngre, är heller inte speciellt påverkade av hur dessa regler
              ser ut.
            </seg>
            <seg n="0589b33f">
              Om man är statligt eller kommunalt anställd har man rätt till
              tjänstledighet från sitt ordinarie arbete för att sitta i riksdagen,
              och man har rätt att gå tillbaka dagen efter att man slutar sin
              tjänstgöring i riksdagen, oavsett om man gör det frivilligt eller
              om man ofrivilligt måste lämna riksdagen. För dem är det arbetsgivaren
              som har ansvaret för att man får det stöd till omställning som
              krävs.
            </seg>
            <seg n="169b130c">
              En del ledamöter har arbetsuppgifter i sitt ordinarie arbete
              som gör att man vid sidan av sitt riksdagsuppdrag kan fortsätta
              i sitt arbete i större eller mindre omfattning på lediga dagar,
              under helger, plenifria veckor, sommarledighet eller julledighet.
              Det finns ett antal ledamöter som gör detta, och jag tycker att
              det är lovvärt. Då håller man kvar kontakten med sitt yrke, och
              man har också möjlighet att på ett enkelt sätt återgå utan att
              behöva det stöd som omställningsstödet ger.
            </seg>
            <seg n="6f78eaf5">
              Om man bor i Helsingfors eller nära Helsingfors har man dessutom
              praktiska möjligheter att hålla en löpande kontakt med sin gamla
              arbetsplats och kanske återgå i tjänst dagen efter att man slutar
              i riksdagen. Man har dessutom tillgång till en stor arbetsmarknad
              som efterfrågar den speciella kompetens man får som riksdagsledamot,
              en kompetens som inte är speciellt användbar om man bor i Norrlands
              inland.
            </seg>
            <seg n="78fe83ca">
              Men alla har inte den möjligheten. För de flesta av oss gäller
              att man lämnar sitt jobb, tappar stora delar av sin yrkeskompetens,
              också under en enda mandatperiod, i synnerhet om man har en specialiserad
              arbetsuppgift och en specialiserad utbildning. Man tappar också
              delar av den sociala förankring man har på hemorten som i normala
              fall skulle underlätta en återgång till arbetslivet. Detta sker
              första gången man väljs in i riksdagen.
            </seg>
            <seg n="9151a0a7">
              Jag tycker därför, precis som Hans Hoff har argumenterat mycket
              bra för här tidigare, att det är rimligt att det görs en successiv
              anpassning av dessa regler. När man första gången väljs in i riksdagen
              släpper man förankringen på arbetsmarknaden, och då är det de
              reglerna som ska gälla när man lämnar riksdagen om man skulle
              omfattas av detta förslag.
            </seg>
          </u>
          <note n="a1c5fdc3">
            Herr talman! Jag yrkar bifall till förslaget i konstitutionsutskottets
            betänkande.
          </note>
          <note type="speaker" n="1d318ff1">
            Anf. 20 BJÖRN SÖDER (SD) replik:
          </note>
          <u who="bjorn_soder_8d750e" xml:id="i-9ccb1fffec281f2b-3" n="42c6a776">
            <seg n="54c58398">
              Herr talman! Jag sade att det var en lögn att påstå att Villkorskommittén
              noggrant hade utrett den här saken. Jag kanske skulle ha uttryckt
              mig så att det inte var med sanningen överensstämmande. Var och
              en får väl bedöma den semantiska skillnaden.
            </seg>
            <seg n="13ea6e7a">
              Jag skulle vilja ställa en fråga till Lars Elinderson: Varför
              motsätter sig Moderaterna att de nya, icke så fördelaktiga villkoren
              och reglerna även ska gälla för dem som beslutar att ställa upp
              på omval och blir omvalda?
            </seg>
            <seg n="d37fbf9d">
              Man vet ju vilka regler som gäller när man bestämmer sig för
              att kandidera till omval. Lars Elindersons partivän i utredningen
              har i medierna ofta hävdat att det handlar om att man inte vill
              ha retroaktiva regler. Jag tycker att argumenten om retroaktivitet
              har klätts av ganska bra av flera av oss under debattens gång
              här i dag.
            </seg>
            <seg n="4e20fd49">
              Vad är det då som hindrar att alla ska lyda under samma villkor
              och regler efter valet 2014, om det inte är så att man inte vill
              försämra reglerna för sig själv? Det är svårt att undgå intrycket
              att man talar i egen sak.
            </seg>
          </u>
          <note type="speaker" n="1c7ecda2">
            Anf. 21 LARS ELINDERSON (M) replik:
          </note>
          <u who="lars_elinderson_503ad6" xml:id="i-cbd103056a1132f3-1" n="19ec5cc6">
            <seg n="944eecae">
              Herr talman! Jag tackar för nyanseringen av språkbruket. Jag
              hoppas att den nyanseringen också kan gälla i kommande debatter.
            </seg>
            <seg n="16076092">
              Jag ska ge ett kort svar på den fråga som Hans Hoff har svarat
              på tre gånger och som jag också svarade på i mitt anförande. Det
              är första gången man väljs in i riksdagen, normalt, som man tappar
              förankringen på arbetsmarknaden. Är man privat anställd innebär
              det i allmänhet, om man inte har en förstående arbetsgivare som
              accepterar en tjänstledighet, att man förlorar sin formella tjänstgöring.
              Det gäller i synnerhet om man inte bor i närheten av riksdagen
              där man kan ha en fortlöpande kontakt med sin gamla arbetsplats.
              Om man inte är statligt anställd och kan fortsätta att arbeta
              deltid på sin gamla arbetsplats tappar man sin förankring på arbetsplatsen
              och på arbetsmarknaden första gången man väljer att tacka ja till
              en plats i riksdagen.
            </seg>
            <seg n="868e5ff1">
              Därför tycker jag, precis som jag sade i mitt anförande, att
              det är rimligt att ha regler som innebär en successiv och löpande
              anpassning av bestämmelserna för gamla ledamöter.
            </seg>
          </u>
          <note type="speaker" n="fe3752dc">
            Anf. 22 BJÖRN SÖDER (SD) replik:
          </note>
          <u who="bjorn_soder_8d750e" xml:id="i-9ccb1fffec281f2b-4" n="42c6a776">
            <seg n="f65915de">
              Herr talman! Jag vet inte om det är bara jag som inte förstår
              argumentationen eller om det är fler som tycker att det är väldigt
              virrigt från Moderaternas och Socialdemokraternas sida.
            </seg>
            <seg n="8e45b969">
              När man tar beslutet att kandidera och blir invald i riksdagen
              tar man ställning till de villkor som gäller, och de ska givetvis
              inte förändras under de kommande fyra åren utan ska gälla. Men
              när man väl är invald har man bara en framförhållning på fyra
              år, och därefter måste man söka nytt mandat från svenska folket
              för att få bli omvald till riksdagen. Och när man tar det beslutet
              att ställa upp för ytterligare en period vet man också att det
              är nya regler som gäller för kandidaturen.
            </seg>
            <seg n="b296ad80">
              Om man tycker att de reglerna är för dåliga och att villkoren
              inte är tillräckligt fördelaktiga finns möjligheten att säga:
              Jag ställer inte upp på omval; jag väljer att lämna politiken
              och göra någonting annat. Om det nu är det som är drivkraften
              för att kandidera.
            </seg>
            <seg n="30e67be9">
              Jag förstår inte varför vi som sitter invalda i dag och beslutar
              oss för att ställa upp till omval och blir omvalda inte ska kunna
              gå in i det nya systemet – om det inte är så att man inte vill
              sitta och försämra villkoren för sig själv.
            </seg>
            <seg n="9e504396">
              Det är svårt att undgå att tro att man talar i egen sak. Jag
              kan förstå att personer som har drivit den linjen i utredningen
              just är de som omfattas av de fördelaktiga villkoren. Även om
              Lars Elinderson sade att han var tillräckligt gammal för att inte
              ta del av omställningsstödet finns det ju en stor partigrupp bakom
              som kanske driver på.
            </seg>
            <seg n="a080e4fb">
              Jag tycker att argumentationen från både Moderaterna och Socialdemokraterna
              är fruktansvärt tunn. Jag förstår den inte över huvud taget, om
              det inte är så att man inte vill försämra villkoren. Då tycker
              jag att man kan tala klarspråk och säga: Vi vill inte försämra
              villkoren för oss själva. Vi vill ha de fördelaktiga villkor som
              gällde när vi trädde in i riksdagen första gången.
            </seg>
          </u>
          <note type="speaker" n="9af20d65">
            Anf. 23 LARS ELINDERSON (M) replik:
          </note>
          <u who="lars_elinderson_503ad6" xml:id="i-cbd103056a1132f3-2" n="19ec5cc6">
            <seg n="5cbb8858">
              Herr talman! Björn Söder säger flera gånger att han inte förstår.
              Han säger också att han tycker tvärtemot vad vi tycker. Jag konstaterar
              detsamma.
            </seg>
          </u>
          <note type="speaker" n="0d80cafd">
            Anf. 24 MIA SYDOW MÖLLEBY (V) replik:
          </note>
          <u who="mia_sydow_molleby_68a11e" xml:id="i-2cff0b18b5c189a1-3" n="38908be6">
            <seg n="e252b9a8">
              Herr talman! Jag har försökt få svar på frågan varför inkomst
              av kapital kan räknas med när man till exempel ska reducera studiestödet
              för en undersköterska som behöver skaffa sig en ny utbildning
              mitt i livet. Varför kan hennes studiestöd minskas om hon har
              inkomst av kapital medan vårt omställningsstöd inte ska kunna
              minskas på grund av inkomst av kapital? Jag har inte fått något
              svar på den frågan.
            </seg>
            <seg n="c08f1be9">
              Vad jag förstår anser Moderaterna att det är orimligt att vi
              ska ha en avräkning av inkomstkapital. Lars Elinderson kanske
              kan svara på varför.
            </seg>
          </u>
          <note type="speaker" n="9163e711">
            Anf. 25 LARS ELINDERSON (M) replik:
          </note>
          <u who="lars_elinderson_503ad6" xml:id="i-cbd103056a1132f3-3" n="19ec5cc6">
            <seg n="c5e5cb4f">
              Herr talman! Mia Sydow Mölleby tar upp en fråga som jag har haft
              möjlighet att fundera lite grann över eftersom hon har tagit upp
              den tidigare.
            </seg>
            <seg n="17468dbc">
              I det sammanhang som jag har varit med i har frågan inte diskuterats
              på det sättet att man ställer olika former av ersättningssystem
              i samhället mot varandra. Jag har funderat, och det är möjligt
              att de som sysslar med frågor om studiefinansiering och studiemedel
              också borde fundera över den regeln. Jag vet inte det; jag ska
              ta upp det med dem av mina partivänner som diskuterar utformningen
              av studiestödet. Det är möjligt att det är en fråga som borde
              diskuteras.
            </seg>
            <seg n="bb80bbaf">
              Det kanske finns anledning att diskutera andra stödformer också.
              För att ta en mycket näraliggande fråga: Finns det regler för
              utformningen av a-kassan – som ju ligger närmare den här frågan
              eller åtminstone lika nära som studiestödet – som tar hänsyn till
              kapital, avkastning av kapital eller förmögenhet? Jag är inte
              expert på det området heller, men jag har inte uppfattat att det
              finns sådana regler. Jag skulle vilja fråga Mia Sydow Mölleby
              om också det är en idé att fundera vidare på.
            </seg>
          </u>
          <note type="speaker" n="46955d18">
            Anf. 26 MIA SYDOW MÖLLEBY (V) replik:
          </note>
          <u who="mia_sydow_molleby_68a11e" xml:id="i-2cff0b18b5c189a1-4" n="38908be6">
            <seg n="ebe0384b">
              Herr talman! A-kassan är en försäkring. De som är med i a-kassan
              betalar till den försäkringen. Det är andra regler som gäller
              för en försäkring.
            </seg>
            <seg n="7845999d">
              Det här är ett stöd som ledamöter i Sveriges riksdag får för
              att kunna ställa om till något annat i livet, på samma sätt som
              vi har studiemedel som stöd för att kunna ställa om. Det skulle
              också kunna jämföras med andra former av ekonomiskt bistånd, till
              exempel inom socialtjänsten. Där är det självklart att om man
              över huvud taget har en förmögenhet kommer det inte på fråga att
              man ska få ekonomiskt bistånd. Det är heller ingenting som vi
              föreslår här. Det kan ju vara bra att veta eftersom det står flera
              gånger att man tar ställning till att göra avdrag för att personer
              har kapital och inkomst av kapital. Förmögenhet vill inte heller
              vi ha med men däremot inkomst av kapital.
            </seg>
            <seg n="e2e27ce7">
              Det står i betänkandet att kommittén redovisar i vilken utsträckning
              kapitalinkomster och förmögenhet påverkar jämförbara förmåner
              såsom bistånd enligt socialtjänstlagen, studiemedel, äldreförsörjningsstöd,
              bostadstillägg och förmåner av omställningskaraktär. Sedan står
              det: Kartläggningen visar enligt kommittén att ekonomiska avgångsförmåner
              som regel inte påverkas av kapitalinkomster eller förmögenhet.
            </seg>
            <seg n="6f9ebea7">
              Vi pratar om ett omställningsstöd. Det skulle man kunna jämföra
              med studiemedel, som man enligt betänkandet har tittat på. Det
              är inte riktigt samma sak som en vanlig avgångsförmån, kan jag
              anse, då de syftar till lite olika saker. Men det står att man
              har tittat på det, och av någon anledning har man tyckt att det
              man kan göra vad det gäller studiemedel och bostadstillägg för
              fattiga pensionärer, det kan man inte göra för avgående riksdagsledamöter.
              Jag undrar hur man har tänkt när man har kommit fram till detta.
            </seg>
          </u>
          <note type="speaker" n="69fe1413">
            Anf. 27 LARS ELINDERSON (M) replik:
          </note>
          <u who="lars_elinderson_503ad6" xml:id="i-cbd103056a1132f3-4" n="19ec5cc6">
            <seg n="abb272ee">
              Herr talman! Det enda jag kan säga är att man inte tycker att
              det är en rimlig avvägning att blanda in inkomst av kapital i
              sammanhanget. Det bygger på en praxis som man har haft i andra
              sammanhang.
            </seg>
            <seg n="b1e2ea82">
              Jag drar slutsatsen av Mia Sydow Möllebys senaste inlägg att
              det är formerna för ersättning som avgör om det ska avräknas något
              kapital eller inte. Det är inte rimligt för a-kassan eftersom
              det är en försäkring. Skulle vi ha en helt annan form, till exempel
              den franska med en försäkring för riksdagsledamöter som Tuve Skånberg
              förespråkade, vore det inte aktuellt att föra in den här typen
              av begränsningar. Jag tycker att det är lite kantigt och ett sätt
              att populistiskt lyfta fram förmögenhetsfrågan i en debatt där
              den egentligen inte hör hemma.
            </seg>
          </u>
          <note type="speaker" n="33621051">
            Anf. 28 KARIN GRANBOM ELLISON (FP):
          </note>
          <u who="karin_granbom_c5a7be" xml:id="i-241fb7c1d0445c8a-0" n="a9ac163c">
            <seg n="f4a365b9">
              Herr talman! Ett nytt system för ekonomiskt stöd till avgångna
              riksdagsledamöter har länge efterfrågats av Folkpartiet. Vi välkomnar
              nu, efter många års diskussion, ett system som sätter fokus på
              övergång till förvärvsarbete efter det politiska uppdraget i riksdagen.
            </seg>
            <seg n="2df05fb4">
              Det nya systemet, kallat omställningsstöd för riksdagsledamöter,
              ger ett ökat stöd med rådgivning och jobbcoachning. Samtidigt
              får ledamoten en kortare tid med ekonomiskt stöd och ökade krav
              på att hitta en ny, egen försörjning.
            </seg>
            <seg n="af00d27d">
              Många ledamöter sköter sin övergång till annan försörjning exemplariskt
              och lämnar riksdagen för nya utmaningar där deras erfarenhet ses
              som en merit. Men vi har också hört tråkiga berättelser om ledamöter
              som inte gör mycket för att få ett jobb eftersom de har inkomstgaranti.
              Dagens system är alltför generöst och tillåtande för vissa riksdagsledamöter.
              Nu rivs det upp och görs om för att mer likna trygghetssystem
              för den som har anställning.
            </seg>
            <seg n="13761948">
              Riksdagsstyrelsen och KU lämnar nu ett förslag om ett ekonomiskt
              stöd som, beroende av tjänstgöringstid i riksdagen, uppgår till
              maximalt två år. Har ledamoten tjänstgjort under minst åtta år
              och uppnått en ålder av 57 år kan ledamoten för ett år i taget
              ansöka om ett förlängt stöd med en lägre ersättningsnivå och måste
              då också uppge vilka åtgärder han eller hon har vidtagit för att
              hitta en annan försörjning. Det är alltså en kraftig omställning
              till ett system som ställer tydliga krav på ledamöter som inte
              har uppnått pensionsålder att söka jobb när de lämnar riksdagen.
            </seg>
            <seg n="d6facb04">
              Det nya systemet har också utformats så att det sätter stopp
              för att ledamöter tar med sig inkomstgaranti från riksdagen och
              samtidigt får inkomster i företag. Möjligheten att tricksa med
              inkomster och bolag är mycket stötande, och det omöjliggörs med
              det nya regelverket.
            </seg>
            <seg n="7228c769">
              Folkpartiet anser att det är av stor vikt att vi skapar breda
              majoriteter i riksdagen för de spelregler som ska omgärda politiken.
              Det är angeläget att sådana regelverk är långsiktiga och stabila.
            </seg>
            <seg n="07da0ec3">
              I den vallagskommitté som i januari och april i år lämnade betänkanden
              om nya lagar för val hade partierna olika hjärtefrågor och ståndpunkter.
              Med uppfattningen att vi så långt som möjligt skulle försöka enas
              om två förslag lyckades alla partier utom SD i det första fallet
              och MP i det andra ställa upp på gemensamma förslag. Det säger
              sig självt att betänkandena innehöll kompromisser.
            </seg>
            <seg n="8a84346f">
              Även i fråga om regelverket för avgångna ledamöter var Folkpartiets
              mål att nå en enhällig utredning. Vi menar att den som inte är
              beredd att göra en kompromiss också har ansvar för risken att
              det inte blir någon uppgörelse.
            </seg>
            <seg n="b27c318f">
              Som debatten visar lyckades vi inte nå fullständig enighet kring
              omställningsstödet, men jag kan konstatera att vi förmår införa
              ett klart bättre system än dagens – ett system som ger tillräckligt
              goda villkor för att människor med olika ålder och bakgrund ska
              vilja bli ledamöter men som också ger dem starka drivkrafter att
              återgå till arbetsmarknaden när de har lämnat riksdagen. Det är
              bra för demokratin och för skattebetalarna.
            </seg>
          </u>
          <note n="f3c7d2c2">
            Jag yrkar härmed bifall till förslaget i betänkandet.
          </note>
          <note type="speaker" n="b22ea55a">
            Anf. 29 BJÖRN SÖDER (SD) replik:
          </note>
          <u who="bjorn_soder_8d750e" xml:id="i-9ccb1fffec281f2b-5" n="42c6a776">
            <seg n="a2d323e4">
              Herr talman! Karin Granbom Ellison redogjorde på ett mycket föredömligt
              sätt för förslagets innehåll. Jag kan stämma in i mycket av det
              som framfördes. Men på slutet tog Karin Granbom Ellison upp att
              man ville uppnå enighet om förslaget.
            </seg>
            <seg n="ad4a0d8e">
              Det är givetvis bra att man vill försöka vara eniga, men nu har
              det bildats två läger i fråga om vilka förslaget ska omfatta i
              samband med valet 2014. Folkpartiet har valt att ställa sig på
              de två stora partiernas, alltså Moderaternas och Socialdemokraternas,
              sida. De tycker att vi som sitter i riksdagen i dag, väljer att
              ställa upp till omval och blir invalda ska behålla de nuvarande
              fördelaktiga villkoren, medan de som ställer upp för första gången
              och kommer in ska omfattas av de mindre fördelaktiga villkoren.
            </seg>
            <seg n="2baa5d60">
              Då är min fråga till Karin Granbom Ellison: Varför motsätter
              sig Folkpartiet att de föreslagna nya och kanske mindre attraktiva
              reglerna ska gälla också för dem som ställer upp till omval och
              blir omvalda? Det nya regelverket är ju känt för alla som beslutar
              sig för att ställa upp för omval.
            </seg>
          </u>
          <note type="speaker" n="83cb6690">
            Anf. 30 KARIN GRANBOM ELLISON (FP) replik:
          </note>
          <u who="karin_granbom_c5a7be" xml:id="i-241fb7c1d0445c8a-1" n="a9ac163c">
            <seg n="7830dbad">
              Herr talman! Jag vill än en gång understryka att det stora med
              det här förslaget är att riksdagen nu lyckas ändra ett system
              som varit mycket förmånligt och att ledamöter framöver ska följa
              det som vi kallar arbetslinjen. I riksdagen finns det, som Björn
              Söder säger, skilda åsikter om alla nu genast ska omfattas av
              de nya reglerna eller om gamla ledamöter ska kunna fortsätta ingå
              i det system som angav spelreglerna då de påbörjade och har utövat
              sitt uppdrag.
            </seg>
            <seg n="12afb71f">
              Folkpartiet menar att det viktigaste är att omedelbart skärpa
              tonen och förväntningarna på alla avgående ledamöter och att regelverket
              anger att alla ska redovisa sina jobbsökaraktiviteter för att
              få ett ekonomiskt stöd. Vi anser också att det är viktigt att
              alla omedelbart ska följa de regler som täpper till kryphål som
              möjliggör tricksande med bolag för att få ut maximal ersättning.
              Detta är något som ingen ledamot ska kunna hålla på med.
            </seg>
            <seg n="b3adee15">
              För att få till stånd dessa nya villkor orkar vi just nu ställa
              oss bakom ett gemensamt förslag. Vi har haft som inriktning att
              försöka få eniga betänkanden i frågor som gäller spelreglerna
              för politiken, och vi orkar därför ställa oss bakom ett gemensamt
              förslag med de största partierna för att få en långsiktig förändring.
            </seg>
            <seg n="c9788629">
              Jag vill också påminna om att ledamöter som blir omvalda i kommande
              val kan välja att följa det nya systemet. Det finns inget som
              anger att ledamöter måste nyttja trygghetssystem till max. Samtidigt
              finns det där för den ledamot som startade sitt uppdrag under
              de gamla förutsättningarna.
            </seg>
            <seg n="a472b73d">
              Jag hoppas att väljarna och partierna i valet ska rösta fram
              omdömesgilla personer som klarar att ta ansvar både för sin egen
              omställning och för den lagstiftning och den budget som vi beslutar
              om för vårt land.
            </seg>
          </u>
          <note type="speaker" n="87191495">
            Anf. 31 BJÖRN SÖDER (SD) replik:
          </note>
          <u who="bjorn_soder_8d750e" xml:id="i-9ccb1fffec281f2b-6" n="42c6a776">
            <seg n="aad1d636">
              Herr talman! Man kan ha en god tro på människan, men vi har sett
              att när det finns fördelaktiga villkor tenderar åtminstone ett
              visst antal att använda dem så långt det är möjligt. Det är därför
              det måste ske en skärpning.
            </seg>
            <seg n="38b9802f">
              Det är kanske många som frivilligt kommer att gå in i det nya
              systemet, men samma sorts människor som de som i dag nyttjar trygghetssystemet
              till max efter att de lämnat riksdagen kommer ju att göra likadant
              om man behåller det gamla systemet.
            </seg>
            <seg n="13525ecc">
              Det är bra att man strävar efter eniga betänkanden. Nu finns
              det dock två olika läger. Jag tycker att det är jättebra att Folkpartiet
              driver en linje att man måste strama upp detta. Det instämmer
              jag i. Jag tycker dock inte att Folkpartiet har särskilt god argumentation
              för att nuvarande riksdagsledamöter ska behålla det gamla, fördelaktiga
              systemet och att vi alltså ska köra två parallella system. Alla
              som väljer att ställa upp för omval kommer ju att känna till de
              nya reglerna. Varför kan då inte alla gå in i det nya systemet?
              De som lämnar riksdagen 2014 eller som inte blir omvalda går efter
              det system som gällde när de blev invalda.
            </seg>
            <seg n="a04d9f40">
              Jag förstår inte Folkpartiets, Moderaternas eller Socialdemokraternas
              argumentation i det här ärendet. Jag tycker att den är väldigt
              tunn. Varför kan inte det nya systemet gälla alla?
            </seg>
          </u>
          <note type="speaker" n="01561902">
            Anf. 32 KARIN GRANBOM ELLISON (FP) replik:
          </note>
          <u who="karin_granbom_c5a7be" xml:id="i-241fb7c1d0445c8a-2" n="a9ac163c">
            <seg n="71368e51">
              Herr talman! När pensionsreglerna för riksdagsledamöter gjordes
              om fanns det övergångsregler. Ledamöterna kunde välja att delta
              i det pensionssystem som passade dem bäst – det gamla eller det
              nya. Även i det här fallet finns det nu möjlighet för en ledamot
              att välja. Vill man i praktiken ingå i det gamla eller i det nya
              systemet?
            </seg>
            <seg n="1136a8c6">
              Min bedömning är att även om dagens system är mer generöst kommer
              det troligen inte att vara helt lätt att nyttja det fullt ut framöver.
              Den som ställer upp i nästa val får troligen ta i beaktande att
              införandet av ett nytt system i praktiken kommer att ställa högre
              krav också på den som kan välja vilket system han eller hon vill
              ingå i.
            </seg>
            <seg n="a7cd1ee5">
              Förutom att det kommer att finnas tydligare krav på årlig redovisning
              till riksdagen kommer nog också allmänheten att avkräva svar av
              den före detta ledamot som väljer att nyttja ett särskilt långt
              eller förmånligt stöd.
            </seg>
            <seg n="0de2721b">
              Jag skulle vilja avsluta den här debatten med att säga att det
              nog är roligare att anstränga sig för att försörja sig själv än
              att behöva förklara varför man inte gör det.
            </seg>
          </u>
          <note n="df97e5ba">
            Överläggningen var härmed avslutad.
          </note>
          <note n="b2881ef8">
            10 § Bemyndiganden för elektronikavfall och bekämpningsmedel
          </note>
          <note n="4e24998c">
            Andre vice talmannen konstaterade att ingen talare var anmäld.
          </note>
          <note n="725bc002">
            11 § Ändringar i lagen om dödförklaring
          </note>
          <note n="4e24998c">
            Andre vice talmannen konstaterade att ingen talare var anmäld.
          </note>
          <note n="8b4c1f24">
            12 § Kompetens och oberoende vid upprättandet av energideklarationer
          </note>
          <note n="4e24998c">
            Andre vice talmannen konstaterade att ingen talare var anmäld.
          </note>
          <note n="7bb62267">
            13 § Investeraravdrag
          </note>
          <note type="speaker" n="749847c0">
            Anf. 33 JACOB JOHNSON (V):
          </note>
          <u who="jacob_johnson_d95069" xml:id="i-d50768cdc8ed6298-0" n="6f0e4771">
            <seg n="9f8ef4f2">
              Herr talman! I detta betänkande föreslås att personer, till exempel
              ägare till eller investerare i mindre företag, ska få ett skatteavdrag
              i inkomstslaget kapital vid förvärvande av andelar i företaget,
              antingen vid bildandet av företaget eller vid en nyemission. Med
              mindre företag avses företag där medelantalet anställda under
              året är högst 50 personer och företag som har en nettoomsättning
              eller en balansomslutning på maximalt 80 miljoner kronor. Avdraget
              ges med högst 650 000 kronor, motsvarande ett förvärv på 1,3 miljoner
              kronor. Skattereduktionen kan därmed uppgå till maximalt 195 000
              kronor. Regeringen beräknar att detta kommer att minska statens
              skatteintäkter med 800 miljoner kronor per år.
            </seg>
            <seg n="63c79708">
              Regeringen aviserade redan för ett år sedan i budgetpropositionen
              för 2013 detta avdrag, och en proposition lämnades till riksdagen
              för ett halvt år sedan, i början av april detta år. Riksdagsbehandlingen
              har dock försenats på grund av att förslaget har granskats av
              EU-kommissionen, som dock nu givit sitt medgivande till förslaget
              med vissa påpekanden.
            </seg>
            <seg n="76dac1cc">
              Herr talman! Vänsterpartiet avvisar regeringens förslag. Vi har
              andra förslag som vi anser är bättre när det gäller att stödja
              de mindre företagen. Jag kan avslöja att i det budgetförslag som
              Vänsterpartiet presenterar i morgon kommer vi återigen att föreslå
              att småföretag med högst tio anställda befrias från sjuklöneansvaret
              de första 14 dagarna. Det är en reform som småföretagarnas egen
              organisation med ihärdighet för fram som det viktigaste stödet
              till de mindre företagen.
            </seg>
            <seg n="11532eb3">
              Vi avsätter i vårt budgetförslag 2 miljarder för detta, alltså
              mer än dubbelt så mycket som regeringens investeraravdrag. Jag
              tror att ett avskaffat sjuklöneansvar gör att många småföretagare
              vågar anställa ytterligare personer i sitt företag. I Sverige
              finns det till exempel drygt 200 000 mikroföretag, det vill säga
              företag med mellan en och nio anställda. Enligt en undersökning
              skulle 40 procent av dessa företag anställa ytterligare en person
              om sjuklöneansvaret togs bort. Även om denna undersökning överskattar
              effekten kan det alltså handla om tiotusentals nya jobb med en
              sådan reform.
            </seg>
            <seg n="48f15451">
              Herr talman! Skattesystemet bör enligt Vänsterpartiet vara utformat
              så att det är enkelt att förstå och tillämpa för den enskilda
              skattebetalaren. Jag vill därför betona vikten av att eftersträva
              ett system som är enhetligt och likformigt och som har så få undantag
              som möjligt. På så sätt minimeras också möjligheterna till skatteplanering.
              Förslaget om att införa ett investeraravdrag är krångligt och
              ökar komplexiteten i skattesystemet, vilket också Skatteverket
              påpekar i sitt remissvar.
            </seg>
            <seg n="e67c4ccc">
              Skatteverket pekar också på ökad administrativ börda för företagen
              och höga hanteringskostnader för Skatteverket. Med olika gränsdragningar
              skapas möjligheter till skatteplanering och undandragande av skatt,
              vilket både Skatteverket och Ekonomistyrningsverket har påpekat
              i sina yttranden. De båda myndigheterna avvisar förslaget i dess
              helhet.
            </seg>
            <seg n="4a74df71">
              I propositionen till riksdagen skriver regeringen att Skatteverkets
              merkostnader ska hanteras inom ram, men det verkar nu som att
              regeringen har insett konsekvenserna för Skatteverket eftersom
              myndigheten i ändringsbudgeten får ett tillskott på 120 miljoner
              kronor för extrakostnader för nya skatteregler.
            </seg>
            <seg n="26cd4592">
              Ekonomistyrningsverket anser att det finns risk för att skattebortfallet
              blir väsentligt större än de beräknade 800 miljoner kronorna.
            </seg>
            <seg n="899cb2c1">
              Regeringen har under sin mandatperiod infört flera undantag från
              principerna om enkelhet och likformighet. Med det här förslaget
              fortsätter man på den inslagna vägen mot ett skattesystem fyllt
              av olika avdragsmöjligheter. Vi har jobbskatteavdrag, ROT-avdrag,
              RUT-avdrag etcetera. Jag är starkt kritisk till den här utvecklingen
              i allmänhet. Investeraravdraget är ytterligare ett steg mot ett
              skattesystem som är perforerat med avdrag som en schweizerost.
            </seg>
            <seg n="7482218e">
              LO avstyrker också förslaget och säger när det gäller avdragets
              påverkan på hela skattesystemet att skattelättnader som enbart
              riktar sig till vissa typer av företag riskerar att försämra systemets
              effektivitet. Jag instämmer i denna bedömning och anser vidare,
              liksom LO, att förslaget även bör avvisas av fördelningspolitiska
              skäl. LO skriver i sitt remissvar: Investeraravdraget är främst
              att betrakta som ett fördelningspolitiskt felriktat bidrag på
              upp till 195 000 kronor per år till ägare av fåmansföretag.
            </seg>
            <seg n="80e071c5">
              Jag tycker vidare att det är anmärkningsvärt att regeringen inte
              kommenterar de fördelningspolitiska effekterna av sitt förslag,
              inte minst mot bakgrund av att regeringen själv i den fördelningspolitiska
              bilagan till vårpropositionen skriver att ökade kapitalvinster
              och kapitalinkomster under senare år fått en ökad betydelse för
              de ökande inkomstskillnaderna, mätt som så kallad Gini-koefficient.
            </seg>
            <seg n="4f254d68">
              En närmare granskning visar, fortfarande enligt regeringens egen
              fördelningspolitiska redogörelse, att detta i synnerhet gäller
              utdelningar i fåmansföretag enligt de så kallade 3:12-reglerna,
              som regeringen successivt har gjort mer förmånliga och som nu
              är uppe för en omfattande debatt. Förslaget till investeraravdrag
              kommer ytterligare att bidra till ökade inkomstskillnader genom
              att villkoren för personer med stora kapitalinkomster blir ännu
              gynnsammare än vad de är i dag.
            </seg>
            <seg n="8bca6575">
              I propositionen bedömer regeringen att investeraravdraget till
              80 procent kommer att utnyttjas av män och bara till 20 procent
              av kvinnor. Förslaget har alltså även en jämställdhetsmässig slagsida.
            </seg>
            <seg n="3b241080">
              Herr talman! Vänsterpartiet avvisar regeringens förslag. Och
              med detta yrkar jag bifall till reservationen.
            </seg>
          </u>
          <note type="speaker" n="c6586b59">
            Anf. 34 LARS BECKMAN (M):
          </note>
          <u who="lars_beckman_f881ba" xml:id="i-87af4b11b3874581-0" n="2f266c4e">
            <seg n="c0a56b2e">
              Herr talman! Jag vill börja med att yrka bifall till förslaget
              i SkU2. Jacob Johnson har föredömligt redogjort för vad förslaget
              innebär, även om vi har kommit fram till olika slutsatser. Därför
              hoppar jag över detaljerna i det.
            </seg>
            <seg n="9f81dd36">
              Jag tror att det är viktigt – och jag tycker att det är väldigt
              glädjande – att den här reformen har ett brett stöd i Sveriges
              riksdag.
            </seg>
            <seg n="d288b210">
              Ett investeraravdrag kommer att innebära att matchningen förbättras
              mellan den som har en god idé och den som har möjlighet att investera.
              Det är egentligen huvudsyftet. Huvudsyftet, Jacob Johnson, är
              att förbättra matchningen mellan den som har en god idé och den
              som har möjlighet att investera.
            </seg>
            <seg n="685f679e">
              Detta vet vi alla som har varit ute på företagsbesök. När man
              har pratat en stund med företagare kommer de ofta in på problemet
              med att de inte hittar kapital. Det kan vara att de har problem
              med att låna i banken eller att de inte kan bygga upp en egen
              vinst i företaget. Därför behöver de externt kapital.
            </seg>
            <seg n="767c6b3f">
              Jag är helt säker på att Centern kommer att berätta om det. Det
              är Centern som har drivit den här frågan och fått hela Alliansen
              att genomföra det. Det tycker jag att Centern ska ha kredd för,
              naturligtvis.
            </seg>
            <seg n="1ac07e5e">
              Jag tänkte på det som Jacob Johnson sade om sjuklöneansvaret.
              Det är bara det, Jacob Johnson, att om det inte finns några företag
              blir frågan om sjuklöneansvar viktig men inte viktigast. Det är
              därför investeraravdraget behövs. Det handlar om att underlätta
              för människor med goda idéer att faktiskt starta sitt företag.
            </seg>
            <seg n="e4d4b077">
              Jag kan ta två exempel från min valkrets. Det ena gäller Merdad
              som kom från Irak. Han hade 76 kronor på fickan när han skulle
              starta sitt företag. Det går att förstå att har man 76 kronor
              på fickan är det väldigt svårt att starta ett företag. Men han
              fick hjälp av en affärsängel i Gävle som lånade ut 200 000. Utan
              de 200 000 hade Merdad inte kunnat driva sitt företag i dag med
              tre anställda. Ett investeraravdrag hade naturligtvis hjälpt honom
              ännu bättre.
            </seg>
            <seg n="14acd710">
              Ett annat exempel är Richard, en ung kille som hade jättegoda
              idéer men inga pengar. Han gick runt till bankerna. Han fick inte
              låna pengar. Han gick till Almi, till exempel. Han fick inte låna
              pengar där heller. Han hade en mormor som kunde pantsätta sitt
              hus och låna upp ett par miljoner. Men de allra flesta människor
              har förmodligen inte en mormor som kan låna upp sitt hus. Det
              är därför investeraravdraget är väldigt bra.
            </seg>
            <seg n="3e210db1">
              Vi får inte glömma bort att fyra av fem jobb skapas i småföretagen.
              Den här reformen innebär att man satsar på småföretagen, och då
              satsar man också på jobben. Det här är en viktig jobbreform med
              ett brett stöd i Sveriges riksdag.
            </seg>
            <seg n="c1011d75">
              Det är alltså ett positivt besked i dag. Det är en glädjens dag.
              Skatteutskottet ställer sig bakom regeringens förslag om investeraravdrag
              för småföretag med syfte att öka drivkraften att faktiskt investera
              och därmed skapa jobb.
            </seg>
          </u>
          <note n="f04d8ee6">
            Med det, herr talman, yrkar jag bifall till förslaget i SkU2.
          </note>
          <note type="speaker" n="96604236">
            Anf. 35 JACOB JOHNSON (V) replik:
          </note>
          <u who="jacob_johnson_d95069" xml:id="i-d50768cdc8ed6298-1" n="6f0e4771">
            <seg n="c82aa6a0">
              Herr talman! Det måste finnas företag. Det finns, som sagt var,
              till exempel mer än 200 000 mikroföretag i dag med en till nio
              anställda. De har svårigheter när det gäller att våga rekrytera.
              Ett avlastat sjuklöneansvar skulle ha stor betydelse. Men jag
              vill ställa en annan fråga till Lars Beckman.
            </seg>
            <seg n="7a1ee525">
              Inkomstskillnaderna och ojämlikheten ökar i Sverige. Den rikaste
              tiondelen har ökat sin årliga disponibla inkomst mellan 2006 och
              2011 med ca 79 000 kronor per år, medan den fattigaste tiondelen
              har fått sina inkomster minskade under samma period.
            </seg>
            <seg n="a1c9dde7">
              Enligt OECD är Sverige det land där den relativa fattigdomen
              har ökat mest. Sverige har sjunkit från att vara det mest jämlika
              samhället 1995 till 14:e plats 2010.
            </seg>
            <seg n="ebd0f7d1">
              Regeringens politik leder till ökade klyftor med sämre social
              rörlighet och en sämre fungerande arbetsmarknad som konsekvens.
            </seg>
            <seg n="f55dea97">
              Jag vill återkomma till frågan jag hade i mitt anförande. Är
              det inte anmärkningsvärt, särskilt mot bakgrund av regeringens
              egen fördelningspolitiska redogörelse i våras, att man varken
              i propositionen eller i betänkandet diskuterar eller bemöter farhågorna
              om negativa fördelningspolitiska effekter?
            </seg>
          </u>
          <note type="speaker" n="3e553992">
            Anf. 36 LARS BECKMAN (M) replik:
          </note>
          <u who="lars_beckman_f881ba" xml:id="i-87af4b11b3874581-1" n="2f266c4e">
            <seg n="93e20e50">
              Herr talman! Jag tycker att det är något som är mer anmärkningsvärt.
              Ni är ett parti som nu har gjort ett nummer av att ni vill vara
              ett småföretagarparti. Jag har läst debattartiklar runt om i landet.
              Jag har sett presskonferenser. Jag har sett vänsterpartister som
              är ute och har hearingar med småföretagare. Ni har inte ställt
              er bakom investeraravdraget. Det är jag förvånad över. Ni måste
              rimligtvis ha mött alla de företagare som vi andra har mött och
              som faktiskt säger att det är ett elände att gå till banken.
            </seg>
            <seg n="be61f189">
              Det handlar kanske inte minst om den ensamstående mamman, som
              bär på en idé och som vet att hon skulle vilja göra det här om
              hon bara hade pengar. Sedan kan man naturligtvis säga att jobbskatteavdraget
              har gjort att även den ensamstående mamman nu har möjlighet att
              lägga undan en liten slant. Det är ofta det som är det största
              problemet. Man behöver den här lilla tryggheten, den ekonomiska
              tryggheten, som gör att man vågar starta eget och kan starta eget.
              Därför är jag väldigt förvånad över att Vänsterpartiet som det
              enda partiet i Sveriges riksdag faktiskt ställer sig vid sidan
              av de andra partierna. Vi andra partier har kommit fram till att
              vi vill underlätta för småföretagare att starta och växa. Det
              är viktigt.
            </seg>
            <seg n="5b103064">
              Jag uppfattade Jacob Johnsons inlägg mer som ett retoriskt inlägg,
              och jag har den största respekten för det. Men det här handlar
              om att lösa verkliga problem hos småföretagare, framför allt för
              alla de människor som drömmer om att starta företag. Det är därför
              det är viktigt med ett investeraravdrag.
            </seg>
          </u>
          <note type="speaker" n="85188453">
            Anf. 37 JACOB JOHNSON (V) replik:
          </note>
          <u who="jacob_johnson_d95069" xml:id="i-d50768cdc8ed6298-2" n="6f0e4771">
            <seg n="996e40ef">
              Herr talman! Det var ingen retorisk fråga, utan det var en konkret
              fråga till Lars Beckman, och jag hoppas att han kan svara på frågan.
              Han får en ny chans.
            </seg>
            <seg n="d39eb2eb">
              Är det inte anmärkningsvärt, särskilt mot bakgrund av regeringens
              egen fördelningspolitiska redogörelse i våras, att varken proposition
              eller betänkande diskuterar eller bemöter farhågorna om negativa
              fördelningspolitiska effekter? Det är min fråga, och jag hoppas
              att jag kan få ett svar. Medan du funderar på svaret kan jag understryka
              att investeraravdraget är ett avdrag på inkomstslaget kapital.
              Mormodern som hjälpte sitt barnbarn ska alltså göra ett avdrag
              på en kapitalvinst, inte för att hon tog från sin förmögenhet.
              Det ger inget avdrag.
            </seg>
            <seg n="9cab20b2">
              De som framför allt gynnas av förslaget är de med stora kapitalinkomster.
              De kan få upp till 195 000 kronor i skattelättnad. Är det en sådan
              fördelningspolitik du vill ha?
            </seg>
            <seg n="f936f4b1">
              Försök att svara på min fråga, Lars Beckman.
            </seg>
          </u>
          <note type="speaker" n="10723ad0">
            Anf. 38 LARS BECKMAN (M) replik:
          </note>
          <u who="lars_beckman_f881ba" xml:id="i-927ae03a650667ee-0" n="2f266c4e" next="i-c19e256833971650-0">
            <seg n="38529bef">
              Herr talman! Som alltid när någon från Vänsterpartiet är uppe
              i talarstolen blir det mycket retorik. Det kan vi ha respekt för.
            </seg>
            <seg n="b4664c35">
              Det här investeraravdraget handlar om att vi har sett ett viktigt
              samhällsproblem, nämligen att det finns företag som inte kan växa
              tillräckligt snabbt. Man kan inte anställa tillräckligt många
              beroende på att man har brist på kapital. Det är verkligheten,
              Jacob Johnson. Sedan må du hålla retoriska inlägg om fördelningspolitik
              – det har jag den största respekt för att Vänstern gör – men här
              handlar det om att se och lösa ett samhällsproblem och att se
              till att det blir fler jobb, Jacob Johnson.
            </seg>
            <seg n="8a4141f8">
              Jag vet inte om du lyssnade på mitt inlägg eller om du har träffat
              en företagare någon gång, men de allra flesta jobben i Sverige
              växer fram i småföretag. Fyra av fem jobb i Sverige växer fram
              i småföretag. Att inte underlätta för småföretag, att inte underlätta
              kapitalanskaffningen för småföretag, är alltså att förhindra nya
              jobb. Det här är en jobbreform, Jacob Johnson, ingen fördelningspolitisk
              reform som Vänstern verkar tro. Det är möjligt att det är anledningen
              till att Vänstern är det enda partiet som inte ställer sig bakom
              förslaget.
            </seg>
            <seg n="580752d6">
              Jag tror, precis som Jacob Johnson säger, att det för en del
              företag vore bra att ta bort sjuklöneansvaret. Verkligheten är
              sådan att de flesta arbetsgivare som orsakar höga sjukskrivningar
              är offentliga arbetsgivare. Sjukskrivningstalen i små företag
              är låga i Sverige. För det enskilda företaget finns en stor riskfaktor,
              men innan vi kommer in på sjuklöneansvaret måste det finnas företag.
              Investeraravdraget har till syfte att underlätta så att det blir
              fler företag i Sverige. Det här är en viktig och värdefull jobbreform
              som har ett stort och brett stöd i Sveriges riksdag.
            </seg>
          </u>
          <note n="31adcc7b">
            Anf. 39 GUNNAR ANDRÉN (FP):
          </note>
          <u who="lars_beckman_f881ba" xml:id="i-c19e256833971650-0" n="2f266c4e" prev="i-927ae03a650667ee-0">
            <seg n="c7eaa45d">
              Herr talman! Hur får vi företag i Sverige?
            </seg>
            <seg n="e8ced7a5">
              Redan Ernst Wigforss och Bertil Ohlin sade på 1920- och 1930-talen
              en viktig sak, nämligen att arbetet aldrig tar slut. Det finns
              alltid möjligheter till arbete och sysselsättning.
            </seg>
            <seg n="824007cb">
              Men hur skapas jobben? Utan företagsamma människor får vi inga
              företagare. Utan företagare får vi inga företag. Utan företagare
              får vi inga arbetsgivare, och utan arbetsgivare får vi inga anställda.
              Om det inte finns några anställda, företagare och arbetsgivare
              får vi inte heller någon välfärd. Det är utgångspunkten för att
              skapa företag, det vill säga att tillfredsställa ett behov som
              finns någonstans – många gånger oklart vilket. Ingvar Kamprad
              noterade att han kunde möblera om Sverige helt och hållet. Det
              var ingen dålig idé.
            </seg>
            <seg n="f96b7f80">
              Alldeles nyss, herr talman, lyssnade vi som var här i kammaren
              på en debatt om att riksdagen ska gå över från en inkomstgaranti
              till en omställningsperiod för ledamöter. Det är en jobbreform.
              Detta investeraravdrag ligger i samma riktning. Du ska ta ansvar
              för att skapa någonting själv och inte leva på garantier. Det
              gäller att skapa verksamheter som man kan leva på.
            </seg>
            <seg n="814df1ad">
              Den här frågan har en mycket ideologisk inverkan. Jag skulle
              vilja se på reservationen från Vänsterpartiet. Den är mycket ideologisk.
              Man kan lita på Vänsterpartiet. I fråga om företagsamhet ska villkoren
              vara dåliga. Möjligen kan kolchoser ha lite bättre villkor, men
              alla andra företag ska ha dåliga villkor. Det skapar ingen välfärd
              och inte många företag.
            </seg>
            <seg n="9806406b">
              Jag anser att den största finessen med investeraravdraget – det
              är en liten del, alla kommer inte att omfattas – är att det finns
              en möjlighet till och med för riksdagsledamöter som inte blir
              omvalda att använda avdraget för att skapa en god trygghet för
              sig själva och sina familjer i framtiden. Precis som Lars Beckman
              var inne på är det svårt för många företag att skaffa fram tillräckligt
              kapital. Alla vi som bor i ett hus – bostadsrätt eller vad det
              kan vara – är nästan alltid bankkunder. Vi är beroende av bankerna,
              och vi har lite eget kapital att sätta in i våra verksamheter.
            </seg>
            <seg n="1714bb26">
              Det här förslaget är bra på det sättet att det gör det möjligt
              att öka det egna kapitalet så att man blir mer oberoende av andra
              långivare. Vi blir inte alla bankernas fångar. Det är den största
              finessen med förslaget.
            </seg>
            <seg n="f4ee332d">
              Jacob Johnson sade i sitt anförande att förslaget är dåligt ur
              jämlikhetssynpunkt. Det kan vi naturligtvis diskutera. Men enligt
              Jacob Johnson kommer av dem som utnyttjar avdraget bara 20 procent
              att vara kvinnor. Vi vet inte säkert, men det är i den storleksordningen.
              Då undrar jag om vi ska neka dessa 20 procent kvinnor denna möjlighet.
              Är det inte just dessa 20 procent kvinnor som vi ska stödja att
              bli egna företagare, stå på egna ben, slippa inkomstgarantier
              och vara beroende av sina män? Detta är en mycket bra jämlikhetsreform.
              Just dessa kvinnor, inte andra, kan dra nytta av avdraget och
              bli mer ekonomiskt oberoende av sina säkert älskade män.
            </seg>
          </u>
          <note n="90f61a2e">
            Jag yrkar bifall till förslaget.
          </note>
          <note type="speaker" n="cc4387f4">
            Anf. 40 JACOB JOHNSON (V) replik:
          </note>
          <u who="jacob_johnson_d95069" xml:id="i-73bf34986d940a45-0" n="6f0e4771" next="i-3763e92b1ade387e-0">
            <seg n="3a8f4fc3">
              Herr talman! Jag försöker alltid att låta bli att ta replik på
              Gunnar Andrén, men det brukar ofta sluta med att jag tar replik.
            </seg>
            <seg n="f3710f3e">
              Gunnar Andrén tog upp jämställdhetsaspekten, inte jämlikhetsaspekten.
              Av propositionen framgår att det finns vissa krav, nämligen att
              man måste belysa jämställdhetsaspekterna, till exempel effekten
              på kvinnor och män. Då står det lakoniskt i propositionen att
              det blir ungefär 80 procent män och kanske 20 procent kvinnor.
            </seg>
            <seg n="eb0781e5">
              Det är belysande vilka avdraget kommer att rikta sig till, nämligen
              rika män – lite förenklat. Det finns en annan diskussion när det
              gäller 3:12-reglerna. Där handlar det ofta om de manliga revisorerna
              som på ett skamlöst sätt skor sig genom att utnyttja 3:12-reglerna.
            </seg>
            <seg n="519bb618">
              Vi har system som på olika sätt gynnar män framför kvinnor. Detta
              är också ett exempel på det. Varför gynnar det då män? Jo, därför
              att det är män som har de största kapitalinkomsterna och kan göra
              de här avdragen. Så ser samhället ut.
            </seg>
            <seg n="ae134e5e">
              Jag tycker att man ska använda skattepengar på ett annat sätt.
              Vi vill till exempel avsätta mer pengar, 2 miljarder, för att
              ta bort sjuklöneansvaret för småföretag som också kan gynna många
              kvinnor.
            </seg>
            <seg n="846f7590">
              I propositionen finns inte beskrivet, vilket jag tycker är en
              miss, de fördelningspolitiska konsekvenserna. Jag har försökt
              fråga Lars Beckman om det, men han svarade inte på det i någon
              av sina två repliker. Nu får Gunnar Andrén chansen att svara på
              om han tycker att det är anmärkningsvärt att de fördelningspolitiska
              effekterna inte är belysta i vare sig proposition eller betänkande.
            </seg>
          </u>
          <note n="941d389a">
            Anf. 41 GUNNAR ANDRÉN (FP) replik:
          </note>
          <u who="jacob_johnson_d95069" xml:id="i-3763e92b1ade387e-0" n="6f0e4771" prev="i-73bf34986d940a45-0">
            <seg n="d317f3de">
              Herr talman! En känd bankdirektör, som hette Tore Browaldh och
              var chef för Handelsbanken, sade vid något tillfälle så här: Om
              du vill skaffa dig en liten förmögenhet ska du börja med en stor.
            </seg>
            <seg n="064e61ec">
              Det där ligger det väldigt mycket i, för det är precis vad Vänsterpartiet
              alltid tycker. Sjuklöneansvaret för de existerande företagen ska
              bort. Nya reformer som möjliggör för kvinnor att starta egna företag
              och bli mindre beroende av släktingar, banker och vad det nu är,
              nej, det är ingenting. Det ska man strunta i, för jämlikhets-
              eller jämställdhetsaspekterna har inte tillräcklig bredd i en
              proposition. Det kanske är på det sättet. Det finns alltid den
              obotfärdiges förhinder.
            </seg>
            <seg n="7967fb47">
              Jag har inte läst i detalj vilka jämställdhets- eller jämlikhetsaspekter
              som ligger bakom här. Men jag vet att de 20 procent som är kvinnor
              – om nu Jacob Johnson har rätt – och som kan dra nytta av detta
              inte är ett dyft hjälpta av Jacob Johnson och andra som säger
              nej till detta. De kommer att vara i en sämre situation. De kommer
              att sakna denna möjlighet att skapa sig den obundenhet och den
              ekonomiska framtid som det här förslaget skapar. Men Jacob Johnson
              är säker på sin sak, precis som Tore Browaldh var: Ska man skaffa
              sig en liten förmögenhet ska man börja med en stor. Vi ska inte
              ha någon klassresa i det här landet, och detta ska inte gälla
              kvinnor. Det är innebörden av vad Jacob Johnson säger om förslaget.
            </seg>
          </u>
          <note type="speaker" n="f20ddbad">
            Anf. 42 JACOB JOHNSON (V) replik:
          </note>
          <u who="jacob_johnson_d95069" xml:id="i-73bf34986d940a45-1" n="6f0e4771" next="i-3763e92b1ade387e-1">
            <seg n="7f1c3717">
              Herr talman! Den här debatten gäller ju regeringens förslag om
              investeraravdrag, inte den mycket större debatten om stöd till
              småföretagsamheten.
            </seg>
            <seg n="04890d19">
              Jag har kommit in på några förslag som Västerpartiet har, framför
              allt detta om sjuklöneansvaret. Men vi har också andra förslag,
              till exempel FoU-stöd och annat som vi tror är mycket viktigt
              för de mindre företagen.
            </seg>
            <seg n="ba590c28">
              Gunnar Andrén har inte läst propositionen så noga, men jag kan
              intyga att den inte innehåller några bedömningar av de fördelningspolitiska
              konsekvenserna. Det finns bara en liten notering om jämställdhetsaspekterna.
              Det tycker jag är anmärkningsvärt, inte minst mot bakgrund av
              att regeringen själv i sin fördelningspolitiska bilaga till vårpropositionen
              tar upp att inkomstskillnaderna i Sverige ökar och att en huvudförklaring
              är de ökade kapitalvinsterna och kapitalinkomsterna, till exempel
              genom 3:12-reglerna. Det här är ytterligare ett förslag som kommer
              att förstärka denna utveckling. Då tycker jag att det borde ligga
              i regeringens eget intresse att belysa konsekvenserna av sina
              egna lagförslag.
            </seg>
          </u>
          <note n="0085f138">
            Anf. 43 GUNNAR ANDRÉN (FP) replik:
          </note>
          <u who="jacob_johnson_d95069" xml:id="i-3763e92b1ade387e-1" n="6f0e4771" prev="i-73bf34986d940a45-1">
            <seg n="7a70ef52">
              Herr talman! Jacob Johnson tycker inte om att vi diskuterar andra
              frågor än just denna. Jag kan påminna om att i valrörelsen 2010
              deltog Jacob Johnson och jag i olika debatter om ROT- och RUT-avdragen.
              De vill ju ni ta bort över huvud taget. Vad är det för jämställdhetspolitik?
              Det har ju gynnat väldigt många kvinnor.
            </seg>
            <seg n="4fa63df8">
              Det är säkert riktigt som Jacob Johnson säger – jag har inte
              klart för mig exakt vad som står i propositionen – att 20–80 inte
              är tillräckligt. Men min poäng är en helt annan, oavsett vad som
              står i propositionen, nämligen att detta ger en del kvinnor, säkert
              också män, möjlighet att skapa sig en bättre framtid med egen
              utkomst oberoende av banker, släktingar, sina män och vad det
              nu kan vara. Det skapar en möjlighet även för dem. Detta vill
              Jacob Johnson inte ska ske av jämställdhetsskäl.
            </seg>
            <seg n="65ed6831">
              Det finns en inneboende motsättning i detta. Jag tycker att vi
              ska ge kvinnor, även om de bara är 20 procent av småföretagarna,
              möjlighet att skapa egen ekonomisk trygghet och ta vara på sin
              egen företagsamhet.
            </seg>
          </u>
          <note type="speaker" n="76087ed0">
            Anf. 44 KARIN NILSSON (C):
          </note>
          <u who="unknown" xml:id="i-317e5ef461a3d06f-0" n="a67e658f">
            <seg n="9d58d0eb">
              Herr talman! Jag vill börja med att säga: Äntligen! Det har varit
              en lång resa fram till i dag när vi nu äntligen kan fatta beslutet
              här i riksdagen om att införa ett investeraravdrag. Det innebär
              en skattelättnad för enskilda privatpersoner som är villiga att
              lätta på plånboken och hjälpa i gång ett litet företag genom att
              våga ta risken att låna ut sina under många år förvärvade och
              sparade pengar.
            </seg>
            <seg n="6c9c9f55">
              Visst, det finns affärsänglar som vill investera i företag, men
              sådana kräver ofta ett stort inflytande i företaget, och de kräver
              också en stor och snabb avkastning på sitt kapital. Dessutom ska
              de på något sätt få kännedom om att Andersson, Pettersson och
              kanske Lundström går i företagsstartartankar och intressera sig
              för en affärsidé som kanske inte i alla lägen har den snabba tillväxtpotential
              som de kräver.
            </seg>
            <seg n="1fa978ee">
              Visst, det finns också pensionsfonder som investerar i företag
              men knappast i företag som knappt finns, i vart fall inte företag
              som inte finns på börsen eller som bara har några få anställda.
              Och, visst, det finns banker som har till uppgift att låna ut
              pengar, men då vill de oftast veta att det finns andra pengar
              i botten som minskar deras risktagande.
            </seg>
            <seg n="9c378969">
              Herr talman! Jag tror att jag vet vad jag talar om. Jag har själv
              haft företag en kort tid. Min man har ett företag, och två av
              våra tre barn har egna företag sedan ett par år tillbaka.
            </seg>
            <seg n="d679a6e1">
              Det behövs kapital att röra sig med när man drar i gång. Även
              om verksamheten ekonomiskt går runt redan första året, vilket
              är väldigt ovanligt, är sällan intäkter och utgifter i fas så
              att man har likvida medel när man som bäst behöver det. Vilka
              står då närmast att be om hjälp? I vårt fall är det vi som föräldrar,
              i andra fall vänner, syskon eller andra släktingar.
            </seg>
            <seg n="4c66435d">
              Många gör redan allt de kan för sina barn eller sina vänner när
              det handlar om att starta företag. Men man tar en stor risk, och
              man gör det oftast utan krav på avkastning eller ränta, snarare
              utlägg för räntor och kanske också en del borgensåtaganden.
            </seg>
            <seg n="36e4816d">
              Många privatpersoner har genom åren lagt grunden till vår gemensamma
              välfärd i landet genom att helt privat ha stöttat nya företag.
              Det har skapat nya företag och därmed nya jobb som har lett till
              många familjers försörjning och välfärdens finansiering. Att dessa
              insatser nu värdesätts är definitivt inte en dag för tidigt.
            </seg>
            <seg n="1bf0eab3">
              Herr talman! Investeraravdraget kan också vara en viktig pusselbit
              i ett generationsskifte i ett företag. Jag kan ta som exempel
              ett lantbruk eller en liten kaférörelse där lantbrukaren eller
              kaféägaren börjar bli till åren och vill sälja verksamheten till
              en ung och rask efterträdare. Som säljare har man ju god kännedom
              om rörelsens ekonomiska villkor och dessutom en frigjord förmögenhet
              som går att placera. Genom investeraravdraget får man också en
              viss garanterad avkastning på investeringen.
            </seg>
            <seg n="40cebb0f">
              De 1,3 miljoner som säljaren kan stoppa in i sin efterträdares
              företag kan vara en god hjälp för en ung människa som inte själv
              har etablerat en stark relation med en bank och kanske inte heller
              hunnit skaffa sig ett eget startkapital.
            </seg>
            <seg n="4c951076">
              Herr talman! Jag ser bara fördelar i att investeraravdraget nu
              blir beslutat och att det träder i kraft i år, som det är tänkt,
              även om det sker några månader senare än vad som ursprungligen
              var avsikten.
            </seg>
            <seg n="2f9692da">
              Jag hoppas verkligen att Skatteverket anstränger sig till det
              yttersta så att de skattebetalare som går in och gör investeringar
              i sina nära och käras företag i december i år kan göra avdraget
              i sina deklarationer för 2013 och också direkt få effekt av det.
            </seg>
            <seg n="f6c66551">
              Jag vill definitivt yrka bifall till denna proposition.
            </seg>
          </u>
          <note type="speaker" n="b85921c6">
            Anf. 45 JACOB JOHNSON (V) replik:
          </note>
          <u who="jacob_johnson_d95069" xml:id="i-d50768cdc8ed6298-3" n="6f0e4771">
            <seg n="f515495f">
              Herr talman! Vi säger alltså nej till investeraravdraget, men
              vi anser att det behövs olika statliga åtgärder för att stödja
              små och medelstora företag.
            </seg>
            <seg n="e1d27d3f">
              Vi vill bland annat stimulera forskning och utveckling genom
              att införa ett stöd på 1,4 miljarder för företag upp till 250
              anställda.
            </seg>
            <seg n="0eca4624">
              Vi vill förbättra kapitalförsörjningen genom att konsolidera
              de statliga insatserna och föra ihop Innovationsbron, Almi Företagspartner
              och Inlandsinnovation.
            </seg>
            <seg n="7d003d69">
              Vi vill stärka de lokala sparbankernas möjligheter att konkurrera
              med storbankerna och bidra till utvecklingen av det lokala näringslivet.
              Här behövs det lag- och regeländringar men också stöd till att
              starta nya sparbanker.
            </seg>
            <seg n="40f1bdb8">
              Framför allt vill vi som sagt stödja de mindre företagen genom
              att ta bort sjuklöneansvaret för företag med upp till tio anställda.
              Det är en reform som Vänsterpartiet har drivit länge och som jag
              vet har diskuterats även i andra partier. Småföretagarna själva
              förespråkar ju detta.
            </seg>
            <seg n="530ef1c1">
              Karin Nilsson! Varför prioriterar Centerpartiet investeraravdraget
              framför avskaffat sjuklöneansvar de två första veckorna för de
              mindre företagen?
            </seg>
          </u>
          <note type="speaker" n="3ec8ce92">
            Anf. 46 KARIN NILSSON (C) replik:
          </note>
          <u who="unknown" xml:id="i-317e5ef461a3d06f-1" n="a67e658f">
            <seg n="ffdda0a1">
              Herr talman! Jag tackar Jacob för frågorna. När det gäller forsknings-
              och utvecklingsanslag, innovationsfrågor och banker görs allt
              det inom Alliansen redan i dag. Mycket görs också i budgeten för
              2014.
            </seg>
            <seg n="e951d154">
              Frågan om att stödja de mindre företagen vad gäller sjuklöneansvaret
              för andra sjuklöneveckan har givetvis varit uppe, och Centerpartiet
              har drivit den. Vi kom inte fram till det i budgeten, men vi kom
              fram till en alliansöverenskommelse om en snabbutredning som ska
              leda till att vi får en bättre träffsäkerhet vad gäller andra
              sjuklöneveckan och där vi i första hand riktar oss till de minsta
              företagen.
            </seg>
            <seg n="c1932e55">
              Vi får kanske inte den effekten om vi bara rakt av tar bort den
              andra sjuklöneveckan. Därför ser jag det arbete som pågår som
              en mer framkomlig väg än att bara ta bort andra sjuklöneveckan.
              Det är ju de små företagen vi i huvudsak vill gynna när det gäller
              detta. Det är de som är mest sårbara.
            </seg>
            <seg n="c587a18c">
              Jag sätter inte det ena mot det andra. Jag vill ha både och,
              och jag tror att vi kommer dit.
            </seg>
          </u>
          <note type="speaker" n="7b5f7999">
            Anf. 47 JACOB JOHNSON (V) replik:
          </note>
          <u who="jacob_johnson_d95069" xml:id="i-d50768cdc8ed6298-4" n="6f0e4771">
            <seg n="c02cb5bd">
              Herr talman! Vänsterpartiet förordar ett avskaffat sjuklöneansvar
              för de två första veckorna, inte bara för den andra veckan. Småföretagarna
              brukar själva påpeka att det har mindre betydelse att ta bort
              den andra veckan. Det är när man tar bort båda veckorna som det
              får ett ordentligt genomslag för de 200 000 mikroföretagen med
              en till nio anställda. 40 procent av dessa företag är beredda
              att anställa en person till om de får denna lättnad. För ett litet
              företag är sjuklöneansvaret ett ganska stort ansvar. Detta är
              en riktad åtgärd som Vänsterpartiet lägger fram.
            </seg>
            <seg n="14614408">
              Vi lägger också fram, utöver regeringens förslag, de stöd som
              jag har talat om tidigare.
            </seg>
            <seg n="46295a50">
              Karin Nilsson nämnde de så kallade affärsänglarna. Hon var inte
              så orolig för dem. Jag tror dock att dessa affärsänglar kommer
              att tjäna på systemet med investeraravdrag. Man måste ha en stor
              kapitalvinst för att dra av. Det är inget bidrag. Gör man en stor
              insättning kan det minska beskattningen på det egna stora kapitalet.
              Det är dock inte så många som har så stora kapitalinkomster. Detta
              riktar sig alltså framför allt till rika personer med stora kapitalinkomster,
              bland annat affärsänglar. Jag är mer orolig än Karin Nilsson i
              detta fall.
            </seg>
            <seg n="88eec91b">
              Man kan inte komma förbi att de tunga remissinstanserna Ekonomistyrningsverket
              och Skatteverket har avvisat detta förslag, bland annat på grund
              av alla krångliga regler och att man inte kan bibehålla ett enhetligt
              skattesystem.
            </seg>
            <seg n="155df676">
              Det är en farlig väg som Alliansen går genom att urholka systemet
              och ha olika avdrag hit och dit. Det blir inget enhetligt, stabilt
              och robust skattesystem.
            </seg>
            <seg n="f4d64513">
              Jag hoppas att det blir en skatteöversyn så att vi kan se över
              detta i framtiden.
            </seg>
          </u>
          <note type="speaker" n="a130c688">
            Anf. 48 KARIN NILSSON (C) replik:
          </note>
          <u who="unknown" xml:id="i-317e5ef461a3d06f-2" n="a67e658f">
            <seg n="91d839e9">
              Herr talman! När det gäller att få tag i det riskvilliga kapitalet
              ser jag inte att Jacob Johnson gör några större uppoffringar för
              att lyckas med det. Syftet med reformen är att åstadkomma fler
              jobb och få fler företag att starta och växa. Genom detta får
              vi det.
            </seg>
            <seg n="beac43b3">
              Ett missbruk av en reform är givetvis olycklig, men affärsänglarna
              bedriver som regel sin verksamhet inom någon form av bolag. Det
              handlar om att satsa pengar och kapitalisera dem. I detta sammanhang
              vänder man sig till juridiska personer, alltså enskilda människor,
              dig och mig, om vi råkar ha pengar på banken som vi skulle vilja
              risksätta hos vänner och bekanta som har behov av dessa pengar.
            </seg>
            <seg n="3beaad0f">
              Som tack för detta får man en skattelättnad i stället för att
              man som i dag får hjälpa sina nära och kära i all oändlighet men
              bara har utgifter för det. Detta gör det både enklare att avstå
              pengar och ta emot eftersom det finns en affärsrelation.
            </seg>
            <seg n="ac4c99a0">
              Det finns bara fördelar vad gäller att få fram dessa pengar och
              sätta dem i arbete i växande små företag. Dessa pengar skulle
              annars placeras i fonder och spekuleras med i de större bolag
              som finns på börsen, för det har hittills varit den enda möjligheten.
            </seg>
          </u>
          <note type="speaker" n="cb78c7a8">
            Anf. 49 THORALF ALFSSON (SD):
          </note>
          <u who="thoralf_alfsson_4f6382" xml:id="i-6adfc3fb8326efaa-0" n="492e22aa">
            <seg n="fa7bccb1">
              Herr talman! I dag debatterar vi betänkande SkU2 angående införandet
              av ett investeraravdrag för mindre företag i samband med bildandet
              eller vid en nyemission där fysiska personer som förvärvar andelar
              har möjlighet att göra ett avdrag med hälften av betalningen men
              högst 650 000 kronor.
            </seg>
            <seg n="0c0a67e2">
              Sverigedemokraterna ställer sig bakom intentionen att skapa incitament
              för att öka tillkomsten och utvecklingen av mindre företag. Att
              tillgången på riskkapital är av vital betydelse för mindre företag
              är ett faktum och av stor betydelse för att de ska kunna skapas
              eller expandera.
            </seg>
            <seg n="2ccf3b85">
              Utan skapandet av mindre företag kommer inte heller förutsättningarna
              finnas för att de ska kunna utvecklas till större företag i framtiden.
              Därför är det viktigt att investeringsviljan stimuleras.
            </seg>
            <seg n="3883d3e0">
              Av betänkandet framgår att det ställs en rad villkor för möjligheten
              att utnyttja investeraravdraget.
            </seg>
            <seg n="846922e9">
              Arbetsmarknadssituationen är allt annat än bra i landet. Om detta
              förslag kan vara en pusselbit för att öka sysselsättningen är
              det givetvis positivt.
            </seg>
            <seg n="cdae5d1e">
              I vår skuggbudget förslår vi även en rad andra åtgärder för att
              stimulera småföretagandet.
            </seg>
            <seg n="ed903467">
              I min hemkommun Kalmar hade jag i samband med måndagens möte
              i kommunfullmäktige anledning att titta på statistik från Arbetsförmedlingen.
              I Kalmar kommun med drygt 60 000 invånare finns det 2 755 arbetssökande
              varav 1 450 är öppet arbetslösa. Detta kan mycket väl kallas massarbetslöshet.
            </seg>
            <seg n="75015aad">
              Ett sätt att förbättra arbetsmarknadssituationen kan givetvis
              vara att skapa incitament för investeringar i mindre företag,
              men det finns även andra sätt att påverka utbud och efterfrågan
              på arbetsmarknaden. Det gäller inte minst arbetskraftsinvandringen
              av okvalificerad arbetskraft.
            </seg>
            <seg n="c7955911">
              Till vissa delar har jag förståelse för remissinstansernas synpunkter
              om att förslaget ökar komplexiteten i skattesystemet och att de
              nya reglerna kan bli svåra att kontrollera. Risken för skatteplanering
              kommer sannolikt även att öka. Jag är dock övertygad om att Skatteverket
              har de kunskaper och system som krävs för att man ska kunna utföra
              sin kontrollverksamhet och för att regelsystemet ska följas.
            </seg>
            <seg n="18ec7060">
              Herr talman! Sverigedemokraterna anser precis som Skatteverket
              att det borde införas ett krav på att svenska företag ska bedriva
              näringsverksamhet i Sverige för att kunna åtnjuta investeraravdraget.
              I grund och botten handlar investeraravdraget om att skapa nya
              arbetstillfällen i Sverige, och därmed borde detta också avspeglas
              i detta avseende.
            </seg>
            <seg n="9bbe8c0c">
              När det gäller utländska bolag skulle vi gärna se vissa begränsningar,
              men som vanligt tillåter inte EU:s regelverk att utländska företag
              särbehandlas. Dock finns i varje fall en skrivning om att utländska
              bolag ska ha ett fast driftställe i Sverige för att komma i åtnjutande
              av investeraravdraget. Vad det kommer att innebära får vi kanske
              anledning att återkomma till i framtiden. Det gäller givetvis
              också om det visar sig att investeraravdraget kommer att utnyttjas
              för otillbörlig skatteplanering.
            </seg>
            <seg n="9b4f205a">
              Sammantaget har vi ändå bedömt att fördelarna med investeraravdraget
              överväger de nackdelar det kan innebära och som remissinstanserna
              har pekat ut. Därför har vi inte ställt oss negativa till förslaget
              om införande av ett investeraravdrag. Det är Sverigedemokraternas
              förhoppning att detta ska bidra till att skapa nya arbetstillfällen
              i Sverige.
            </seg>
          </u>
          <note type="speaker" n="bb986d88">
            Anf. 50 LARS GUSTAFSSON (KD):
          </note>
          <u who="lars_gustafsson_b4f09a" xml:id="i-bcee12c31f993c1d-0" n="708dbee1">
            <seg n="626c75c6">
              Herr talman! När man får olika förslag brukar jag tycka att det
              är intressant med faktiska exempel. Jag kommer att tänka på ett
              företag som jag besökte för ett antal år sedan strax utanför Luleå.
              De hade kommit på en idé om hur man kan utveckla systemet för
              att optimera lastutrymmena i fordon. I en lastbil skulle man kunna
              optimera och förbättra lastkapaciteten med 20 till 30 procent
              och även minska skadorna på varor. Problemet var bara att för
              att göra detta fanns på den tiden inga förutsättningar att få
              lån eller att få någon intresserad att investera i det hela.
            </seg>
            <seg n="77a96b43">
              Det var dock ett väldigt bra system som till och med prövades
              av den norska järnvägen, men det fanns inte kapital för att utveckla
              det. Det var det stora bekymret för företaget. Hur det gick vet
              jag inte, men jag kan föreställa mig att de hade varit tacksamma
              om någon hade velat investera i deras företag så att idén hade
              kunnat utvecklas och de 12 anställda återigen kunnat bli 15. Det
              är bra om vi får lite jobb i Norrlands inland. Jag ser inga problem
              ur ett genusperspektiv att låta också norrlänningarna få arbete.
            </seg>
            <seg n="77db43bb">
              Kapitalförsörjning är viktigt, särskilt för mindre och nya företag.
              För Sveriges mindre företag är detta ofta ett problem. Jämför
              man med andra jämförbara länder är tillgången till riskkapital
              inte så bra i Sverige.
            </seg>
            <seg n="29800939">
              Investeraravdraget handlar om att förbättra tillgången till riskkapital,
              som är en bristvara. Det måste ofta finnas extra ekonomiskt utrymme
              för att bygga upp, utveckla och förbättra produkter, idéer och
              forskning. I det sammanhanget, när det gäller att utveckla de
              sakerna, hjälper inte en förändring av sjuklöneansvaret.
            </seg>
            <seg n="ae27e138">
              Kristdemokraterna har länge arbetat för en möjlighet för personer
              att kunna investera i företagsutveckling, och då behövs riskvilligt
              kapital. Förslaget på riksdagens bord tar sikte på just detta.
              När personer kan avsätta ett visst begränsat belopp, utan att
              de först måste ha skattat ut det, uppmuntras investeringar i nya
              tankar och idéer som skapar nya arbetstillfällen.
            </seg>
            <seg n="f04c1c2d">
              I detta sammanhang vill jag påminna om att Vänstern inte gillade
              förmögenhetsskatten när vi tog bort den. Det gjorde vi för att
              få tillbaka de miljarder som skulle kunna satsas i nya företag
              i Sverige och inte i Monaco, Schweiz eller var det nu kan vara.
            </seg>
            <seg n="3f987158">
              Herr talman! Jag har ganska nyligen besökt ett antal mindre företag
              där frågan om riskkapital ofta framförs som ett hinder för utveckling
              av produkter och produktion. Sverige har inte råd att ha sämre
              förutsättningar för företagens kapitalförsörjning än andra länder.
              Det finns således ingen anledning att motsätta sig detta betänkande.
              Snarare bör kammaren fundera på hur vi ytterligare kan förbättra
              villkoren för de mindre företagen, vilka enligt en i stort sett
              enig ekonomisk expertis anses vara den sektor där antalet nya
              arbetstillfällen kommer att och kan öka. Det behövs fler initiativ
              för att få bättre villkor för de mindre företagen, inte färre.
            </seg>
            <seg n="193ea600">
              Jag tror att man måste komma ihåg att detta är en särskild glesbygdssatsning.
              Jag tror också att det är i glesbygden man har mest problem att
              behålla sina sysselsättningar. Därför är detta indirekt också
              ett glesbygdsstöd.
            </seg>
            <seg n="f3235e53">
              Herr talman! Jag tänker inte upprepa det tekniska innehållet
              i propositionen utan kan glädja kammarens ledamöter genom att
              inte förlänga debatten. Med detta yrkar jag bifall till förslaget
              i betänkandet.
            </seg>
          </u>
          <note n="df97e5ba">
            Överläggningen var härmed avslutad.
          </note>
          <note n="674a4c88">
            14 § Studiemedel i en globaliserad värld
          </note>
          <note type="speaker" n="d90ad1ef">
            Anf. 51 CARINA HERRSTEDT (SD):
          </note>
          <u who="carina_herrstedt_910876" xml:id="i-b3a34699734b1183-0" n="7879291d">
            <seg n="d833acff">
              Herr talman! I dag debatterar vi studiemedel i en globaliserad
              värld och de förändringar som föreslås kring studiemedelssystemet
              för utlandsstudier. I propositionen lämnas förslag som syftar
              till att skapa ett enhetligt och mer effektivt system.
            </seg>
            <seg n="e2b18be5">
              Dagens studiemedelssystem är inte alltid så lättförståeligt utan
              snarare ganska svårnavigerat. Många som vill studera utomlands
              har svårt att förstå om de kan beviljas studiemedel eller inte
              och i så fall hur mycket. Av den anledningen tycker jag att det
              är bra att regeringen föreslår ett mer enhetligt och lättförståeligt
              system.
            </seg>
            <seg n="36f999a7">
              Jag tror att alla partier i det stora hela välkomnar förslaget,
              men på vissa punkter finns naturligtvis synpunkter på de förändringar
              som föreslås.
            </seg>
            <seg n="e4aa4aff">
              Att systemet blir mer enhetligt och att det underlättar och förenklar
              tycker jag är bra. I dagens studiemedelsförfattning finns till
              exempel inte någon egentlig definition av vad som avses med studier
              utomlands. Jag tycker därför att det är bra att man förenklar
              och tydliggör de här enkla begreppen.
            </seg>
            <seg n="b0c06fde">
              För att minska riskerna för felaktiga utbetalningar anser regeringen
              att det är nödvändigt med utökade kontroller, både före och efter
              utbetalningarna. Här har jag inte heller något att invända, utan
              jag tycker att det är ett bra förslag.
            </seg>
            <seg n="f5368f0a">
              Men, herr talman, samtidigt som regeringen vill göra det lättare
              att studera inom EES-området, genom att slopa regeln om att studiemedel
              endast ska lämnas om inte studierna med lika stor fördel kan bedrivas
              i Sverige, ska dessutom ett merkostnadslån för studieavgifter
              kunna beviljas med 3,2 procent av prisbasbeloppet per studievecka.
            </seg>
            <seg n="3e6fe14f">
              Här skiljer sig våra åsikter åt. Vi vill att förutsättningarna
              för att lämna studiemedel vid gymnasiala studier inom EES och
              Schweiz även fortsättningsvis ska kräva att motsvarande studier
              inte med lika stor fördel kan bedrivas i Sverige och att det inte
              ska införas en möjlighet att få merkostnadslån vid gymnasiala
              studier.
            </seg>
            <seg n="fa11707f">
              Att på gymnasial nivå erbjuda statliga lån till undervisningsavgifter
              när samma undervisning i Sverige enligt skollagen ska vara helt
              avgiftsfri och att endast kostnader i enstaka fall får förekomma
              ter sig lite märkligt.
            </seg>
            <seg n="b115c315">
              I sammanhanget bör vi också framhålla att det inte är helt obetydliga
              skulder de här unga människorna drar på sig i tidig ålder, samtidigt
              som de uppbär vanliga studielån och innan de ens har hunnit ut
              på arbetsmarknaden, enligt de nu aviserade förändringarna.
            </seg>
            <seg n="bf736f28">
              Vi pratar alltså om att på gymnasial nivå erbjuda statliga lån
              till undervisningsavgifter när samma undervisning i Sverige skulle
              vara helt kostnadsfri. Att redan under gymnasietiden dra på sig
              relativt stora skulder kan för många senare i livet bli en betydande
              och smärtsam belastning. Överskuldsättning är som många vet redan
              ett stort samhällsproblem i dag. Vi anser därför att dagens krav
              bör kvarstå.
            </seg>
            <seg n="d519b3b4">
              Utskottet talar också om att det är viktigt att Sverige ska kunna
              hävda sig som en framstående kunskapsnation i en alltmer globaliserad
              värld och att det därigenom är viktigt med internationell rörlighet.
              Må så vara, men med tanke på skolans sjunkande resultat internationellt
              sett tycker jag att detta resonemang haltar lite.
            </seg>
            <seg n="21ba85f2">
              På gymnasienivå kommer det förmodligen inom överskådlig framtid
              att vara relativt ovanligt med utlandsstudier på gymnasial nivå,
              och då räknas främst kvaliteten på våra egna skolor om vi vill
              hävda oss som en framstående kunskapsnation i en alltmer globaliserad
              värld.
            </seg>
            <seg n="ae45a597">
              Sammanfattningsvis, herr talman, anser jag att ett merkostnadslån
              gällande undervisningsavgifter för gymnasiestudier utomlands inte
              är rimligt, och jag motsätter mig därmed den aviserade förändringen
              på det området.
            </seg>
            <seg n="812d7dd7">
              Jag anser också att man ska bevara kravet att motsvarande studier
              inte med lika stor fördel ska kunna bedrivas i Sverige för att
              den studerande ska beviljas studiemedel vid gymnasiala studier
              inom EES och i Schweiz.
            </seg>
          </u>
          <note n="ccec31c6">
            Sammantaget yrkar jag bifall till reservation 1.
          </note>
          <note type="speaker" n="f9b37408">
            Anf. 52 ADNAN DIBRANI (S):
          </note>
          <u who="adnan_dibrani_954940" xml:id="i-0060d201861af436-0" n="853d74bf">
            <seg n="dd29d639">
              Herr talman! Det är gott att se så många ungdomar här som kommer
              att beröras av det som vi i dag ska diskutera och ta ställning
              till.
            </seg>
            <seg n="cefbb355">
              Utbildning var för mig en väg till det mål som jag ville nå,
              och det kommer att vara precis likadant för många andra där ute.
            </seg>
            <seg n="e82fc612">
              Debatten och betänkandet handlar om utbildning i en globaliserad
              värld och vilket studiemedel och vilka regler som ska gälla. Många
              kanske ställer sig frågan: Varför ska man studera utomlands när
              man kan stanna här hemma? Det kan bero på att man inte hittar
              den drömutbildning som man söker efter här hemma och därför söker
              sig utomlands. Andra kanske vill åka utomlands för att få en internationell
              erfarenhet, lära sig ett nytt språk, skapa nya kontakter eller
              rent av bara studera i ett nytt land för att pröva hur det är.
            </seg>
            <seg n="2c36351c">
              Utlandsstudier är bra inte bara för den enskilde utan även för
              hela landet. Många av våra studenter tar inte bara med sig nya
              kunskaper och insikter hem om hur världen fungerar utan knyter
              även många kontakter och får många gånger vänner för livet, vilket
              gäller även mig som studerade i Storbritannien under sex månader.
            </seg>
            <seg n="b696e669">
              Vi som bor i ett land som Sverige, med mycket mindre än en halv
              procent av världens befolkning – vi talar om promille av världens
              befolkning – ska vara mycket stolta över det som vi har åstadkommit.
              Men vi ska vara ödmjuka och inse att vi inte är ensamma i denna
              värld. Dessutom är det mycket kallt under stora delar av året.
              Även om denna sommar har varit klockren kan vi inte hoppas på
              att de närmaste somrarna framöver kommer att vara lika bra. Hoppas
              kan vi alltid göra, men prognosen ser inte lika bra ut.
            </seg>
            <seg n="65da6d3a">
              Herr talman! Kort och gott måste vi inse att vi behöver omvärlden
              mer än vad omvärlden behöver oss. Därför måste vi vara mycket
              öppna. Vi måste vara öppna för studenter som vill komma hit och
              studera, och vi måste möjliggöra för våra studenter att ta sig
              utomlands för att ta del av det som finns där. Detta måste vi
              verkligen värna om. Jag hoppas och tror att alla partier i denna
              riksdag ställer sig bakom det.
            </seg>
            <seg n="c4506a22">
              Dagens system för fördelning av studiemedel till våra svenska
              studenter som studerar utomlands har länge upplevts som oöverskådligt.
              Många som vill studera utomlands har svårt att veta om de kommer
              att få studiemedel eller ej, vilken nivå som detta kommer att
              ligga på och så vidare. Av denna anledning är det bra att man
              i propositionen föreslår ett mer enhetligt system. Det system
              som det nu läggs fram förslag om innebär att studielån för studier
              utomlands lämnas med samma belopp som för studier i Sverige. Därtill
              finns möjligheter till vissa extra lån för att täcka merkostnader
              i det land som studenten väljer att läsa i. Vi socialdemokrater
              välkomnar den möjlighet som också kommer att finnas för att bekosta
              undervisningsavgifter. Detta kommer att öka avsevärt jämfört med
              hur det ser ut i dag. Det kommer att bli möjligt att låna upp
              till 324 000 kronor ytterligare för hela studietiden för att täcka
              de höga undervisningsavgifter som finns vid vissa utländska lärosäten.
            </seg>
            <seg n="997a74f5">
              Studiemedlet består i dag av ett bidrag och ett lån. Bidraget
              är detsamma för studier utomlands som för studier här hemma. Men
              lånebeloppet är i dag olika beroende på i vilket land som man
              väljer att studera i. I 51 av de 129 länder där vi har svenska
              studenter är det nuvarande lånebeloppet högre än lånebeloppet
              för studier i Sverige – detta trots att levnadsstandarden i många
              av dessa 51 länder är lägre än i Sverige.
            </seg>
            <seg n="6a78c59b">
              Enligt förslaget i propositionen kan merkostnadslån beviljas
              bland annat för utlandsstudier samt för undervisningsavgifter.
              I 17 av dessa 51 länder kommer detta merkostnadslån för studier
              utomlands inte helt att kunna kompensera för det minskade lånebelopp
              som förslaget innebär. Det totala lånebeloppet kommer alltså att
              bli lägre i 17 av 129 länder. De studerande har dock enligt förslaget
              i propositionen möjlighet att även ta lån för undervisningsavgifter,
              vilket torde kompensera för detta. CSN vet av erfarenhet att många
              studerande i till exempel USA, som är ett av de mer populära länderna
              att studera i, använder en del av studielånet för att betala undervisningsavgifter
              då det nuvarande merkostnadslånet inte har räckt till. Även SFS,
              Sveriges förenade studentkårer, är inne på samma linje.
            </seg>
            <seg n="bb76167b">
              Eftersom man inte vet exakt hur detta mer enhetliga system kommer
              att bli har Socialdemokraterna tillsammans med Miljöpartiet skrivit
              ett särskilt yttrande där vi framför att vi anser att det vore
              klokt om regeringen om ett antal år ser över hur detta har fungerat
              och om det har drabbat våra studenter på det ena eller andra hållet
              – kanske är vissa studenter oroliga för att ta det extra lån som
              kommer att finnas – och i samband med det gör de förändringar
              som behöver göras. I dagsläget ser vi inte att det skulle vara
              ett bekymmer med tanke på att studenter många gånger tidigare,
              som sagt, har använt studiemedlet för att finansiera studieavgifterna.
              Det kommer de nu inte att behöva göra eftersom de får ett mycket
              högre belopp för studieavgifter.
            </seg>
          </u>
          <note type="speaker" n="2fc5faad">
            Anf. 53 JAN ERICSON (M):
          </note>
          <u who="jan_ericson_bc64eb" xml:id="i-60706ce45c9a24f7-0" n="a2555eb4">
            <seg n="e9daa839">
              Herr talman! Adnan Dibrani tog upp ganska mycket, och i stort
              sett är vi överens i denna fråga.
            </seg>
            <seg n="469d4c4d">
              Innan jag går in på diskussionen om studiemedel för utlandsstudier
              tänkte jag göra en liten rekapitulation över vad som har hänt
              med studiemedlen under Alliansens tid vid makten, inte minst eftersom
              vi ställde in debatten i våras eftersom vi var så överens då.
              Jag tänkte därför påpeka hur det såg ut när Alliansen tog över
              makten 2006. Då gick studiemedelssystemet faktiskt på kryckor.
              Studenterna upplevde att pengarna inte räckte. Vi hade ett mycket
              strikt fribelopp som missgynnade arbete vid sidan av studierna,
              och åldersgränserna för studiemedel motverkade det livslånga lärandet
              eftersom vi hade en ganska strikt gräns där också. Protesterna
              och uppvaktningarna från olika studentorganisationer var närmast
              vardag för politikerna i den gamla S-regeringen.
            </seg>
            <seg n="684ab7df">
              När vi i Alliansen tillträdde ansåg vi att detta var ett stort
              samhällsproblem som måste lösas. Men för att lösa samhällsproblem
              måste man också långsiktigt öka samhällets resurser. Vår arbetslinje
              var den väg som vi valde. Genom skattesänkningar, en ny arbetsmarknadspolitik
              och bättre förutsättningar för företagande har vi i dag över 200
              000 fler som arbetar och ungefär 230 000 färre som tvingas leva
              på sociala ersättningar och bidrag, detta trots att vi just gått
              igenom en djup global lågkonjunktur.
            </seg>
            <seg n="acdfd867">
              Trots Alliansens skattesänkningar på arbete har både statens
              och kommunernas skatteintäkter ökat ordentligt eftersom så många
              fler har kommit i arbete. Det i sin tur har gjort det möjligt
              att satsa betydligt mer pengar på välfärden. Bland annat har vi
              kunnat förbättra studiemedelssystemet.
            </seg>
            <seg n="dbf20eea">
              Det känns mycket bra att kunna konstatera att Alliansen trots
              denna djupa kris och tuffa tider har kunnat göra viktiga förbättringar
              av studiemedlen. Vi har kunnat göra reformer på detta område som
              den tidigare S-regeringen inte klarade av att göra ens i högkonjunktur.
              Betydligt annorlunda ser det ut i vår omvärld. I flera andra länder
              är det enda som man nu diskuterar vilka nedskärningar som man
              ska göra, vilka besparingsprogram som man ska anta och hur mycket
              skatten ska höjas. I många av dessa länder är det just studenterna
              som har fått betala ett mycket högt pris.
            </seg>
            <seg n="37f89130">
              I Sverige är det, som sagt, annorlunda. Alliansen har kunnat
              genomföra förbättringar för våra studenter flera gånger sedan
              vi tillträdde 2006. Det har varit mycket angeläget eftersom studiemedlen
              hade urgröpts under långt tid under tidigare regeringar. Studiemedlen
              har nu äntligen kommit upp i de nivåer som bland annat studentorganisationerna
              brukar säga är rimliga. För första gången någonsin går studentbudgetarna
              faktiskt hyfsat väl ihop.
            </seg>
            <seg n="11e10e3d">
              I förra årets budget höjde vi tilläggsbidraget inom studiemedlet
              som lämnas till studerande med barn. Vi förlängde också den extra
              satsningen på arbetslösa ungdomar som är 20–24 år och som saknar
              fullständig grundskole- och gymnasieutbildning.
            </seg>
            <seg n="6966dc94">
              En annan reform som Alliansen tidigare har genomfört, och som
              jag personligen är mycket stolt över, är höjningen av fribeloppet,
              alltså möjligheten att tjäna pengar på eget arbete utan att få
              studiemedlen reducerade. Vi har äntligen kommit bort från systemet
              att man ska bestraffas för att man har tid att jobba extra. Dessutom
              gör jobbskatteavdraget det extra lönsamt för studenter att arbeta
              extra. Skattebelastningen blir betydligt mindre än tidigare, vilket
              många studenter, inklusive min egen dotter, med glädje har kunnat
              konstatera under de senaste åren.
            </seg>
            <seg n="93727283">
              I den senaste omfattande undersökningen som CSN har gjort framgår
              det att köpkraften för studiemedlet 2011 var den största sedan
              1965 då det moderna studiemedelssystemet infördes. Även i CSN:s
              enkätundersökningar har studenterna bekräftat att deras ekonomiska
              situation har förbättrats under Alliansens tid vid makten.
            </seg>
            <seg n="e45ddcd5">
              Sverige har i dag ett studiestödssystem som är det kanske mest
              generösa i hela världen. Det känns mycket bra eftersom vi i Alliansen
              vill att Sverige ska vara en kunskapsnation där det ska vara möjligt
              för alla att studera.
            </seg>
            <seg n="78c3201d">
              Herr talman! I takt med att svenskarna blir allt äldre blir det
              naturligt att vi arbetar längre än vi gör i dag. Samtidigt upplever
              många att de inte kommer att orka med sitt nuvarande arbete ens
              fram till dagens pensionsålder. För att fler ska kunna och vilja
              arbeta längre än i dag måste det bli lättare att byta yrke mitt
              i livet, och för att göra det måste det bli lättare att studera
              som vuxen – inte minst ekonomiskt. Det är något jag har berört
              i alla debatter om vuxenutbildning de senaste åren.
            </seg>
            <seg n="3228f85d">
              Nyligen kom det glädjande beskedet från regeringen att rätten
              till studiestöd föreslås höjas från 54 till 56 år och att tilläggslånen
              fördubblas för dem som går från en vanlig inkomst till studier.
              Med dessa förändringar blir det ytterligare 230 000 svenskar som
              får chansen att få studiemedel för att vidareutbilda sig eller
              byta yrke. I våras tog också riksdagen beslut om att underlätta
              för dem som tidigare har studerat att få nya studielån genom att
              bristande gamla studieresultat som ligger mer än tio år tillbaka
              i tiden inte längre ska förhindra nya studiemedel.
            </seg>
            <seg n="27ae091b">
              Sammantaget har Alliansen sedan 2006 förbättrat studiemedlen,
              underlättat för vuxna att få studiemedel och samtidigt lindrat
              fribeloppsgränserna – allt i linje med vår politik för det livslånga
              lärandet.
            </seg>
            <seg n="0b83a4ba">
              Herr talman! Alla studier bedrivs inte inom landets gränser.
              Det är positivt för Sverige, vilket jag tycker att Adnan väldigt
              målande beskrev. Det tillför så mycket olika saker till vårt land
              att våra elever och studenter studerar utomlands – det ger kunskaper,
              inte minst i språk och kulturer, och det bygger kontakter som
              är bra för vårt land. De senaste åren har Sverige betalat studiemedel
              för över 30 000 helårsplatser för utlandsstuderande svenskar.
            </seg>
            <seg n="83c79286">
              Regelverket för studiemedel vid utlandsstudier har dock upplevts
              som komplicerat och oförutsägbart, och definitionen av vilka utlandsstudier
              som ger rätt till studiemedel har varit otydlig. Studier utanför
              Sverige kan bedrivas på flera olika sätt: vid en utländsk läroanstalt,
              som distansstudier eller kanske genom att ett svenskt lärosäte
              förlägger en del av sin utbildning utomlands. Det har varit något
              oklart vilka krav som ställs för rätten att få studiemedel, och
              det har funnits en viss överkompensation vid studier i vissa länder
              till följd av att studiemedlen varit mer generösa än motiverat
              med tanke på kostnadsläget i de länder där studierna bedrivs.
            </seg>
            <seg n="78859688">
              Med det lagförslag som ligger på riksdagens bord vill regeringen
              förtydliga regelverket. Först och främst slår vi fast att studiemedel
              för utlandsstudier bör lämnas för studier på gymnasial eller eftergymnasial
              nivå, under förutsättning att utbildningen anses ha en godtagbar
              standard. Det blir CSN som avgör vad som är godtagbar standard
              för utbildningar på gymnasienivå och Universitets- och högskolerådet
              när det gäller eftergymnasiala utbildningar. Förändringarna när
              det gäller själva studiemedlen innebär som flera har nämnt att
              principen är att man ska få samma belopp enligt samma regler som
              gäller för studier i Sverige. Sedan finns också merkostnadslånen
              för ökade levnadskostnader och särskilda merkostnadslån för undervisningsavgifter
              och terminsavgifter.
            </seg>
            <seg n="34551fa5">
              Med de föreslagna förändringarna blir systemet mer överskådligt
              och förutsägbart för den som vill studera utomlands. Det är en
              bra väg för Sverige.
            </seg>
          </u>
          <note n="7e8a6aeb">
            Jag yrkar bifall till förslaget i betänkandet och avslag på samtliga
            motioner.
          </note>
          <note type="speaker" n="5f6caf1c">
            Anf. 54 JABAR AMIN (MP):
          </note>
          <u who="jabar_amin_5d3f98" xml:id="i-cfc861b81aa52cd7-0" n="46f7b93b">
            <seg n="d337c10b">
              Herr talman! Många utländska studenter läser i dag vid Sveriges
              högskolor och universitet. Samtidigt väljer många svenska studenter
              att studera i andra länder. Vi i Miljöpartiet ser positivt på
              detta och anser att det är berikande. Vi är glada över att vi
              i Sverige har ett studiemedelssystem som gör det möjligt för våra
              studenter att läsa utomlands om de så önskar.
            </seg>
            <seg n="836bc3b5">
              Nuvarande studiemedelssystem har dock en del brister. Som min
              kollega Adnan Dibrani från Socialdemokraterna tidigare sade uppfattas
              systemet som krångligt och svårt att överblicka. Dessutom har
              det uppfattats som orättvist. Regeringen har velat göra något
              åt detta och presenterar i sin proposition Studiemedel i en globaliserad
              värld flera förslag. Många av förslagen är bra, men samtidigt
              anser vi att vissa misstag görs.
            </seg>
            <seg n="a5b9cd2d">
              Flera av de förändringar som föreslås i propositionen är positiva
              och stöds av flera aktörer, såsom studentorganisationen SFS. Bland
              annat har dagens studiemedelssystem upplevts som oöverskådligt
              av många studenter som har velat läsa utomlands. Många har haft
              svårt att förutspå om de kan få studiemedel eller inte, och i
              så fall hur mycket. Sett utifrån denna synvinkel är det välkommet
              att regeringen nu, efter förslag från studiemedelsutredningen,
              föreslår ett mer enhetligt system.
            </seg>
            <seg n="e76433bf">
              Det system som nu föreslås utgår från den svenska studiemedelsnivån
              men tillåter samtidigt extra lån för att möjliggöra studier i
              det land man studerar i. Vidare är det välkommet att möjligheten
              att låna till studieavgifter ökar väsentligt jämfört med hur det
              ser ut i dag. Det kommer exempelvis att bli möjligt att låna ytterligare
              324 000 kronor för hela studietiden, för att täcka de höga utländska
              universitetsavgifter som finns i vissa länder.
            </seg>
            <seg n="27b8c6d8">
              Herr talman! Som jag tidigare nämnde innehåller regeringens proposition
              även vissa brister. En sådan är att det ibland kan bli stora skillnader
              jämfört med i dag när det gäller det studiemedelsbelopp som kan
              betalas ut. Detta kan i sin tur drabba studerande som läser i
              bland annat USA, Storbritannien och Australien. Observera att
              det handlar om ca 30 000 studerande som varje år läser utomlands,
              varav många i dessa länder. Exempelvis kan en studerande som läser
              i USA i dag få upp till 3 400 kronor per vecka, men med regeringens
              förslag kan detta reduceras till 2 800 kronor per vecka. Detta
              innebär en minskning motsvarande ca 2 600 kronor per månad. För
              de som vill studera i exempelvis Australien kan det handla om
              en minskning motsvarande 3 600 kronor per månad.
            </seg>
            <seg n="d152d8f9">
              Vi vet redan att länder som USA, Storbritannien och Australien
              är populära för svenska studenter. Att försämra villkoren för
              de studenterna kan få negativa konsekvenser. Det kan bland annat
              leda till att studerande som inte har välbärgade föräldrar och
              som vill läsa i vissa länder låter bli att göra det. Detta i sig
              är negativt, om inte annat för den breddade rekryteringen. Vi
              menar att allt fler måste ha möjligheten, inte bara ett fåtal.
              Möjligheten att studera utomlands ska inte bero på tjockleken
              på föräldrarnas plånbok. En minskad tillströmning till olika länder
              kan även leda till att vi går miste om en hel del kunskap och
              forskning som finns i andra länder och andra miljöer.
            </seg>
            <seg n="4c45c9a3">
              Herr talman! Det är möjligt att de ökade möjligheterna till studieavgifter
              kan kompensera för en del av de minskade studiemedelsmöjligheterna,
              men det är långt ifrån säkert. Hur utfallet blir totalt är högst
              ovisst.
            </seg>
            <seg n="6812b823">
              Eftersom regeringens proposition innehåller flera bra förslag
              vill vi inte sänka den bara för att den innehåller någon sämre
              tanke. I det läget vill vi vara konstruktiva och peka på möjliga
              vägar för att upptäcka och åtgärda de bristerna. Som ett led i
              detta vill vi att regeringen ska uppdra åt CSN eller andra att
              följa upp och utvärdera reformen efter ett par år, för att därefter
              lämna en rapport till regeringen om konsekvenserna av reformen.
              I uppföljningen och utvärderingen kan det ligga att undersöka
              om antalet studerande till vissa länder ökat eller minskat med
              anledning av reformen, om olika kategorier studerande har drabbats
              och på vilka sätt, om studerande väljer att låta bli att studera
              i vissa länder och så vidare.
            </seg>
            <seg n="b80ff90a">
              Avslutningsvis vill vi säga att vi hoppas att regeringen kan
              ta till sig våra och studentorganisationernas invändningar – om
              inte annat för studenternas bästa.
            </seg>
          </u>
          <note type="speaker" n="ace3486a">
            Anf. 55 ROGER HADDAD (FP):
          </note>
          <u who="roger_haddad_de36c7" xml:id="i-bbae25f8b55436e2-0" n="33048e4f">
            <seg n="6dea98e6">
              Herr talman! Ett av Folkpartiets och alliansregeringens viktigaste
              mål inom utbildningspolitiken är att öka den internationella rörligheten
              och andelen studenter som läser utomlands. Det är glädjande att
              många svenska studenter utnyttjar möjligheten att ta studiemedel
              för eftergymnasiala studier; det är rekordnivåer nu. Men det är
              också glädjande att antalet studenter som väljer utlandsstudier
              nu ökat för fjärde året i rad. Därmed närmar vi oss tidigare rekordnivåer
              från 1990-talet, vilket är mycket positivt. Drygt 32 000 personer
              valde under förra året att studera utomlands.
            </seg>
            <seg n="aa4a0f41">
              Detta är något vi ska fortsätta att uppmuntra. Med tanke på att
              det är just de utlandsstuderande som oftast tar lån är det särskilt
              viktigt att vi moderniserar studiemedelslagen för att stötta utlandsstudier.
              Vi vill öppna regelverket för studier utanför de nordiska länderna.
              I dag är lagen strikt när det gäller möjlighet att få studiemedel
              för gymnasial utbildning utanför Norden. Regeringen föreslår därför
              riksdagen ett beslut om en ändring, så att detta underlättas.
              Möjligheten att bedriva språkstudier på gymnasienivå stärks genom
              en rätt att få studiemedel även utanför EES-området och Schweiz,
              vilket också är positivt.
            </seg>
            <seg n="073c10ce">
              Men diskussionen blir konstig. Trots stödet från Socialdemokraterna
              och inte minst Miljöpartiet ifrågasätter man effektiviteten i
              det nya systemet. Men det är bara ungefär 300 studenter från Sverige
              som läser vid de absolut högst rankade universiteten. Det räcker
              inte. Vi måste ha en högre ambition. Därför krävs det, herr talman,
              att man avskaffar nuvarande landsbelopp. Motiveringen är att modellen
              inte speglar de levnadskostnader som mina kolleger varit inne
              på. En utredning som föregick det här lagförslaget har pekat på
              brister i systemet. Hittills har Centrala studiestödsnämnden skickat
              ut en enkät till våra ambassader gällande rimliga kostnader för
              logi, resor och mat. Då har det visat sig att systemet inte är
              tillförlitligt. Det har väldigt låg koppling till de faktiska
              kostnaderna. Därmed kan det inte upprättas ett prisindex utifrån
              ett sådant system. Det gör att vi från Folkpartiet ställer oss
              bakom förslaget att de specifika landsbeloppen avvecklas och att
              vi får ett mer enhetligt system.
            </seg>
            <seg n="a0d2397a">
              Herr talman! För att möta de eventuella konsekvenser som kommer
              att uppstå för enskilda studenter vid val av vissa länder införs
              därför ett kompletterande merkostnadslån på 2 200 kronor i månaden,
              som kan erhållas utifrån ett antal kriterier. För att öka möjligheten
              att under en period studera vid ett prestigeuniversitet där undervisningsavgifterna
              är högre ska det vara möjligt att låna ett betydligt högre belopp.
              Vi kallar det Harvardpeng. Denna ändring tycker jag är den viktigaste
              delen i den proposition som riksdagen har att besluta om i dag.
              Syftet och målet är absolut att underlätta för fler studenter
              att antas till toppuniversitet. Som kollegerna sagt tidigare är
              det totala lånebelopp som kan sökas hos Centrala studiestödsnämnden
              för undervisningsavgifter under en kortare eller längre period
              324 000 kronor.
            </seg>
            <seg n="16f84648">
              Herr talman! Det finns bra saker i propositionen. Jag tycker
              att vi ska fokusera på kvalitet och toppuniversitet och inte bara
              lyfta fram alla konsekvenser som lagförslaget eventuellt kommer
              att få. Självklart får det konsekvenser. Men med ett enhetligt
              system, med möjligheten att ta merkostnadslån och med den flexibilitet
              som det innebär att kunna få ut mycket högre belopp, till exempel
              till höga avgifter vid toppuniversiteten, tror jag ändå att denna
              proposition kommer att träffa mer rätt utifrån den politiska ambition
              som alliansregeringen har.
            </seg>
          </u>
          <note type="speaker" n="939664ed">
            Anf. 56 EMIL KÄLLSTRÖM (C):
          </note>
          <u who="emil_kallstrom_e82f3a" xml:id="i-87e8fc41e9dda843-0" n="cc767ffe">
            <seg n="632bdb40">
              Herr talman! Som min kollega Jan Ericson nämnde har det skett
              en hel del på studiemedelssidan under alliansregeringen sedan
              regeringsskiftet 2006. Studenter i Sverige har fått betydligt
              mer pengar i fickan. Det har skett genom höjda studiemedel, genom
              ökade medel till studenter med familj – inte minst viktigt – och
              även genom ett höjt fribelopp, ett fribelopp som vi i och med
              den budgetproposition som presenterades i denna kammare för några
              veckor sedan fortsätter att höja. Fler än någonsin kommer att
              kunna sommarjobba eller jobba extra på kvällar och helger och
              slippa se sitt studiemedel dras ned i motsvarande grad, vilket
              är väldigt bra.
            </seg>
            <seg n="3bcb7cbb">
              Det vi talar om i dag, studiemedel för internationella studenter,
              det vill säga svenska studenter utomlands, är en del i den viktigaste
              trenden i den högre utbildningen i dag: internationalisering och
              globalisering. Detta är krafter som påverkar egentligen allt i
              vår omvärld, som har förändrat människors rörelsemönster och hela
              industrier och branscher och som nu i allra högsta grad också
              påverkar den högre utbildningen världen över.
            </seg>
            <seg n="451103f4">
              Detta är ingenting att vara rädd för, utan något att välkomna.
              Förändringarna grundar sig i att fler människor än någonsin kan
              göra friare val än någonsin över sina egna liv. Det som pågår
              är alltså väldigt bra. Givetvis ska vi då anpassa de svenska systemen
              för att vara i framkant. Vi kan inte välja i den här kammaren
              om vi ska vara en del av internationaliseringen eller inte; det
              kommer vi att tvingas till. Men det är betydligt roligare att
              vara i framkanten av utvecklingen än tvärtom.
            </seg>
            <seg n="ad8a3154">
              Som sagt sker det mycket när det gäller den högre utbildningen.
              Svenska lärosäten rör sig utomlands och samarbetar med utländska
              lärosäten. Man har möjlighet att studera på svenska lärosäten
              med utbildningen förlagd utomlands. Det finns också utländska
              lärosäten som på olika sätt tar sig in över Sveriges gränser.
              För att undersöka utvecklingen lite extra har jag själv tagit
              en så kallad MOOC-kurs, en massive open online course . På kvällar
              och helger, när jag har läst klart mina handlingar, sitter jag
              och läser Energy 101 på University of Texas. Det som händer är
              fantastiskt.
            </seg>
            <seg n="14bfe6ac">
              Den förändring som vi nu diskuterar gäller villkoren för svenska
              studenter som studerar utomlands. Jag skulle vilja hävda att det
              är en del av normaliseringen av studier utomlands. Tidigare har
              det setts som en parentes under en helsvensk studietid, något
              väldigt speciellt som omgärdats av helt speciella regler. Nu tar
              vi ett steg för att normalisera utlandsstudier. Det är en helt
              vanlig del av en svensk students studietid och ska betraktas och
              behandlas så i de olika regelverken. Den förändring som vi gör
              i dag är ett led i det.
            </seg>
            <seg n="159a0211">
              Mina kolleger har beskrivit förändringen. Också jag kan nämna
              några grejer. Till exempel kommer mer eller mindre samma studiebelopp
              att gälla oavsett om man studerar i Sverige, utomlands på ett
              utländskt universitet, utomlands via ett svenskt universitet eller
              via distansstudier. Det blir samma regelverk. Detta stärker rättssäkerheten
              och förtydligar det faktum att det här är något fullt normalt,
              något som allt fler svenska studenter väljer att ta del av. Vi
              från Centerpartiet och alliansregeringen hoppas att ännu fler
              väljer att ta del av detta, just för att det är så värdefullt
              att befinna sig utomlands under en del av studietiden.
            </seg>
            <seg n="931c51be">
              I de fall där det inte räcker med de studiemedel man får i Sverige
              – och nu även i alla andra länder – finns det möjlighet att söka
              extra pengar, att få ett ytterligare bidrag. Detta är givetvis
              bra. Ibland befinner man sig i studiemiljöer där de svenska studiemedlen
              inte räcker. Då finns det möjlighet att bygga på.
            </seg>
            <seg n="f0270a04">
              Den kanske viktigaste förändringen är de pengar man kan söka
              för att täcka studieavgifter, som Roger Haddad nämnde. Att söka
              sig till ett väldigt prestigefyllt lärosäte med höga avgifter
              har fram till i dag varit möjligt bara för några få. De pengar
              man fått från CSN har inte räckt, inte minst om man under en begränsad
              tid velat studera på Harvard eller MIT. Den möjligheten har bara
              varit öppen för dem som själva kunnat lägga till hundratusentals
              kronor.
            </seg>
            <seg n="0f818356">
              Detta har givetvis utestängt många. Men nu är det slut på de
              tiderna. Nu kommer man att kunna välja. Om man vill förlägga sin
              studietid utomlands på ett prestigefyllt lärosäte tar man ut sin
              del av pengarna under denna tid. Vi öppnar Harvards dörrar för
              nya grupper som aldrig tidigare har kunnat drömma om att studera
              på ett sådant lärosäte.
            </seg>
            <seg n="1a6b6dc1">
              Den kanske främsta invändning som oppositionen har är att detta
              borde följas upp. Det är bra, för det innebär att vi är överens
              om vad saken handlar om. När det gäller de förändringar som nu
              sker råder bred enighet i kammaren. Det är två ytterlighetspartier
              på varsin sida av det politiska spektrumet, Vänsterpartiet och
              Sverigedemokraterna, som i grunden har avvikande meningar. Men
              annars är vi överens, och det är bra.
            </seg>
            <seg n="d4d89b7b">
              Givetvis ska detta följas upp. Vi har en uppföljningsgrupp i
              utskottet. Vi har ett departement som ständigt ser över de reformer
              som genomförs, så det är klart att denna liksom alla andra reformer
              ska följas upp. Om detta, precis som det är tänkt, innebär att
              fler ser utlandsstudier som något naturligt och som en möjlighet
              betyder det att vi nu öppnar dörrarna till Harvard för nya grupper
              som tidigare aldrig har kunnat drömma om det. Om det blir så har
              vi gjort rätt. Då har reformen fallit väl ut.
            </seg>
            <seg n="4c955439">
              Om det mot förmodan inte skulle bli så måste vi givetvis följa
              upp detta och se om vi på något ytterligare sätt kan förbättra
              möjligheterna för svenska studenter att välja det lärosäte de
              vill ha. Om vi kan göra ytterligare någonting för att slipa ned
              trösklarna och för att studenter ska kunna ta sig utomlands under
              delar av eller hela sin studietid ska vi givetvis göra det. Men
              här och nu ska vi fatta beslut om en bra reform för att ännu mer
              öppna upp Sverige mot omvärlden, vilket vi har allt att vinna
              på.
            </seg>
          </u>
          <note type="speaker" n="e2352ea8">
            Anf. 57 YVONNE ANDERSSON (KD):
          </note>
          <u who="yvonne_andersson_0b5397" xml:id="i-9a765cf22397d8a0-0" n="9a20c63f" next="i-4c7a12e7e578496d-0">
            <seg n="d3487cfc">
              Herr talman! Jag vill säga tack till mina kolleger, som har lyft
              fram frågorna om studiemedel i en globaliserad värld på ett bra
              sätt. Man funderar på om man kan tillföra någonting ytterligare
              efter dessa brandtal.
            </seg>
            <seg n="f37e9868">
              Möjligtvis skulle jag vilja gå emot Socialdemokraternas representant,
              som säger: Vi behöver omvärlden mer än omvärlden behöver oss.
              Det kan vara en sanning med modifikation. Det kan hända att Sverige
              i dag har mycket som omvärlden verkligen tar del av och behöver
              från oss. Jag skulle gärna vilja peka på att när detta studiemedelssystem
              sätts på pränt och när vi fattar detta beslut har vi gjort det
              som vi också har gjort i övrig skolpolitik i det här landet under
              Alliansens ledning: Vi har skapat ordning och reda.
            </seg>
            <seg n="5ac7581e">
              Det har tidigare varit struligt att kunna följa målen i skolan,
              resurstilldelning och annat. Vad gör Alliansen? Jo, på område
              efter område skapar vi ordning och reda. Vi ska ha ett system
              som är förutsägbart, långsiktigt och förståeligt. Därför blir
              det för mig märkligt att man går emot detta från oppositionen.
              Varför ska svenska staten medverka till att betala mer pengar
              för att man studerar på något av dessa ställen – USA, Storbritannien
              eller Australien? Det kan hända att vi behöver kunskaper från
              Indien, från Taiwan eller från Skottland där man har andra villkor.
              Då är det väl bra att alla vet att oavsett var man studerar får
              man denna möjlighet. Sedan kan man, som det har sagts tidigare,
              söka kompletterande merkostnadslån om det händelsevis skulle kosta
              extra mycket så att man inte klarar det.
            </seg>
            <seg n="c77a4325">
              Kan vi vara säkra på att summorna har varit korrekta med det
              tidigare systemet, där man skulle sitta och bestämma en särskild
              summa till 131 länder? Jag tror att det var så många som man har
              haft anledning att bestämma en summa för. Nej, naturligtvis inte,
              herr talman! Det har varit ett system som har varit felaktigt
              och rörigt. Nu rättar vi till det så att det blir ett rättvist
              system och likadant som i Sverige.
            </seg>
            <seg n="2086d2c0">
              Jag tror inte att studenter väljer bort vissa länder på grund
              av studiemedlens storlek. Däremot tror jag att vi ska ha broar
              hela vägen. Därför känns det extra bra att vi nu möjliggör för
              alla som vill studera – oavsett om det är inom ramen för gymnasiet,
              för högskolestudier eller andra studier – att pröva detta och
              få samma avgift som i Sverige. Det är för mig ett rättvist system.
            </seg>
            <seg n="3242efc1">
              Vi är glada för detta från Kristdemokraterna, för vi är övertygade
              om att om Sverige ska behålla sin plats i fronten av kunskapsutvecklingen
              behöver vi hela tiden ett flöde och ett brobyggande mellan länderna.
              Det är inte bara svenskar som ska åka, utan vi ska också ha utländska
              studenter i Sverige. Och det har vi fått. Det är många som studerar
              i Sverige i dag på rimliga villkor. Alliansen har bidragit till
              ett förutsägbart, långsiktigt och tydligt system.
            </seg>
          </u>
          <note n="184fe7e9">
            Med detta yrkar jag bifall till utskottets förslag i betänkandet
            och avslag på reservationerna.
          </note>
          <note n="df97e5ba">
            Överläggningen var härmed avslutad.
          </note>
          <note n="99b3d363">
            Ajournering
          </note>
          <note n="a175f941">
            Kammaren beslutade kl. 11.56 på förslag av tredje vice talmannen
            att ajournera förhandlingarna till kl. 14.00, då en aktuell debatt
            om mineralpolitiken skulle äga rum.
          </note>
          <u who="yvonne_andersson_0b5397" xml:id="i-4c7a12e7e578496d-0" n="9a20c63f" prev="i-9a765cf22397d8a0-0">
            <seg n="fbd6808c">
              Återupptagna förhandlingar
            </seg>
          </u>
          <note n="dcf6820f">
            Förhandlingarna återupptogs kl. 14.00.
          </note>
          <note n="ddbcdec9">
            15 § Aktuell debatt: Mineralpolitiken
          </note>
          <note type="speaker" n="ebee644b">
            Anf. 58 ÅSA ROMSON (MP):
          </note>
          <u who="asa_romson_0ca12e" xml:id="i-89d32279cbbc81e7-0" n="7a49d1d5">
            <seg n="2acc031b">
              Fru talman! Miljöpartiet begärde debatten eftersom det nu letas
              efter, provborras för och öppnas nya gruvor på många håll i landet
              utan att tillräcklig hänsyn tas till miljön, konflikter med markägare
              eller växande näringar som turism eller renbete.
            </seg>
            <seg n="1570fe98">
              Vi gröna tycker att det är självklart att en modern gruv- och
              mineralindustri drivs av ett bättre miljöarbete. Man ska fullt
              ut ta ansvar för miljörisken och helt bekosta det återställande
              av naturen som krävs när en gruva är klar. Detta kräver en rad
              skärpningar av dagens lagstiftning och regler.
            </seg>
            <seg n="c01a2c85">
              En fråga jag tror att vi nu har mycket för ögonen har att göra
              med den konflikt som gäller planerna på en gruva i Kallak i Jokkmokks
              kommun. Vi undrar nog alla varför samernas rättigheter plötsligt
              konsekvent ska åsidosättas till förmån för gruvbolagets. Vi i
              Miljöpartiet anser att det är oacceptabelt att samiska rättigheter
              hela tiden ska underställas gruvbolagens på det sätt alliansregeringen
              har visat i sitt principbeslut gällande Rönnbäcksgruvan i Tärnaby.
            </seg>
            <seg n="7fab1fcf">
              Därför, fru talman, är jag väldigt glad att näringsminister Annie
              Lööf från Centerpartiet i dag deltar i debatten och då kan svara
              på frågan varför Alliansen tycker att samiska rättigheter alltid
              ska underställas gruvnäringen.
            </seg>
            <seg n="270f042c">
              Med detta, fru talman, hälsar jag välkommen till dagens debatt.
            </seg>
          </u>
          <note type="speaker" n="f3e6791b">
            Anf. 59 Näringsminister ANNIE LÖÖF (C):
          </note>
          <u who="annie_loof_naringsminis" xml:id="i-fba0235044ce42dc-0" n="0d7e3576">
            <seg n="6e4824ee">
              Fru talman! Låt mig inleda med att välkomna dagens viktiga debatt
              om svensk mineralpolitik.
            </seg>
            <seg n="ef693498">
              Runt om i världen gör miljontals människor nu resan från fattigdom
              till medelklass. Det innebär bland annat att fler hus byggs, att
              fler får råd med mobiltelefon och att fler ställer krav på en
              god infrastruktur. Det är en resa med många utmaningar – inte
              minst det faktum att utveckling kräver råvaror, bland annat i
              form av malm och mineraler. Analyser visar att behovet kommer
              att vara fortsatt stort under den kommande tioårsperioden. Återvinning
              är bra, och den ska öka. Det är dock inte tillräckligt för att
              tillgodose den efterfrågan som finns. Vi behöver bryta nya metaller.
            </seg>
            <seg n="3bee6fd9">
              I Sverige finns goda förutsättningar för att möta utvecklingen.
              Vi har mineralerna, men framför allt har vi stabila demokratiska
              institutioner och en miljölagstiftning som gör att vi kan utvinna
              våra resurser på ett hållbart och energieffektivt sätt. I Kiruna
              och i Pajala jobbar i dag tusentals människor med att producera
              järnmalm till broar, järnvägsräls och byggnader över hela världen.
              I Gränna finns planer på en gruva för mineraler som bland annat
              används i elbilar och vindkraftverk.
            </seg>
            <seg n="2dcd9c24">
              En växande gruvnäring har möjlighet att vända avveckling till
              utveckling. Det påverkar samhällen och regioner genom fler företag
              och därmed fler jobb, men ibland också genom behov av nya bostäder,
              en förändrad landskapsbild, påverkan på miljön och en oro bland
              människor. Jag har stor respekt för den debatt som just nu förs,
              men jag hoppas att vi i dag kan utgå från fakta och reda ut en
              del oklarheter kring de villkor som gäller för gruvor i Sverige.
            </seg>
            <seg n="5a1344ff">
              Ett vanligt påstående är att gruvnäringen inte bidrar till statskassan
              och därför borde beskattas hårdare. Det är en felaktig beskrivning
              – under 2011 uppgick statens intäkter från gruvnäringen i form
              av utdelning och skatter till drygt 12 miljarder kronor. Det är
              i runda tal en tredjedel av vad vi lägger på högre utbildning
              och forskning eller på bistånd.
            </seg>
            <seg n="363d0e2a">
              Utöver de direkta intäkterna till statskassan köper gruvbolagen
              tjänster från entreprenörer och underleverantörer till stora belopp.
              Sedan 2007 har de två dominerande gruvföretagen i Sverige gemensamt
              investerat 41 miljarder i sina verksamheter. Nästan 6 000 personer
              är sysselsatta inom gruvnäringen i dag, och vi vet från forskning
              att ett arbetstillfälle i gruvnäringen genererar ett till två
              nya jobb i det omgivande samhället.
            </seg>
            <seg n="fa09e69a">
              Det påstås också ibland att mineralpolitiken låter utländska
              företag komma till Sverige, utvinna våra mineraltillgångar och
              föra vinsterna ur landet. Det är naturligtvis inte sant. Vår lagstiftning
              säger att företag som bedriver näringsverksamhet i Sverige ska
              göra det genom en svensk filial eller ett svenskt dotterbolag.
              Bolaget betalar bolagsskatt precis som alla andra företag i Sverige,
              oavsett nationalitet på dem som äger företaget. Av 16 gruvbolag
              i Sverige är 14 att beteckna som svenska, och alla 16 betalar
              skatt i Sverige.
            </seg>
            <seg n="9b305c71">
              De företag som verkar i Sverige ska naturligtvis också följa
              svensk lagstiftning, oavsett ägarbild och oavsett om det handlar
              om ett gruvföretag eller ett pappersbruk. Från idé till etablerad
              gruva måste ett företag passera sex olika prövningar av fyra olika
              myndigheter eller domstolar. Vår miljölagstiftning är mycket långtgående,
              och det är jag väldigt stolt över. Gruvdrift kan dock tyvärr,
              precis som all annan industriell verksamhet, råka ut för olyckor
              och oförutsedda händelser som medför påverkan på miljön och på
              vår omgivning. Det är givetvis fullständigt oacceptabelt – det
              får inte gå fel.
            </seg>
            <seg n="99ec4689">
              De fall som har debatterats i medierna handlar om två gruvor
              i Västerbotten. Gruvorna har gått i konkurs, och företagen har
              inte fonderat tillräckligt med medel för återställning. Företagen
              i dessa två aktuella fall fick sina miljötillstånd enligt en äldre
              miljölagstiftning där regelverket inte var tillräckligt tydligt.
              Det var helt enkelt slappare förr. Detta är nu åtgärdat i lagstiftningen
              – gruvföretag liksom andra företag som beviljas miljötillstånd
              ska ställa betydande belopp i säkerhet. Enligt principen att förorenaren
              betalar har gruvföretaget efterbehandlingsansvaret.
            </seg>
            <seg n="fd4bd165">
              Till sist skulle jag vilja bemöta påståendet att rennäring och
              gruvnäring inte kan existera sida vid sida. Samerna har en särställning
              som urfolk. Deras rättigheter ska respekteras, och deras kultur
              ska bevaras. Gruvnäringen tar ungefär en halv promille av Sveriges
              yta i anspråk. Renbetesområdet omfattar halva vårt land. Jag är
              fullt övertygad om att det går att hitta samförståndslösningar
              och villkor som gör att gruvnäringens påverkan på rennäringen
              kan hållas på en acceptabel nivå.
            </seg>
            <seg n="69580d7d">
              I den mineralstrategi jag presenterade tidigare i år har vi 19
              konkreta åtgärder som syftar till en gruvnäring i samklang med
              miljö, natur- och kulturvärden och andra viktiga näringar. Vi
              ska främja en god dialog och hållbar tillväxt.
            </seg>
            <seg n="e9132ce1">
              Fru talman! En grön värld behöver de produkter gruv- och mineralnäringen
              producerar. Sverige ska fortsätta att ha ett gott investeringsklimat,
              en tuff miljölagstiftning och en bra dialog med omgivande näringar.
              Det är bara så vi kan bygga en hållbar gruv- och mineralpolitik
              där alla intressen faktiskt kan tas till vara.
            </seg>
          </u>
          <note type="speaker" n="a3f54af4">
            Anf. 60 MIKAEL DAMBERG (S):
          </note>
          <u who="mikael_damberg_916d04" xml:id="i-b8df61ebd6c50f95-0" n="8079cb17">
            <seg n="a333a451">
              Fru talman! Sverige har under flera decennier varit ett av västvärldens
              mest konkurrenskraftiga länder. Vi har uppvisat tillväxtsiffror
              och ökningar av produktivitet som många andra länder bara kan
              drömma om.
            </seg>
            <seg n="52a6f5ce">
              För ett litet, exportberoende land i en världsekonomi utan gränser
              och med stenhård konkurrens är samverkan och innovation grunden
              för framgång och det som har gjort att Sverige kan hävda sig så
              väl internationellt. I regeringsställning utformade vi socialdemokrater
              strategiska program för nyckelbranscher i syfte att stärka Sveriges
              konkurrenskraft. Sverige behöver mer av strategisk samverkan inför
              framtiden – inte mindre.
            </seg>
            <seg n="58b2ce21">
              Gruvindustrin är ett tydligt exempel på en näring som är beroende
              av samverkan. Efterfrågan i tillväxtländer som Indien och Kina
              har gjort att gruvbranschen har upplevt ett kraftigt uppsving
              de senaste åren. De svenska tillgångarna är också avgörande för
              Europas mineralförsörjning – bara LKAB står i dag för mer än 90
              procent av Europas järnmalmsproduktion. Allt detta innebär stora
              intäkter för staten, stora investeringar i forskning och innovationer
              och fler jobb i vårt land.
            </seg>
            <seg n="cbfca620">
              Vi socialdemokrater menar att gruvnäringen har framtiden för
              sig. Den är inte bara livsviktig för enskilda samhällen i Norrbotten,
              Västerbotten eller Bergslagen. Gruvnäringen är ett nationellt
              intresse för hela Sverige. Gruv- och mineralindustrin är en framtidsbransch
              som erbjuder stora möjligheter för Sverige. Därför måste politiken
              vara långsiktig och verksamheten hållbar.
            </seg>
            <seg n="d932841b">
              Intresset för att prospektera efter nya fyndigheter är stort
              i vårt land. Det kommer fortsatt att vara de traditionella mineralerna
              som driver fram stora investeringar. Det gäller järn, koppar,
              kalium och fosfater. Men jakten har också startat på nya, strategiskt
              viktiga och kritiska mineraler som behövs i nya tekniska innovationer
              och uppfinningar. Gruvindustrin är en motor för innovation, och
              Sverige är i dag världsledande på flera områden, både som producerande
              gruvnation och som leverantör av utrustning. Här finns de stora
              företagen, som Sandvik, Atlas Copco och AB Volvo, men också mindre
              företag. Jag var uppe i Kiruna bara för någon vecka sedan och
              träffade GMK AB, ett företag som tillverkar transportvagnar. De
              utvecklar sina egna modeller och har presenterat ännu en effektiv
              produkt som de hoppas kunna nå ut med på den globala gruvmarknaden.
            </seg>
            <seg n="e026615f">
              Samtidigt innebär gruvbrytning stor påverkan på omgivningen.
              Den måste samexistera med människor, natur, renskötsel och turistnäring.
              En fortsatt expansion ställer därför höga krav på ett aktivt miljöarbete.
              Vi har i dag en av världens hårdaste miljölagstiftningar i Sverige,
              och det ska vi ha. Men ingen tjänar på utdragna processer kring
              tillståndsprövningar. Det krävs en säkrare, snabbare och mer samordnad
              hantering av frågor som rör miljöarbete.
            </seg>
            <seg n="f70b7fcf">
              Sverige ska vara en föregångare när det gäller hållbar utveckling.
              Det handlar både om miljö och om social hållbarhet. Vi menar att
              det vore en förödande utveckling för framför allt norra Sverige
              om gruvstäder utvecklas till enbart flyg-in- och flyg-ut-plattformar.
              För livskraftiga gruvsamhällen krävs fler bostäder, så att människor
              kan bosätta sig i kommunen och betala skatt till skola, vård,
              omsorg och annan service som behövs. Det krävs investeringar i
              vägar, tåg och transporter och en strategisk utbildningspolitik
              som gör att människor kan ta de jobb som växer fram.
            </seg>
            <seg n="d67daecc">
              Fru talman! Sveriges gruvnäring är ett nationellt intresse som
              också kräver en nationell strategi. Gruvindustrin är ingen ensam
              ö. Den är beroende av andra aktörer, av staten, kommunerna och
              den akademiska världen. Därför beställde riksdagen på Socialdemokraternas
              initiativ ett program för en sammanhållen gruv- och mineralstrategi
              i samverkan med näringen, olika aktörer och den akademiska världen.
              Det var välkommet att regeringen till slut kom med en mineralstrategi
              som ett första steg på vägen. Strategin pekar ut många viktiga
              frågor, som framtidens bostads- och kompetensförsörjning och investeringar
              i forskning, innovation och infrastruktur för godstransporter.
            </seg>
            <seg n="83653281">
              Men många av de politiska lösningarna och de skarpa förslagen
              lyser fortfarande med sin frånvaro. Gruvnäringen behöver långsiktiga
              spelregler för att kunna hantera de utmaningar vi står inför.
              Därför borde regeringen lämna strategin till riksdagen och söka
              en blocköverskridande överenskommelse kring näringens villkor.
              Jag vill därför fråga näringsministern när vi kan räkna med att
              mineralstrategin lämnas till riksdagen för behandling och beslut.
              Jag tror att Sverige har allt att vinna på breda och långsiktiga
              överenskommelser om gruvnäringens framtid.
            </seg>
          </u>
          <note type="speaker" n="7586df1b">
            Anf. 61 JOHAN JOHANSSON (M):
          </note>
          <u who="johan_johansson_e1589a" xml:id="i-3f77b27306630bdd-0" n="e5204a5c">
            <seg n="14665374">
              Fru talman! Sverige har ett ansvar för att bidra till den globala
              försörjningen av metaller och mineraler. Vi lever i en global
              värld där vi alla är beroende av varandra. Efterfrågan på mineraler
              från svenska gruvor drivs av asiater och afrikaner som får en
              allt bättre ekonomisk levnadsstandard. De vill, precis som vi,
              ha en spis och ett kylskåp. Gynnsamma villkor för att bryta mineraler
              i Sverige är viktiga för vår konkurrenskraft och välfärd här i
              Sverige, men också för att kunna förverkliga deras spisdröm. Vår
              gruvdrift möjliggör att spisdrömmen kan förverkligas för alla
              de människor runt om som får det allt bättre. Vi får sälja malm,
              stål och spisar samtidigt som de får ett bättre liv. Är inte det
              alldeles utmärkt? Det ökar levnadsstandarden för människor världen
              över. Det är bra för miljön, då den svenska gruv- och metallindustrin
              lever upp till hårda miljökrav. Det ger arbetstillfällen, inte
              bara på de orter där mineraler bryts eller där metaller smälts,
              utan i hela värdekedjan, från gruva via smältverk till verkstadsindustri,
              ja, ända fram till alla Helsingforssbaserade it-jättar, reklambyråer
              och advokatkontor. Svenskt näringsliv och svensk export baseras
              till mycket stor del på det som kan utvinnas ur berggrunden.
            </seg>
            <seg n="ba0556e5">
              Allt fler partier vill utveckla mineralavgiften till en gruvskatt.
              Ofta förs det fram att det är kortsiktiga utländska intressen
              som ligger bakom investeringarna. Undertonen är att dessa företag
              tar våra tillgångar utan att betala för sig. Inget kan vara mer
              fel. Näringsminister Annie Lööf redogjorde för en stund sedan
              förtjänstfullt för hur det ser ut. Jag tänker inte upprepa det.
              Jag vill ändå säga att en investering i en gruva är ett högriskprojekt.
              Miljarder investeras innan produktionen kommer i gång. Vi kan
              ta Pajala som exempel. Det började 2005. Nära 8 miljarder har
              investerats, och det kommer att behövas mer innan projektet är
              i hamn. Ofta tar det åratal innan lönsamhet nås och ägarna kan
              få sin första utdelning på investerat kapital, och det tar decennier
              innan hela projektet har kommit helt i hamn och ägarna fått tillbaka
              sina pengar.
            </seg>
            <seg n="e68f4ca5">
              I dag har vi tre partier som tydligt förordar en gruvskatt: Miljöpartiet,
              Sverigedemokraterna och Vänsterpartiet. I debatten utanför riksdagen
              finns även ett antal socialdemokrater som förordar detta. Vänsterpartiet
              går längst och förordar en mineralavgift på 10 procent på värdet
              av mineraler som bryts och uppfordras. Gruvskatten ska enligt
              vad jag förstått av debatten påföras alla gruvor, även dem som
              startats före 2005. Pengarna ska sedan slussas in i en gruvfond
              som ska investera i gruvregionerna. Vi får alltså en sorts fondsocialism
              i ny skrud.
            </seg>
            <seg n="af588960">
              En så hög skatt innebär att gruvor med svag lönsamhet kommer
              att avvecklas och att nya gruvor blir svåra att finansiera. Orsaken
              är enkel. Företagsledningen kan endast kontrollera intäktsbilden,
              inte kostnaderna. Om skillnaden mellan kostnader och intäkter
              är för liten uteblir investeringar. Om kostnaderna är högre än
              intäkterna läggs verksamheten ned. Med en hög gruvskatt riskerar
              många projekt i Bergslagen och Norrland att aldrig bli av. Förespråkarna
              utsätter gruvkommunerna och de anställda i gruvnäringen för den
              osäkerhet som det här kan leda till. Vad händer med framtida investeringsbeslut?
              Hur påverkar det här jobben? Tittar vi på historien ser vi att
              både dollarn och världsmarknadspriset snabbt kan förändras och
              ställa till det för de cykliska företagarna. LKAB:s dåliga 80-tal
              verkar inte förespråkarna minnas, ej heller att Boliden var på
              fallrepet för knappt tolv år sedan. Finansmannen Carl Bennet minns
              dock Bolidens situation. Jag citerar från tidningen Aktiespararna:
              Vi var tre timmar från konkurs.
            </seg>
            <seg n="e6a89af3">
              Utländskt kapital byggde Malmbanan, drog i gång gruvdrift i Malmfälten
              och finansierade många av våra svenska storföretag för 100 år
              sedan. Ett inflöde av riskvilligt kapital till Sverige var bra
              då och är bra nu.
            </seg>
            <seg n="444a098e">
              Jag kommer i mitt andra inlägg att gå in på markanvändningen
              och de konflikter som kan föreligga där.
            </seg>
          </u>
          <note type="speaker" n="42814bd6">
            Anf. 62 ÅSA ROMSON (MP):
          </note>
          <u who="asa_romson_0ca12e" xml:id="i-89d32279cbbc81e7-1" n="7a49d1d5">
            <seg n="1319bf3a">
              Fru talman! Svartliden, Blaiken, Ojnare, Kallak, Hornträsk, Svärtträsk,
              Norra Kärr – uppräkningen kan bli lång. Från Skåne i söder till
              Norrbotten i norr går sökandet på vårt urbergs guldreserver allt
              snabbare. Frågan är hur vi förvaltar vårt rika Sverige. Intresset
              för att prospektera och bryta malm och andra resurser har aldrig
              varit så stort som i dag. Efter 1980-talets gruvdöd har vi snarast
              hamnat i ett slags Klondykestämning, och det är ju kul.
            </seg>
            <seg n="895c0dc7">
              Jag förstår att det känns tråkigt och jobbigt att tänka på biologisk
              mångfald och rent vatten i den eran av entusiasm, när entusiasmen
              är på toppen och marknadspriserna ser ut att fortsätta skena.
              Men jag vill hävda att det är en förutsättning om vi ska prata
              om långsiktigt hållbara industrier och lokalsamhällen och naturen
              i framtiden.
            </seg>
            <seg n="80b9e350">
              Kostnaden för miljösanering och återställande efter en gruva
              när den läggs ned måste bli en del av gruvprojektet. Vi har hört
              företrädare för regeringen stå här och säga att vi har jordens
              tuffaste miljölagstiftning och att vi redan i dag lägger detta
              ansvar på gruvbolagen.
            </seg>
            <seg n="d0b41ae3">
              Jag skulle vilja hävda att vi då inte läser samma lagstiftning.
              Vi läser inte samma domar och samma beslutsunderlag från naturvårdsmyndigheterna
              som tydligt visar på att kostnaderna för efterbehandling och sanering
              är stora och ökar, och vi får inte in de pengarna från bolagen
              i dag.
            </seg>
            <seg n="86f084d5">
              Vi har i Sverige i dag saneringskostnader på totalt 45 miljarder
              kronor varav regeringen tillskjuter 400 miljoner för att använda
              till saneringen. Det är miljoner av miljarder.
            </seg>
            <seg n="4d16ee03">
              Det behövs mer än information. Det var vad riksdagen blev utlovad
              i en kommande proposition. Vi tror att det behövs regeländringar
              och förstärkningar av både miljölagstiftning och minerallagen
              för att få och möta denna gruvboom på ett hälsosamt sätt.
            </seg>
            <seg n="984c7d87">
              Ska vi få en hållbar framtid i alla de lokalsamhällen från norr
              till söder där man nu prospekterar, letar och föreslår nya gruvor
              måste vi se till processerna som är många och långa för de företag
              som vill bryta en malm. Det håller jag med om. Men miljöintressena
              kommer in först på sluttampen.
            </seg>
            <seg n="b4205570">
              Det är först efter fyra, fem vändor och ett färdigt brytningstillstånd
              som man går in och tittar på miljökonsekvenserna och företagen
              svarar upp mot: Vad är lösningen så att naturen och ofta våtmarkerna
              som bland annat drabbas ska återföras rent vatten? Finns de teknikerna?
              Är det realistiskt? Vad är egentligen kostnadsbilden för att återställa
              ett naturområde efter det att en gruva har slagit igen?
            </seg>
            <seg n="32b20d8c">
              Vi menar att dagens system där en domstol, ofta långt efter att
              gruvan har fått klartecken, fastställer kostnadsansvaret för efterbehandling
              och återställande inte klarar av att sätta av de pengar för framtiden
              som visat sig behövas. Det vet vi när historien klarnar. Naturvårdsverket
              är väldigt tydligt med att saneringskostnaderna vida överskrider
              det vi i dag har som tillräckligt.
            </seg>
            <seg n="8da05e29">
              Därför föreslår vi från Miljöpartiet att man i stället ser på
              att utveckla en fond som ska säkra återställande av miljöskador
              och saneringen efter gruvor. Vi kan se att de kostnader som en
              sådan fond behöver täcka redan i dag kan uppgå till 10 miljarder
              kronor.
            </seg>
            <seg n="1080f5a1">
              Detta är sådant som gruvbolagen måste räkna in i sin kostnadskalkyl.
              De projekt som inte håller för att ta sitt fulla miljöansvar ska
              heller inte bli av. De projekten är inte långsiktigt hållbara
              vare sig för lokalsamhället eller för Sverige i stort. Vi måste
              hushålla bättre med de resurser som ligger under markytan.
            </seg>
            <seg n="09b73bf9">
              För att olika typer av bolag ska kunna använda sig av systemet
              föreslår vi en obligatorisk försäkring som vid varje gruvprojekt
              kan bli justerad efter just dess miljörisker och kalkyler.
            </seg>
            <seg n="4223ef68">
              En annan regelförändring som krävs i svensk miljölagstiftning
              är att den skärps när det gäller prospektering och provborrning.
              I dag görs en full miljöbedömning av en provborrning enbart på
              provborrningen men inte på den hypotetiska brytningen.
            </seg>
            <seg n="afe45e90">
              Det gör att vi i dag lurar in företag i områden där det är fullständigt
              uppenbart att det är ett område som inte är lämpligt för gruvdrift.
              Vi låter företag prospektera och provborra i miljöskyddade områden.
            </seg>
            <seg n="a4d99983">
              En del menar att det var meningen med den nuvarande minerallagstiftningen.
              Man ville få in intressen som kunde tala om var metallerna finns.
              Det var därför som det till exempel går att prospektera för uran
              medan alla partier enhälligt säger: Nej, nej, nej, det kommer
              vi aldrig att tillåta brytning för. Det säger de åtminstone. Lokalt
              litar man inte riktigt på det.
            </seg>
            <seg n="f9642eb5">
              Vi måste klargöra och vara tydliga här. Det räcker det inte med
              information, Annie Lööf. Vi måste ha regeländringar som tydliggör
              att det inte är rimligt att prospektera eller provborra i miljöskyddade
              områden.
            </seg>
            <seg n="37a69579">
              Sist men inte minst ska vi fortsätta att vara ett land som framgångsrikt
              använder våra naturtillgångar för att skapa både ekonomiskt välstånd
              och livskvalitet. Då krävs det också regler för industrin att
              tänka mer långsiktigt på en högre nivå.
            </seg>
            <seg n="58062369">
              Det är här jag tror att gruvskatten har sitt största användningsområde.
              Det handlar om att ge incitament för återvinning och utvinna alla
              de metaller vi redan har tagit upp. Därför menar vi att mineralskatten
              bör vida överstiga två promille. Annars skänker vi bort våra tillgångar,
              som är våra barnbarns.
            </seg>
          </u>
          <note type="speaker" n="a6bc0268">
            Anf. 63 EVA FLYBORG (FP):
          </note>
          <u who="eva_flyborg_5fd00d" xml:id="i-9a52662776fb6b68-0" n="e0c7e05a">
            <seg n="dac8e581">
              Fru talman! Jag är glad för dagens debatt eftersom skogen och
              gruvorna under decennier har bidragit till att lägga grunden för
              den svenska välfärdsstaten. Även i dag är det så, även om världsmarknadspriserna
              har gått upp och ned genom åren. I början av 1900-talet fanns
              det ungefär 500 gruvor i Sverige, nu finns det 16.
            </seg>
            <seg n="db77ac58">
              Av dessa är 14 svenskägda, och alla betalar skatt och sociala
              avgifter i Sverige. Att de i stort sett är belägna i den norra
              delen av Sverige där arbetslösheten och utflyttningstakten är
              mycket hög är en klar fördel för människorna men också regionalpolitiskt.
              Många är de orter och hela regioner som är direkt beroende av
              gruvorna och deras alla kringnäringar i norra Sverige.
            </seg>
            <seg n="08e92eec">
              Sverige har en stor potential för fynd och utvinning av malmer
              och mineraler och är en mycket framstående gruvnation såväl när
              det gäller ingenjörstekniskt kunnande och gruvdriften i sig som
              när det gäller miljöhänsynen. Vi är också mycket duktiga på att
              utveckla och vidareförädla malmen till produkter i världsklass.
              Det svenska stålet biter, som min morbror brukade säga.
            </seg>
            <seg n="ecd3b066">
              När det gäller gruvnäringen har vi under senare år kunnat uppleva
              något av en gruvboom i Sverige, som flera vittnat om här. Några
              av de största industriinvesteringarna, på uppemot 40 miljarder,
              görs i dag just inom gruvnäringen. Det bidrar till nya jobb, tillväxt
              och utveckling. Det är detta som gör det möjligt för oss att upprätthålla
              den välfärdsstat som vi alla är vana vid och säger oss vilja upprätthålla.
            </seg>
            <seg n="e865d145">
              Betydelsen av och tillgången på råvaror står högt på den politiska
              dagordningen över hela världen, och så också här i Sverige och
              i EU. EU använder ungefär 30 procent av den globala produktionen
              av metaller, men den egna produktionen av metaller är så låg som
              3 procent.
            </seg>
            <seg n="4bb82d9a">
              Vi använder 30 procent, men vi producerar bara 3 procent. Det
              gör oss beroende av import på ett vanskligt sätt. Det är en utsatt
              och sårbar situation som liknar sårbarheten för Europas energiförsörjning.
              Därför har kommissionen nu satt i gång ett innovationspartnerskap
              inom mineralområdet där Sverige ingår, och ett arbete med sju
              EU-ministrar har satts i gång.
            </seg>
            <seg n="196fb25b">
              Fru talman! Sverige är rikt på naturtillgångar av olika slag
              som vi också använder oss av. Det är mycket bra. Mineralbrytning
              och gruvverksamhet innebär självfallet också ingrepp i naturen.
              Men vi har, som vi här tidigare hört många vittna om, en mycket
              stark och bra lagstiftning på området.
            </seg>
            <seg n="58c6b902">
              Det är en lagstiftning som på senare tid har uppdaterats med
              än starkare och bättre skydd för miljön. Man kan konstatera att
              två av de gruvor som figurerar i den aktuella debatten, nämligen
              Blaiken och Svärtträsk, hade tillstånd enligt den gamla miljölagstiftningen,
              då socialdemokrater, vänsterpartister och miljöpartister hade
              makten. Tyvärr har dessa gruvor orsakat miljöproblem, vilket alla
              här naturligtvis beklagar. Men hade de prövats enligt vår nu gällande
              lagstiftning så hade med stor sannolikhet problemen inte uppstått
              över huvud taget.
            </seg>
            <seg n="7fdef700">
              Fru talman! Lagstiftningen ska tillgodose många olika intressen
              samtidigt, vilket verkligen inte alltid är enkelt. Avvägningen
              gäller markägarens, statens och näringslivets olika intressen
              och en mycket tydlig miljöhänsyn. Allt detta ska samsas, trots
              inneboende konflikter. Samhällsintresset av att mineral kan brytas
              och tas till vara har bedömts vara ett så viktigt och ett så starkt
              allmänintresse att grundlagens förutsättningar för ingrepp i markägarnas
              rätt är uppfyllda.
            </seg>
            <seg n="3d57cdbc">
              Naturligtvis är det så att utnyttjande av naturresurser ställer
              krav på varsamhet mot miljön och människors hälsa. Minerallagen
              ska värna det allmänna intresset av att värdefulla mineraler kan
              tas till vara på ett effektivt och ändamålsenligt sätt. Att exploateringen
              av dessa mineralresurser sker på ett hållbart sätt säkerställs
              bland annat genom att verksamheterna prövas enligt gällande hårda
              miljölagstiftning.
            </seg>
            <seg n="2fd98ad5">
              Miljöbalken och minerallagen ska tillämpas parallellt, men försiktighetsprincipen
              gäller alltid. Det känns därför tryggt att vi i Sverige har världens
              hårdaste miljölagstiftning som gör att vi kan pröva en ny gruva
              enligt alla konstens regler. Även när regeringen gett sitt tillstånd
              till en ny gruva så måste mark- och miljödomstolen säga sitt innan
              man kan starta någon brytning.
            </seg>
            <seg n="108e98e1">
              Lokala konflikter som kan uppstå med markägare och andra näringar,
              till exempel rennäringen, måste klaras ut i dialog och konstruktiva
              lösningar. Här måste man från båda sidor gå varsamt fram och vara
              mån om tidig och mycket tydlig information och kommunikation.
              Vi hörde här tidigare att gruvnäringen bedrivs på 0,5 promille
              av Sveriges yta. Det är, fru talman, mindre än ytan för golfbanor
              eller parkeringsplatser. Rennäring bedrivs på nästan halva Sveriges
              yta. Det borde därför finnas utrymme för de två näringarna att
              kunna verka sida vid sida.
            </seg>
          </u>
          <note type="speaker" n="d9745e28">
            Anf. 64 ANNA HAGWALL (SD):
          </note>
          <u who="anna_hagwall_f2def8" xml:id="i-98836200cb5f7937-0" n="2c6bab73">
            <seg n="00e2f0c7">
              Fru talman, ledamöter och åhörare! I Sverige bryts flera olika
              mineraler, huvudsakligen i tre regioner: norra Norrland, Bergslagen
              samt Gotland.
            </seg>
            <seg n="d908f963">
              Gruvnäringen har en lång och stolt tradition i Sverige. Den gjorde
              oss en gång till ett rikt land. Sverige har en mycket stor geologisk
              potential och i huvudsak bra minerallagar. Det är också ett av
              världens mest gynnsamma länder att investera i. Vi ser i dag mineralnäringens
              stora betydelse för den svenska ekonomin. Förutom att behovet
              av basmetaller ökar har vi blivit mer beroende av mer sällsynta
              metaller som används inom avancerad teknologi. Dessa metaller
              spelar en central roll bland annat i tillverkningen av kretskort,
              halvledare, magneter, datorer och mobiltelefoner.
            </seg>
            <seg n="74e23a1c">
              Vi ser därför vikten av att skapa en grundläggande struktur för
              en fortsatt god mineralpolitik som är optimerad för tillväxt och
              konkurrenskraft men som även tar hänsyn till viktiga samhällsfrågor
              och en tillväxtfördelning av de värden som de svenska gruvorna
              genererar. Gruvindustrin uppger själv att de viktigaste förutsättningarna
              är säkrad tillgång till kompetens, god infrastruktur och väl fungerande
              tillståndshantering som möjliggör branschens expansion. Behovet
              av skräddarsydda lösningar kräver att utvecklingen sker i brett
              samarbete mellan gruvbranschen, nationella och regionala myndigheter,
              berörda kommuner samt närliggande branscher.
            </seg>
            <seg n="baea3b3d">
              Min syn är att det finns ett ömsesidigt givande förhållande mellan
              det offentliga och gruvnäringen och att utmaningen inte endast
              ligger i att fördela värdet av det vi bryter utan i att tillsammans
              få det att växa. Mineralersättningen ska spegla detta ömsesidiga
              förhållande.
            </seg>
            <seg n="23a75123">
              Fru talman! Gruvbranschen är särskilt viktig för svensk glesbygd
              då 80 procent av branschens produktionsvärde skapas just i glesbygden.
              Just därför är målsättningen att intäkterna från gruvnäringen
              ska kunna skapa förutsättningar för hela den svenska landsbygden
              gällande infrastruktur, tillgång till kvalificerade utbildningar,
              forskning och bostäder. Vi vill således göra en översyn och reformera
              mineralersättningen till totalt 5 procent av all befintlig brytning,
              varav 1,5 promille tillfaller markägaren och återstående del tillfaller
              en statlig fond för utveckling och sysselsättning på landsbygden,
              vilket ligger i linje med andra gruvnationer.
            </seg>
            <seg n="81a1a1ed">
              Fru talman! Svensk gruvindustri är en bidragande del till vår
              välfärd, men även en viktig del av Europas självförsörjande med
              ca 90 procent av järnmalmsproduktionen och 30 procent av blymalmsproduktionen.
              Rätt hanterad kan vår gruvindustri få mindre orter i glesbygden
              att blomstra, bidra med fler arbetstillfällen samt skapa stora
              exportintäkter för staten.
            </seg>
            <seg n="e13ce187">
              EU:s ambitioner angående mineraler är att öka självförsörjningen,
              men vi ser en del orosmoln i den europeiska ekonomin. Importen
              av stål är en viss måttstock på medlemsstaters välmående, och
              vi ser att denna kan få en negativ effekt på svensk export vid
              en europeisk ekonomisk kräftgång.
            </seg>
            <seg n="78273faf">
              Gruvindustrin ser att utmaningarna inom infrastrukturen skiljer
              sig åt mellan olika regioner i Sverige. I norra Norrland, där
              gruvexpansionen väntas vara störst sett till produktionsvolym,
              kan tillväxten komma att begränsas rejält av tillkortakommanden
              inom infrastrukturen. Trots planerad kapacitetsökning täcker viktiga
              järnvägssträckor enbart en tredjedel av det framtida transportbehovet.
              Behoven av järnvägssatsningar är därmed stora i såväl Norrbotten
              som Bergslagen, där gruvnäringen leder till stor belastning på
              infrastrukturen. Vi vill se prioriteringar av en utbyggnad av
              ytterligare mötesspår på Malmbanan samt en samhällsekonomisk analys
              av en ny sträckning mellan Pajala och Svappavaara innan beslut
              fattas om vidare åtgärder. Viktigt att påpeka är att banavgifterna
              bör hållas på en rimlig nivå för att inte utkonkurrera tåget som
              transportmedel.
            </seg>
            <seg n="853bdf05">
              I sammanhanget måste det även poängteras att Finland och Norge
              är starka gruvnationer och att stora mängder malm transporteras
              till djuphamnen i Narvik. En koordinering med våra grannländer
              vad avser satsningar på infrastruktur faller sig därmed fullt
              naturlig.
            </seg>
            <seg n="08f51495">
              Fru talman! Gruvnäringen sysselsätter fler människor än någonsin,
              och flera gruvor står inför antingen nystart eller expansion.
              Men arbetsmarknaden har haft svårt att erbjuda den kompetens som
              näringen så väl behöver. Särskilt utmanande kommer det att bli
              att rekrytera ingenjörer och andra högutbildade samt att göra
              dessa jobb mer attraktiva. På den årliga rankningen av potentiella
              arbetsgivare för civilingenjörer hamnade inget av gruvbolagen
              på de första 50 platserna.
            </seg>
            <seg n="f72aac3d">
              Vi ser att det behövs skyndsamma satsningar på de utbildningar
              som näringen behöver. Det är allt ifrån längre ingenjörsutbildningar
              till kortare kvalificerade yrkesutbildningar, exempelvis maskinoperatörer
              och dylikt. För att våra gruvkommuner ska kunna attrahera varaktig
              arbetskraft krävs fundamentala saker som bostäder och en fullgod
              kommunal service.
            </seg>
          </u>
          <note type="speaker" n="b4a9c121">
            Anf. 65 JONAS SJÖSTEDT (V):
          </note>
          <u who="jonas_sjostedt_818231" xml:id="i-b520ae4f820f383e-0" n="1862ffc8">
            <seg n="f0b53228">
              Fru talman! Jag vill börja med att tacka Miljöpartiet för att
              de har tagit initiativ till denna debatt. Äntligen har vi en diskussion
              om den svenska minerallagstiftningen, miljökonsekvenserna av gruvbrytningen
              och hur mycket eller lite lokalsamhället får tillbaka av den väntade
              gruvboomen. Vi har känt oss lite ensamma ett tag i Vänsterpartiet
              med att lyfta dessa frågor. Men nu har vi gott sällskap, och det
              är vi tacksamma för.
            </seg>
            <seg n="50c59b09">
              Vi har denna enorma rikedom. Den ligger i våra marker i vår berggrund.
              Hur ska vi förvalta den på bästa sätt? Hur ska vi se till att
              den bygger välstånd, att den skapar arbete och att den gör att
              avfolkade kommuner kan få ny befolkning och nya barn i skolan?
              Det är den fråga som vi egentligen talar om här. Risken är att
              om vi gör fel kommer denna rikedom framför allt att räknas ihop
              som vinst till huvudkontor i Toronto och London men inte alls
              ge lika mycket till de lokalsamhällen som så väl behöver investeringarna.
            </seg>
            <seg n="6093c39e">
              Det finns många goda exempel på gruvdrift. Det är långsiktiga
              företag som tar sitt ansvar, som vill göra rätt i miljöfrågorna
              och som vill vara kvar i årtionden i olika bygder. Runt om kan
              det byggas livskraftiga samhällen. Men vi är naiva om vi tror
              att det alltid går till så. Globalt sett har gruvdriften enorma
              miljöutmaningar, och det finns en hel del mindre seriösa aktörer.
            </seg>
            <seg n="ec483be1">
              Vi har tyvärr sett en del exempel på detta även i Sverige. Det
              finns de som lämnar notan till skattebetalarna när det ska städas
              upp, som i Blaiken. Det finns de som lämnar stora döda sjöar efter
              sig, som Hornträsket. Det finns de som med sina planer hotar hela
              samebyars rennäring och renskötsel, som i Kiruna Irons planer
              på stora dagbrott mitt i det känsliga renbeteslandet. Det finns
              företag som verkar minst sagt skakiga både finansiellt och när
              man ser på deras långsiktighet som ändå planerar för projekt där
              det ska investeras miljarder, som i Rönnbäcken.
            </seg>
            <seg n="78395357">
              Det finns en risk att vi får spekulanter som lovar guld och gröna
              skolar men som tar guldet själva och lämnar döda skogar och vatten
              efter sig. Det är vår uppgift i riksdagen att se till att det
              inte blir så. Vi ska se till att vi får en seriös, långsiktig
              och miljömässigt ansvarsfull gruvbrytning.
            </seg>
            <seg n="0a45fd3f">
              Det har talats en del här om mineralavgiften. Hur ser verkligheten
              ut? Enligt Världsbanken har Sverige den i särklass lägsta beskattningen
              på gruvnäringen i världen bland de gruvnationer som jämförs. Och
              den är inte bara lite mindre än i andra länder. Den är mycket
              mindre.
            </seg>
            <seg n="d08f1933">
              Det är inte bara stora västerländska gruvnationer som Kanada
              och Australien som tar ut mycket mer i beskattning av rika naturresurser.
              Det gör Elfenbenskusten, Ghana och Uzbekistan också. Vi skiljer
              ut oss genom att vara så fantastiskt generösa mot gruvbolagen.
              Och gruvbolagen ändrar struktur. De blir alltmer dominerade av
              utländska kapitalplacerare medan de förut dominerades av svenska
              storföretag som LKAB och Boliden. Vi menar att det är orimligt.
              Det är lite grann som om Norge skulle ge bort sin olja, och det
              gör de inte. Ni kan kontrollera det själva. De tar rejält betalt
              för sin olja.
            </seg>
            <seg n="ca584e70">
              Vi vill ha en mineralavgift på 10 procent av mineralvärdet. Med
              en sådan mineralavgift skulle Sverige fortfarande vara en mycket
              konkurrenskraftig gruvnation, men hundratals miljoner kronor skulle
              strömma tillbaka till kommuner som så väl behöver stöd för att
              bygga bostäder, satsa på infrastruktur och kulturliv. Det är skillnaden
              mellan att få en sorts oljeborrplattformar på land dit personalen
              flyger fram och tillbaka under en kort tid av exploatering och
              att få en utveckling med kommunal skattekraft och nya barn i skolan.
              Det är vårt ansvar att se till att det här görs på rätt sätt.
            </seg>
            <seg n="d8738557">
              Vänsterpartiet är ett miljöparti. Vi har lagt fram en rad konkreta
              förslag på hur man kan skärpa miljökraven på gruvdriften. Jag
              var glad att höra att Miljöpartiet delar vår syn på många av de
              här förslagen. Det är orimligt att vi har provborrningar och möjlighet
              till gruvbrytning i naturreservat. Det är faktiskt lite lätt bisarrt
              att det är på det sättet.
            </seg>
            <seg n="76b5e34f">
              Vi menar att det måste ställas ännu hårdare krav på att man städar
              upp efter sig. Det ska inte vara möjligt att skriva över det ansvaret
              på ett dotterbolag. Det är huvudbolagets ansvar.
            </seg>
            <seg n="c6242830">
              Vi har en tydlig motsättning mellan renskötsel och gruvnäring
              i delar av Sverige. Vi menar att renskötseln ska ha förtur i sitt
              kärnområde, det allra viktigaste området för renskötseln. Där
              är den viktigare. Det innebär att det måste finnas synnerliga
              skäl om man ska få undersökningstillstånd för mineraler där. Vi
              tänker inte förstöra renskötseln för några få års exploatering
              av mineraltillgångar.
            </seg>
            <seg n="200535f6">
              Vi har i själva verket en lagstiftning som är gjord för att det
              ska vara så lätt som möjligt för gruvföretagen att exploatera
              våra rika tillgångar, och det är inte ett ansvarsfullt sätt att
              hantera de här tillgångarna på.
            </seg>
            <seg n="81756024">
              Vad skulle hända om man genomförde vår politik? Vi skulle få
              en bättre utveckling i gruvområdena, och vi skulle kanske också
              få en annan typ av ägare, sådana som är mer långsiktiga, tar större
              miljöhänsyn och är mer av samhällsbyggare. Och det är det som
              är meningen. Vi skulle kanske få en annan typ av gruvprojekt som
              tar mindre miljörisker, och vi skulle säga nej till en och annan
              bearbetningskoncession, vilket Bergsstaten nästan aldrig gör i
              dag, därför att miljörisken är för stor eller för att företaget
              kanske inte har den styrka som krävs för att klara att ro projektet
              i hamn. Det, mina vänner, är att förvalta de rikedomar vi har
              fått på ett ansvarsfullt sätt. Det vill vi göra.
            </seg>
          </u>
          <note type="speaker" n="5c7b85f6">
            Anf. 66 MATS ODELL (KD):
          </note>
          <u who="mats_odell_8b8cfa" xml:id="i-70e89cd00c4c37c4-0" n="a6c125b9">
            <seg n="92e22101">
              Fru talman! Det är en viktig debatt som vi för i dag utifrån
              aktuella händelser och intressekonflikter runt vår viktiga gruvnäring.
              Det är Miljöpartiet som har begärt den här debatten. Jag läser
              Miljöpartiets debattbegäran, och det finns både debet och kredit
              i den. Miljöpartiet tycks tro att vi i dag, på en och en halv
              timme, skulle kunna göra någon sorts nya värderingar av sådant
              som det har tagit många år att få fram genom offentliga utredningar,
              remissomgångar, lagstiftning, debatter och beslut i den här kammaren.
              Det är inte möjligt. Sverige är en rättsstat där vi gör detta
              på ett noggrannare och mer långsiktigt hållbart sätt än genom
              att i dag komma fram till nya slutsatser.
            </seg>
            <seg n="6836c04c">
              Den svenska basindustrin baseras på exploatering av framför allt
              våra svenska skogar och mineraler. Exportinkomsterna enbart från
              gruvindustrin är helt avgörande för det svenska folkhushållet.
              I absoluta tal handlar det om att gruv- och mineralindustrin levererar
              exportprodukter till ett värde av 145 miljarder kronor om året.
              Basindustrierna är dessutom helt avgörande för människors möjlighet
              att bo kvar och utveckla sina hembygder i stora delar av glest
              befolkade län.
            </seg>
            <seg n="06fdb6e9">
              Nu talas det väldigt mycket om gruvskatt eller mineralavgift.
              Jag vill påminna om att vi hade den debatten och fattade beslut
              här i kammaren i våras. Då avvärjdes hotet att lägga nya bördor
              på den här näringen, i alla fall för den gången.
            </seg>
            <seg n="e04705ed">
              I dag hävdas från talarstolen att Sverige har lägst beskattning
              eller avgifter i världen på detta. Jag tror att det tål att synas
              i sömmarna. Sedan den nya lagstiftningen antogs, efter den som
              Socialdemokraterna, Miljöpartiet och Vänstern lämnade efter sig,
              har vi i dag helt andra miljökrav som innebär att man ska bygga
              upp medel som ska garantera att man gör rätt för sig när man lämnar
              ett område. Vi har dessutom högre skattesatser på väldigt många
              av de skattebaser som krävs för att flytta ett berg och förädla
              det till metaller än vad man har i de länder som har något högre
              avgifter på själva gruvdriften. Jag tycker att det är viktigt
              att man gör den kalkylen helt och hållet för att se om det här
              är en rimlig åtgärd.
            </seg>
            <seg n="a06f94a0">
              Miljöpartiet säger också något klokt i sin debattbegäran. Så
              här skriver de: Förändringar i världsmarknadsläget och att utvinning
              startas också i andra länder med växande ekonomi har skapat osäkerhet
              i branschen. I dag är det ekonomiska läget sviktande för flera
              av de mindre aktörerna.
            </seg>
            <seg n="411b120c">
              Ja, så är det. Då frågar man sig: På vilket sätt skulle en så
              kraftig höjning av mineralavgiften hjälpa dessa småaktörer? Är
              det inte i själva verket så att det skulle bli dödsstöten för
              deras möjligheter att hitta finansiering för en långsiktig drift?
            </seg>
            <seg n="9be75515">
              Vi har också hört att gruvnäringen bidrar till statskassan med
              ungefär 12 miljarder kronor om året och att den ger ca 6 000 direkta
              jobb och mångdubbelt fler indirekta jobb. Vi ser också att vårt
              land är stort, avlångt och mycket rymligt. Vi konstaterar att
              näringar som rennäring och gruvdrift borde kunna leva sida vid
              sida.
            </seg>
            <seg n="74ca1f19">
              Fru talman! Det är samtidigt helt uppenbart att situationen i
              Kallak är ett misslyckande som starkt manar till dialog för att
              lösa de intressekonflikter som pågår. Det kan inte vara omöjligt
              att hitta en balanspunkt när förnuftiga människor sätter sig ned
              och förhandlar om detta. Man borde faktiskt kunna ta varandra
              i hand i slutändan och leva sida vid sida.
            </seg>
            <seg n="54e6d676">
              Till den som vill ha en ny gruvskatt vill jag säga att vi också
              har hört att det handlar om en bolagsskatt. Man registrerar sig
              och har ett dotterbolag i Sverige. Det finns en sådan koppling
              till skattebetalning som sällan framkommer i debatten. Här ger
              man intrycket av att det är några människor som snabbt kommer
              in och plockar upp malm och försvinner ur Sverige utan att lämna
              några pengar kvar i landet. Så är det inte. Det är viktigt att
              vi har det klart för oss.
            </seg>
            <seg n="1f63f58d">
              Fru talman! Min slutsats är att den nuvarande mineralavgiften,
              den lagstiftning som vi har och regeringens nya mineralstrategi
              är väl avvägda mellan olika intressen. Men där det ändå blir konflikter
              som man inte kan lösa har vi i Sverige domstolar som på ett internationellt
              erkänt rättssäkert sätt kan skipa rättvisa mellan olika intressen.
            </seg>
            <seg n="1b4b581f">
              Slutligen är det intressant att notera att oppositionen inte
              är enad. Jag noterar att Mikael Damberg inte talar om några nya
              avgifter och att man sedan i stigande grad gör det hos Miljöpartiet
              och Sverigedemokraterna för att sedan sluta hos Jonas Sjöstedt
              med en enormt hög avgift. Den vore dödsstöten för svensk gruvindustri.
            </seg>
          </u>
          <note type="speaker" n="ebea70d4">
            Anf. 67 Näringsminister ANNIE LÖÖF (C):
          </note>
          <u who="annie_loof_naringsminis" xml:id="i-fba0235044ce42dc-1" n="0d7e3576">
            <seg n="401737f4">
              Fru talman! Jonas Sjöstedt efterfrågar långsiktighet. LKAB har
              varit i gång i 123 år, och Boliden har varit i gång i 90 år. Det
              är mycket positivt utifrån ett hållbarhetsperspektiv.
            </seg>
            <seg n="4afa4c6d">
              När man lyssnar på oppositionen i den här debatten är det lätt
              att inbilla sig att frågan om Sveriges gruvnäring är svartvit.
              Höj mineralavgiften så blir allt frid och fröjd! Så är det naturligtvis
              inte. Detta är en debatt som borde vara fylld av nyanser. Miljöpåverkan,
              utveckling, jobb, oro och stora samhällsförändringar är bara några
              av ingredienserna i en frågeställning som är långt ifrån enkel.
            </seg>
            <seg n="44f50029">
              Att låta just gruvnäringen betala en extra skatt på råvaran är
              i mina ögon ingen lösning. Om man lyssnar på mina meddebattörer
              är det dessutom lätt att konstatera att de inte är överens. Vem
              ska få pengarna? Vad ska pengarna användas till? Hur mycket ska
              skatten öka? Och varför inte ta in skatt på råvarorna skog och
              jordbruk när ni ändå håller på? Det är centrala frågor som lämnas
              helt utan ett gemensamt svar. Tillsammans spelar oppositionen
              rysk roulett med tusentals jobb i en näring som har väldigt små
              marginaler.
            </seg>
            <seg n="c2c128f5">
              I mitt tidigare anförande nämnde jag Sveriges mineralstrategi.
              Visionen är att Sverige ska bibehålla sin position som EU:s ledande
              gruvnation men också att expansionen måste ske i samklang med
              miljö-, natur- och kulturvärden och omkringliggande näringar,
              såväl turism som den viktiga rennäringen.
            </seg>
            <seg n="f1244a3a">
              Några ord har varit vägledande i arbetet med strategin. De är
              dialog, långsiktighet och hållbarhet. I strategin finns 19 åtgärdspunkter
              som berör allt från återvinning och resurshållning till kompetensförsörjning
              och gruvnäring i utvecklingsländer. Genom strategin vill vi fortsätta
              arbetet med att främja dialog men också att främja kunskapsspridning.
              En del i det är att länsstyrelsen i Norrbotten har getts i uppdrag
              att ta fram en vägledning för samråd och förbättrad dialog mellan
              gruv- och rennäring.
            </seg>
            <seg n="f305a97b">
              Länsstyrelsen har påbörjat detta arbete som kommer att vara särskilt
              viktigt för situationen som har uppkommit kring den planerade
              gruvan i Kallak. Landshövdingen i Norrbotten, Sven-Erik Österberg,
              har besökt Jokkmokks kommun där Kallak ligger och lyssnat på berörda
              aktörer. Jag uppmanar alla inblandade att ta sitt ansvar och föra
              en konstruktiv dialog i denna fråga.
            </seg>
            <seg n="31430622">
              Det är naturligt att människor reagerar med oro när de får besked
              om att någon ska leta brytvärda mineraler på deras mark. Människors
              oro måste tas på allvar, och här är dialog och kunskapsspridande
              aktiviteter avgörande för en hållbar gruvindustri även i framtiden.
              Det är dock viktigt att påminna sig om att en prospektering ofta
              sker från luften genom kartläggning från flygplan. Få undersökningstillstånd
              leder till provborrning, och ännu färre leder till provbrytning.
            </seg>
            <seg n="c4230959">
              Processen för tillståndsgivning kan upplevas som invecklad. Det
              är till exempel inte ovanligt att det antas att ett undersökningstillstånd
              kommer att leda till att en gruva öppnas, men i verkligheten vet
              vi att mycket få undersökningstillstånd leder till detta. Uppskattningsvis
              ett på 200 undersökningstillstånd leder till bearbetningskoncession,
              alltså tillstånd att bryta.
            </seg>
            <seg n="1a0ce994">
              Otydligheten och människors oro är någonting som regeringen tar
              på allvar och arbetar med. Vi gav för ett tag sedan en utredare
              i uppdrag att se över hur information till och kommunikation med
              markägare, sakägare, kommuner och andra som blir berörda av undersökningsarbete
              och prospektering kan förbättras.
            </seg>
            <seg n="311b6270">
              Jag kommer under våren att lägga fram en proposition i just denna
              fråga för att förtydliga informationen. Övriga frågor som har
              varit uppe i debatten kommer jag att återkomma till i kommande
              anföranden.
            </seg>
          </u>
          <note type="speaker" n="c3d6763f">
            Anf. 68 MIKAEL DAMBERG (S):
          </note>
          <u who="mikael_damberg_916d04" xml:id="i-b8df61ebd6c50f95-1" n="8079cb17">
            <seg n="b31c44cc">
              Fru talman! Jag nämnde tidigare att jag var i Kiruna för någon
              vecka sedan och besökte både företag och kommunledning och tittade
              på Sveriges kanske modernaste skola, Raketskolan. Om ni inte har
              varit där rekommenderar jag ett besök, det är väldigt spännande.
              Men det mest spännande med det här besöket var att överallt, vem
              man än talade med i Kiruna, tog alla upp bostadsfrågan. Varför
              gör regeringen inte mer för att få i gång bostadsbyggandet? Den
              frågan möter jag också i Helsingfors, Göteborg och Malmö, men
              lika tydlig är den i tillväxtregionen Norrbotten. Regeringen har
              själv tagit upp bostadsbristen i sin mineralstrategi. Men om det
              nu är så viktigt med bostäder, såväl för dem som arbetar i gruvan
              och för dem som skulle kunna arbeta där som för samhällenas livskraft
              som gruvstäder, varför är regeringens enda konkreta besked i mineralstrategin
              ett uppdrag till Boverket att titta vidare på frågan?
            </seg>
            <seg n="be3b238e">
              Fru talman! Bostadsbristen blir inte mindre för att regeringen
              väntar. Socialdemokraterna har föreslagit ett investeringsstöd
              för byggandet av hyreslägenheter. Vi har också föreslagit statliga
              kreditgarantier för att minska risken vid bostadsinvesteringar.
              Men vi är tydliga med att det kanske behövs mer än så.
            </seg>
            <seg n="de1d8d12">
              I dag begränsar järnvägskapaciteten mineralbranschens fortsatta
              utveckling. Det behövs mer järnväg för att hantera de stora godsmängder
              som gruv- och mineralindustrin genererar. Regeringen nämner det
              i strategin, men var är de nya politiska förslagen?
            </seg>
            <seg n="e695d471">
              En annan stor utmaning för gruvnäringen är kompetensförsörjningen.
              Inom tio år kommer uppemot hälften av dem som i dag arbetar i
              gruvnäringen att ha gått i pension. Det är en enorm utmaning och
              omställning. Men varför drar regeringen ned på utbildningsplatserna
              och utbildningsmöjligheterna för unga människor i Sverige om kompetensförsörjningen
              är en av nycklarna till framtidens gruvindustri? Särskilt har
              man valt att spara på de regionala universiteten och högskolorna
              som har bäst förutsättningar att bidra till regional kompetensförsörjning.
            </seg>
            <seg n="b5bd576e">
              Vi socialdemokrater anser att Sverige måste ta de här frågorna
              på större allvar, och vi vill se nya modeller för att utveckla
              samhällets och gruvnäringens ansvar för att finansiera de investeringar
              som krävs för en hållbar gruvnäring och samhällsutveckling.
            </seg>
            <seg n="19d3e48d">
              Det besked vi får från regeringen i dag är att det kommer en
              proposition med mer information. Jag är inte säker på att det
              är det som näringen efterfrågar. Jag är inte säker på att det
              är det som gruvorterna efterfrågar främst av allt. Det är bra
              med mer information, men det löser inte de här fundamentala och
              stora utmaningarna som gruvnäringen och gruvorterna står inför.
            </seg>
            <seg n="4f3aa6ed">
              Jag vill också framhålla hur viktigt det är med lokalt och regionalt
              inflytande i de beslutsprocesser som reglerar prospektering och
              att den lokala dialogen med markägare, kommuner och andra intressenter
              fungerar på ett bra sätt. Annars får vi stora motsättningar, och
              då klarar vi inte det här. Det finns goda exempel i Sverige, men
              det finns också dåliga exempel. Det finns olika intressen som
              måste vägas samman på ett hållbart sätt.
            </seg>
            <seg n="32286c1d">
              Fru talman! Regeringens mineralstrategi lyfter fram flera viktiga
              frågor men lämnar tyvärr inte så många svar.
            </seg>
          </u>
          <note type="speaker" n="69a8c31c">
            Anf. 69 JOHAN JOHANSSON (M):
          </note>
          <u who="johan_johansson_e1589a" xml:id="i-3f77b27306630bdd-1" n="e5204a5c">
            <seg n="8710371c">
              Fru talman! Jag tänkte börja med att rikta mig till Mikael Damberg.
              Du är ett år efter. I fjol gjorde regeringen stora satsningar
              på forskning och utbildning inriktad mot metallurgi och gruvor.
              Det var en stor satsning. Man tydliggjorde också LKAB:s ansvar
              i stadsomvandlingen, och LKAB:s styrelse har avsatt stora pengar
              just till detta. Det är de som tjänar pengarna, och det är de
              som har resurserna att ta kostnaderna.
            </seg>
            <seg n="b2f228d8">
              Jag ska ägna mitt anförande åt markanvändning. Vi kan se att
              olika intressen ibland kolliderar när det gäller markanvändningen.
              Det är rennäringen, det är skogsnäringen, det är vattenkraften
              och det är turismen. Många av de här näringarna har gemensamma
              nämnare. Många är beroende av transporter. Det finns möjligheter
              att samordna infrastruktur och hur man använder marken.
            </seg>
            <seg n="bd30d1b5">
              Mineralnäringen måste verka i samklang med de andra näringarna
              som finns runt omkring. Det är en förutsättning för att det ska
              kunna ske framgångsrikt. Men brytning av malm och mineraler kan
              endast ske där själva malmådern finns, och då är det viktigt att
              man får den här dialogen som gör att man kan hantera de olika
              problemen. Avvägning mellan de här problemen kan ofta göras på
              plats, bara man får i gång dialogen.
            </seg>
            <seg n="64771f7c">
              Den samiska rätten till mark, vatten och renskötsel grundas på
              sedvana och är en förutsättning för rennäringen. Rennäringen är
              även en förutsättning för den samiska kulturen som är skyddad
              i regeringsformen.
            </seg>
            <seg n="dc76385b">
              Samebyarna har en stor kompetens. De vet hur renarna rör sig.
              De kan sina vattendrag. Här är det viktigt att man för en dialog
              för att hantera detta på bästa möjliga sätt. I fallet Kallak tycker
              jag att det har skett långt ifrån exemplariskt. Det finns bara
              förlorare på det. Det har skapat splittring i Jokkmokk och försvårat
              för rennäringen. Det har blivit nästan hatiska stämningar, vilket
              är väldigt tråkigt att få uppleva som norrbottning.
            </seg>
            <seg n="560f9a40">
              Det försvårar också för gruvnäringen eftersom gruvnäringen behöver
              folkligt stöd. Om de inte har det folkliga stödet klarar de inte
              att samla ihop pengar för att komma i gång med gruvdriften. Det
              finns bara förlorare i hela denna härva.
            </seg>
            <seg n="84d158c0">
              Samklangen mellan miljö-, natur- och kulturvärden är avgörande
              för att vi ska kunna nå denna framgång. Om det ska vara långsiktigt
              hållbart måste fokus vara på verksamheten ur ett livscykelperspektiv.
            </seg>
            <seg n="dac66d86">
              Det är gruvbolagen som har det fulla ansvaret för sin verksamhet
              före, under och efter att verksamheten har bedrivits. Vem tar
              ansvar för miljöskulden? Det är företagen. I andra länder är det
              inte alltid så. I de länderna finns ofta en mineralskatt för att
              samhället tar kostnaden i efterhand. Det är självklart att det
              är företagen som ska ta ansvar för sin verksamhet och inte staten.
            </seg>
          </u>
          <note type="speaker" n="75837389">
            Anf. 70 ÅSA ROMSON (MP):
          </note>
          <u who="asa_romson_0ca12e" xml:id="i-89d32279cbbc81e7-2" n="7a49d1d5">
            <seg n="533be714">
              Herr talman! Det finns ett stort intresse för gruvpolitiken här
              i kammaren. Jag är tacksam för att vi fick tillfälle att ha den
              här debatten på Miljöpartiets begäran.
            </seg>
            <seg n="56a1773f">
              Jag anar att vi har olika ingångar i debatten. Många, framför
              allt från allianssidan, ser gruvorter enbart som gruvorter när
              vi ur ett framtidsperspektiv egentligen måste se orter och samhällen
              som en helhet. Det är inte bara gruvarbetare som utgör en ort
              och ett samhälle, utan det är viktigt att ha många ben med många
              olika näringar, arbetsplatser och utvecklingstendenser för ett
              samhälle att stå på.
            </seg>
            <seg n="1050a22e">
              Vi pratar för lite om framtiden för en metallindustri som internationellt
              börjar stå på flera ben än enbart jungfruliga råvaror. Den är
              också inne på återvinning och återanvändande. Vi har enormt mycket
              metaller som redan cirkulerar ovan jord och som vi i dag är för
              dåliga på att ta hand om.
            </seg>
            <seg n="ad2e9f48">
              Här kan industrin göra mycket mer, om man ser till att de får
              rätt incitament. Vi tror att en höjd mineralavgift är ett viktigt
              incitament för att se till att de jungfruliga materialen ska värderas
              högre och för att man ska kunna återvinna de som redan är brutna.
            </seg>
            <seg n="debf1587">
              Det har sagts att miljölagstiftningen är bra nu och att vi vet
              att den inte var bra tidigare. Man har sagt så i den här kammaren
              genom alla tider. Det har också sagts att miljölagstiftningen
              just nu skulle ge företagen hela det fulla ansvaret för att samhället
              inte ska behöva gå in i efterhand och sanera, som vi gör sedan
              hundra år tillbaka och då bygger upp den miljöskuld som finns
              i dagens samhälle och som våra barn och barnbarn kommer att få
              betala av för att vi inte betalar av den i tid. Den bara växer.
            </seg>
            <seg n="cc21cace">
              Om vi nu tror, och slår oss till ro med, att vi har en miljölagstiftning
              som håller för den nya gruvboomen vill jag säga till er, kära
              ledamöter och vänner: Vi har inte en sådan lagstiftning i dag.
              Vi kommer att behöva jobba på att göra den mycket bättre. Den
              signalen ska skickas till gruvbolagen. De kommer att behöva fondera
              betydligt mycket mer pengar för att kunna betala för miljökostnaderna,
              och de ska få in det i kalkylen för projektet redan när de gör
              lönsamhetsanalysen.
            </seg>
            <seg n="79292ca5">
              Ibland går det snabbt med metallpriserna, och det kan vara skakigt
              i bolagen. Men vi vill inte ha så skakiga projekt att man först
              hinner göra dagbrottet och sedan står utan pengar. Det är då man
              skickar notan för miljöförstöringen inte bara till lokalbygden
              utan också till samhället i stort. Det är inte ett hållbart sätt
              att se på gruvnäringen.
            </seg>
            <seg n="e67e620a">
              Sist men inte minst är jag väldigt orolig för att Alliansen tror
              att alla konflikter kan lösas med samtal. Det fungerar inte så
              att man kan säga till samerna: Ni väl kan samsas med gruvorna
              och bli lyckliga tillsammans genom samtalsterapi. Det fungerar
              så att man först erkänner folks rättigheter och på så sätt ger
              dem makt i ett samtal.
            </seg>
            <seg n="5b7779e6">
              Den intresseavvägning som regeringen och Alliansen gjorde i samband
              med Rönnbäcksgruvan i Tärnaby på det sättet att de ställde den
              potentiellt stora industri som en ny gruva skulle innebära med
              många arbetstillfällen och mycket pengar mot en krasst ekonomisk
              och kapitalistisk beräkning av vad en rennäring gör i dagsläget
              är helt fel sätt att läsa lagen. Det är klart att rennäringen
              inte kan väga upp emot det.
            </seg>
            <seg n="83c0c830">
              Det är inte meningen att avvägningen ska stå mellan dagens lilla
              rennäring och den stora potentiella gruvdriften. Det ska göras
              en avvägning mellan den samiska kulturen, kulturarvet, naturarvet
              och hur vi hushållar med resurserna. Det ska vara en avvägning
              där man ser hur bra intresset för mineral- och gruvdrift i området
              är. Det har ni inte gjort. Där måste ni göra er hemläxa.
            </seg>
            <seg n="6c9530bc">
              I dag får samernas intressen alltid stryka på foten. Det ger
              inte några förutsättningar för goda samtal. När det gäller att
              skapa fred och försoning i ett Sverige där samerna ingår har Alliansen
              en stor hemläxa att göra.
            </seg>
          </u>
          <note type="speaker" n="05381c36">
            Anf. 71 EVA FLYBORG (FP):
          </note>
          <u who="eva_flyborg_5fd00d" xml:id="i-9a52662776fb6b68-1" n="e0c7e05a">
            <seg n="7edefa94">
              Herr talman! Mycket har redan gjorts och än mer kommer att göras,
              inte minst genom den mineralstrategi som regeringen nu har antagit
              och som långsiktigt – vilket efterfrågades här i kammaren – drar
              upp regler och förutsättningar för hela den svenska gruvnäringen.
              Målet med strategin är att Sveriges mineraltillgångar ska nyttjas
              på ett långsiktigt hållbart sätt med stor hänsyn till ekologiska,
              sociala och kulturella värden.
            </seg>
            <seg n="d898b6ea">
              Låt mig därför nämna några av alla de saker som kommer att ske
              och som sker just nu.
            </seg>
            <seg n="70b851cb">
              Länsstyrelsen i Norrbotten leder ett arbete för att ta fram en
              vägledning för samråd och kommunikation mellan ren- och gruvnäring
              under tillståndsprocesser för prospektering och brytning. Det
              kanske kan tyckas som många ord, men att kunna tala med varandra
              är vad det handlar om, precis som Åsa Romson efterfrågade. Det
              löser inte allt, men det är en förutsättning för att saker och
              ting ska gå i en positiv riktning.
            </seg>
            <seg n="5f343e25">
              När Åsa Romson och Miljöpartiet talar om dessa konflikter, som
              finns på vissa ställen, får de det att låta som att de finns överallt.
              Så är dock inte fallet. Det finns mängder med bra exempel runt
              om i Sverige som visar på att dialogen finns och där samarbetet
              är mycket gott mellan till exempel samebyar och gruvindustrin
              i stort. Få det inte att låta som att alla är arga på varandra
              och slåss överallt! Så är det verkligen inte. Dialog är alltid
              nyckeln, och det fortsätter vi att fokusera på.
            </seg>
            <seg n="1298de72">
              Tillväxtverket ska inrätta ett nationellt program som ska hjälpa
              kommunerna vid etableringar av stora industriverksamheter, som
              gruvnäringen till exempel.
            </seg>
            <seg n="f83d9e74">
              Boverket ska se över vilka hinder som finns för ökad bostadsproduktion
              och vilka erfarenheter som finns kopplade till just gruvnäringens
              expansion. Bostäder är förstås kommunens ansvar och är faktiskt
              ett positivt problem. På många av de orter som ni nu förfasar
              er över har man hela tiden behövt planera för minskat befolkningsunderlag,
              människor som flyttar därifrån, och en sviktande framtidstro.
              Släck lyset, släng nyckeln, siste man stänger. Den omvända problemställningen
              att man nu behöver planera för fler bostäder tycker jag att vi
              alla, särskilt ni i oppositionen, borde glädjas åt i stället.
            </seg>
            <seg n="b415fb6d">
              Tillväxtanalys ska följa upp de satsningar som har gjorts för
              att korta ledtiderna för miljötillstånd som Socialdemokraterna
              efterlyste. Jättebra, då checkar vi av det också.
            </seg>
            <seg n="65f832c7">
              SGU leder ett flerårigt projekt för att öka kunskapen om geologins
              roll i samhället och dess betydelse för tillväxt i alla delar
              av landet. Alla ska med, eller hur? Hela Sverige ska ju leva.
              Detta är viktiga saker, även om det kan låta lite tråkigt på pappret.
              Men sådant är vi ju vana vid att hantera.
            </seg>
            <seg n="e8d29da8">
              Till detta ska vi lägga de stora resurser som regeringen har
              lagt på forskning och utveckling på just de här områdena, forskningen
              på mineraler, gruvorter och annat. Det är just vad vi har lagt
              en historiskt stor forskningsbudget på. Gläd er åt detta! Ni får
              som ni vill, och det är jättebra.
            </seg>
            <seg n="8315f2b0">
              Herr talman! Vissa av oppositionspartierna vill höja den så kallade
              mineralavgiften radikalt. Denna avgift går till staten, men merparten
              går till markägarna vilket är viktigt att betona för det framgår
              verkligen inte alltid i debatten. Denna avgift vill Vänsterpartiet
              till exempel höja till 10 procent med argumentet att staten får
              in mer pengar och att mark kan återställas. Det resonemanget hade
              kunnat vara giltigt i andra länder som inte har någon stark miljölagstiftning
              eller ingen miljölagstiftning alls.
            </seg>
            <seg n="2981676e">
              Vi i Sverige har valt en annan väg, med världens hårdaste miljölagstiftning
              och fullständigt ansvar för företagen att återställa marken och
              stå för alla miljökostnader som mineralbrytningen orsakar.
            </seg>
            <seg n="7a682dba">
              De 16 gruvor som finns i Sverige, varav 14 är svenskägda, levererar
              i dagsläget 12 miljarder i skatteintäkter till staten per år,
              och alla gruvbolag måste registrera sig i Sverige och därmed betala
              bolagsskatt, sociala avgifter, löner och allt annat. Om man skulle
              höja mineralavgiften så mycket som delar av oppositionen förespråkar
              skulle det innebära att förutsättningarna för hela gruvnäringen
              skulle försämras radikalt över en enda natt.
            </seg>
            <seg n="2aa9c036">
              Herr talman! För att till sist tala klarspråk skulle ni rycka
              undan förutsättningarna för ett gott näringsliv och utveckling
              i stora delar av hela norra Sverige. Om det är beskedet till norra
              Sverige har ni en hel del att förklara för kamraterna i norr.
              Lycka till!
            </seg>
          </u>
          <note type="speaker" n="c7335a4e">
            Anf. 72 ANNA HAGWALL (SD):
          </note>
          <u who="anna_hagwall_f2def8" xml:id="i-98836200cb5f7937-1" n="2c6bab73">
            <seg n="d0cb4b52">
              Herr talman! Sveriges geologiska undersökning spelar en nyckelroll
              inom en aktiv gruvpolitik. Utöver att SGU ska vara expertmyndighet
              för berg, jord och grundvatten vill vi ge SGU en mer proaktiv
              roll i själva prospekteringsarbetet, i likhet med de norska och
              finska motsvarigheterna. Dessutom ser vi positivt på satsningar
              inom forskning i syfte att utveckla och införa ny kunskap och
              nya metoder i SGU:s verksamhet.
            </seg>
            <seg n="98679858">
              Vi ser att tillståndsprocessen behöver effektiviseras. Industrin
              menar att variationen i handläggningstid är stor och förutsägbarheten
              låg, vilket hämmar investeringar i nya projekt. Långa remisstider,
              kompletteringsförfrågningar i flera omgångar samt överklaganden
              har identifierats som huvudorsakerna till de ibland flera år långa
              väntetiderna fram till beslut med laga kraft.
            </seg>
            <seg n="b5161265">
              Enligt industrin är det begränsningar i tillståndshanteringen
              på grund av att den befintliga processen i mark- och miljödomstolen
              inte efterföljs tillräckligt. I första hand bör man till fullo
              belysa de möjligheter som finns inom ramarna för lagstiftningen
              och hitta enkla sätt att öka efterlevandegraden, till exempel
              genom att ha tydligare tidsgränser för kompletteringsbegäran och
              remisser.
            </seg>
            <seg n="a2bb539a">
              Bergsstaten spelar en nyckelroll i vår aktiva gruvpolitik. Vår
              ambition är att Bergsstaten måste bli mer effektiv i sin roll
              som koncessionstilldelare.
            </seg>
            <seg n="9afca677">
              Våra miljömål ska vara högt satta. För att kvaliteten i Bergsstatens
              verksamhet inte ska bli lidande ser vi därför gärna att erforderliga
              resurser tillsätts.
            </seg>
            <seg n="302e1255">
              Herr talman! Sverige har med sin tradition som gruvnation en
              stark kompetens inom gruvnäringen. Denna kompetens är dock inte
              given för alltid, utan vi måste kontinuerligt hävda vår position.
              Vi ser därmed positivt på ett forskningscentrum för att kunna
              flytta fram våra positioner inom mineralogi och geovetenskap.
              Detta förutsätter såklart en vilja hos våra grannländer, men vår
              övertygelse är att vi blir mycket starka och konkurrenskraftiga
              om vi söker samordna våra forskningsresurser.
            </seg>
          </u>
          <note type="speaker" n="43eae6af">
            Anf. 73 JONAS SJÖSTEDT (V):
          </note>
          <u who="jonas_sjostedt_818231" xml:id="i-b520ae4f820f383e-1" n="1862ffc8">
            <seg n="c84f41d4">
              Herr talman! Med en mineralavgift på 0,2 procent av värdet ger
              Sverige i praktiken bort mineralerna gratis. Det är unikt i världen
              att vi har en så generös beskattning. Före 1992 hade vi en kronandel
              på 50 procent av mineralvärdet.
            </seg>
            <seg n="0f8624ab">
              Ministern motiverar det här med att man ska städa upp efter sig.
              Man ska ta hand om sina miljökostnader. Ja, men det är faktiskt
              en självklarhet. Miljökostnaden är en del av produktionskostnaden.
              Kan man inte bära den ska man inte starta en gruva – så är det.
              Det är inte unikt för Sverige; det finns ett EU-direktiv på området.
              Jag förhandlade själv med ministerrådet för några år sedan.
            </seg>
            <seg n="25bbd82a">
              Är då en bra miljölagstiftning en garant för att vi inte ska
              få några olyckor? Tyvärr inte. Finland brukar sägas ha en ännu
              bättre miljölagstiftning än Sverige. Det var en katastrof, kan
              man säga, i Talvivaara förra året med stora läckage av tungmetaller
              rakt ut i vattensystemen och ut i naturen. Oklart vilka miljöeffekter
              det kommer att få på längre sikt. Risker finns med gruvbrytningen.
            </seg>
            <seg n="99c3af82">
              Det har varit dammras i många länder. Vi har haft dammras i Sverige
              också. Vi har haft tur att det inte läckt ut så mycket tungmetaller
              i samband med de ras som skett i modern tid. Det är därför vi
              tycker att det är rimligt att gruvindustrin bidrar mer till lokalsamhället.
              Det är en riskabel bransch, och man vill ha någonting tillbaka
              till lokalsamhället som tar miljörisken. Det är inte bara vänsterpartister
              som tycker det, Annie Lööf. Vi träffar centerpartister i hela
              Sverige som vill ha en högre mineralavgift. Jag tror att det var
              rätt många på centerstämman häromdagen som röstade för det.
            </seg>
            <seg n="c0a6362f">
              Det är en trend. Bolivia har höjt sina avgifter för gruvorna.
              Australien har höjt avgifterna för gruvorna därför att man vill
              ha någonting tillbaka, lika självklart som Norge får något tillbaka
              för sin olja. Men ni vill ge bort rikedomen i den svenska berggrunden.
            </seg>
            <seg n="b10c29f8">
              Mats Odell verkar inte ens tro på oss när vi säger att vi är
              lägst beskattade i världen. Jag har Världsbankens statistik här.
              Mats Odell är välkommen att titta på den efter debatten och se
              själv. Han kanske tror på Världsbanken om han nu inte tror på
              Vänsterpartiet. Mats Odell har tyvärr en vana av att göra affärer
              som är ofördelaktiga för skattebetalarna men väldigt bra för utländska
              företag. Arlanda Express-konstruktionen, där man ger bort vinsterna
              under ett stort antal år, var Mats Odell ansvarig för. Det är
              en av de sämsta företagskonstruktioner som har gjorts i Sveriges
              moderna företagshistoria. Nuonaffären kanske kan konkurrera om
              sämre företagande.
            </seg>
            <seg n="8a075401">
              När det gäller Socialdemokraterna har jag svårt att se tydliga
              skillnader mellan den socialdemokratiska och den borgerliga politiken
              på det här området. Det finns en dålig vana i dagens socialdemokrati
              att kopiera borgerliga skattesatser, fast lite senare, på olika
              områden. Gäller det även mineralavgifterna? Är verkligen 0,2 procent
              rimligt? Är det inte så att man bör betala mer till lokalsamhället?
            </seg>
            <seg n="04370192">
              Vi riskerar att få en sorts moment 22 för de områden som har
              rika mineraltillgångar. De vill självklart ha jobben. Men kommer
              de att kunna bygga bostäder? Kommer de att kunna ha en riktig
              infrastruktur? Kommer de att få någon utveckling? Kommer de att
              få några skattebetalare? Blir det bara exploatering och ingen
              utveckling? Det är det som mineralavgiften handlar om. De ska
              få resurser så att de får samhällsutveckling. De ska få någonting
              tillbaka när de ger företagen tillträde till sina rika mineralresurser.
            </seg>
            <seg n="cace3365">
              Jag vill ha en långsiktig, stabil mineralpolitik i Sverige. Vi
              är en gruvnation, vi ska förbli en gruvnation, men vi ska vara
              de bästa när det gäller miljötänkande. Vi ska ställa de hårdaste
              kraven. Vi ska se till att vi har en gruvmiljöbransch där forskningen
              är världsledande, där vi säljer tekniska lösningar för hur man
              städar upp efter sig och där vi visar andra länder att man kan
              ta ansvar för gamla synder, som det finns gott om i gamla gruvnationer.
            </seg>
            <seg n="d316ff70">
              Vi ska vara en nation där vi bygger ut järnvägen för att slippa
              tunga transporter med lastbilar, och vi ska vara en nation som
              lyssnar på lokalbefolkningen, som ger någonting tillbaka och som
              respekterar Sveriges urfolk samerna och deras unika kultur och
              rätt att ha kvar sin renskötsel.
            </seg>
            <seg n="e2ef5c22">
              Det är det vi står för. Vi tror på omtanke om gruvnäringarna.
              Vi tror inte att girigheten hos enskilda utländska företagare
              är den bästa eller enda drivkraften på det här området.
            </seg>
          </u>
          <note type="speaker" n="3ac96d16">
            Anf. 74 MATS ODELL (KD):
          </note>
          <u who="mats_odell_8b8cfa" xml:id="i-70e89cd00c4c37c4-1" n="a6c125b9">
            <seg n="f94e4d00">
              Herr talman! Jag vill gärna instämma med Jonas Sjöstedt i det
              sista han sade, nämligen att det är viktigt att samernas intressen
              inom rennäringen tas till vara. Däremot fanns det en del annat
              som jag ska kommentera alldeles strax.
            </seg>
            <seg n="65cc262a">
              Jag tycker att det känns bra att regeringen nu har lagt ett uppdrag
              på Länsstyrelsen i Norrbottens län och att landshövding Sven-Erik
              Österberg har uppdraget att föra en dialog med de intressen som
              i dag står emot varandra uppe i Kallak. Då känns det trist, herr
              talman, att Åsa Romson närmast raljerar över försöken till dialog.
              Jag frågar mig: Vad är alternativet? Det skulle vara spännande
              att få det utvecklat. Det är klart att detta måste lösas genom
              dialog och att det finns möjligheter att finna en balanspunkt
              där man kan ta varandra i hand och sedan leva sida vid sida.
            </seg>
            <seg n="aad42969">
              Just Pajala och Kiruna är faktiskt typexempel på kommuner där
              samebyarna, genom dialog, har kommit överens och lever i stor
              harmoni med gruvbolagen. Varför skulle det inte vara möjligt i
              Kallak?
            </seg>
            <seg n="1820a6b9">
              Herr talman! Jag är glad över att oppositionen inte verkar kunna
              enas om man ska ha en ny gruvskatt och ännu mindre om hur hög
              den skulle vara och vad den skulle användas till. Jag tycker att
              det här är riktigt glädjande för att det är en försmak av hur
              det skulle se ut om de här partierna – om olyckan var framme –
              skulle sätta sig ned och försöka lösa hur svensk beskattning ska
              se ut. Det är bra att vi får ett exempel på det redan här i dag.
            </seg>
            <seg n="90c230f8">
              Låt inte oppositionen experimentera med en av Sveriges verkliga
              modernäringar, som har en så stor betydelse för vårt folkhushåll.
              När det gäller grundläggande förutsättningar skiljer sig beskattningen
              av gruvor egentligen inte från beskattningen av till exempel ett
              stålverk eller en metallindustri som förädlar de metaller som
              blir resultatet av gruvnäringen. Eller hur, Jonas Sjöstedt?
            </seg>
            <seg n="b64aeb1e">
              Om man skulle lägga 10 procent extra skatt på deras insatsvaror
              – vad skulle det få för effekter för den hembygden? Förädlingsvärdet
              på det som den typen av företag åstadkommer i lokalsamhället beskattas
              ju på samma sätt som malmen. Malm som ligger i marken är inget
              värd förrän den börjar tas upp och kommer till nytta. Det är de
              kostnader som är förknippade med detta sammantaget som gör om
              det kommer folkhushållet till del.
            </seg>
            <seg n="1a3e4600">
              Där tycker jag att Jonas Sjöstedt har en hel del i övrigt att
              bevisa i det resonemang som han för.
            </seg>
            <seg n="6b3fd6a6">
              Så någonting om Arlanda Express: Vi hade inte haft en järnväg
              till Arlanda och en järnväg som fortsätter och knyter ihop flygplatsen
              med stambanan även norrut – en av Sveriges största järnvägsstationer
              finns i dag på Arlanda – om inte privata investerare hade satt
              in över 3 miljarder kronor av privat kapital i detta.
            </seg>
            <seg n="f9fc241c">
              Jag vet att Jonas Sjöstedt känner motvilja mot allt vad privata
              investeringar heter. Det kanske är en lätt överdrift, men det
              ligger mycket i detta. Okej – det är en lätt överdrift! Men den
              samhällsnytta och den miljönytta som denna järnväg har gjort tycker
              jag är värd ett erkännande också från Jonas Sjöstedts sida.
            </seg>
          </u>
          <note type="speaker" n="61e64f1f">
            Anf. 75 Näringsminister ANNIE LÖÖF (C):
          </note>
          <u who="annie_loof_naringsminis" xml:id="i-fba0235044ce42dc-2" n="0d7e3576">
            <seg n="2305567c">
              Herr talman! Det är en splittrad opposition som vi hör.
            </seg>
            <seg n="76e252d3">
              Dels är det Socialdemokraterna, som tycker att regeringen gör
              för lite. Då vill jag bara berätta att vi för ett år sedan lade
              stora satsningar på bostäder, kompetensförsörjning, infrastruktur
              och forskning just på gruv- och mineralområdet. Vi lade bland
              annat en riktad innovations- och samverkansdel mot just gruv-,
              stål- och mineralområdet. Vi har också etablerat ett nordiskt
              forskningsinstitut, Nordmin, uppe i Luleå. Jag leder dessutom
              Mineralforum och Malmfältsgruppen för att samla aktörer på detta
              område.
            </seg>
            <seg n="e4341d8b">
              Dels är det Miljöpartiet och Vänsterpartiet, som inte vill ha
              några gruvor, inte vill ha några jobb i glesbygden och vill lägga
              ned svensk gruvnäring.
            </seg>
            <seg n="e8abc9aa">
              Det är ganska förödande och splittrade signaler som den svenska
              oppositionen sänder till denna viktiga industri. Det är inte bara
              en opposition utan också en koalition som aspirerar på regeringsmakten.
              Det är förödande signaler för svenska företag och svenska jobb.
            </seg>
            <seg n="a0450277">
              Vi ska ha starka lokalsamhällen, men utan en gruvnäring på orten
              blir det inga lokalsamhällen. Har vi inga jobb finns det heller
              ingen möjlighet att utvecklas.
            </seg>
            <seg n="6995445d">
              Låt mig ta några punkter om avgifter.
            </seg>
            <seg n="be876f00">
              I Sverige har vi valt linjen att ha extremt höga miljökrav och
              krav på fonderade medel. Det fungerar inte på det sättet i andra
              länder. I Sverige kostar det, och det är väldigt bra. I andra
              länder har man i princip obefintlig miljölagstiftning, vilket
              lägger ansvaret på staten. Det kräver alltså högre skatt på företagen.
              Därför är det skillnad mellan hur Sverige fungerar och hur andra
              länder fungerar vad gäller gruvskatten.
            </seg>
            <seg n="c3fed9ca">
              Om vi skulle inrätta en miljöfond skulle vi underkänna miljöbalken.
              Då riskerar vi en ansvarsförskjutning från företag som har ansvar
              för återställning till staten. Jag tycker att företagen och förorenaren
              ska ha ansvaret för det man åsamkar naturen. Vi vill ha en hållbar
              gruv- och mineralpolitik där dessa värden måste förenas.
            </seg>
          </u>
          <note type="speaker" n="80b2ea5e">
            Anf. 76 MIKAEL DAMBERG (S):
          </note>
          <u who="mikael_damberg_916d04" xml:id="i-b8df61ebd6c50f95-2" n="8079cb17">
            <seg n="1510d200">
              Herr talman! Det här är en viktig debatt, som både handlar om
              Sveriges ekonomiska framtid, jobben och våra möjligheter att konkurrera
              globalt och handlar om hur gruvnäringen kan bli hållbar såväl
              ekologiskt som socialt. Det är en avgörande fråga för oss som
              ett litet land.
            </seg>
            <seg n="d1010c66">
              Det finns en stolt historia här. Alltsedan Falu koppargruvas
              tillkomst har svensk gruvindustri skapat sysselsättning och framtidstro
              i vårt land. Gruvnäringen möjliggjorde framväxten av en svensk
              verkstads- och fordonsindustri i världsklass. I Norrlands inland,
              Bergslagen, Luleå, Malmö, Sandviken och Göteborg – man kan rada
              upp massor av städer och samhällen runt om i vårt land – skapades
              grunden för företag och arbetstillfällen i den svenska mineralutvinningen.
              Det är klart att vi ska fortsätta att vårda det inför framtiden.
            </seg>
            <seg n="87efb45d">
              Men, herr talman, gruvnäringens framtid är för viktig för att
              bara reduceras till ett politiskt spel, att kasta glåpord i ansiktet
              på varandra eller att anklaga varandra för saker och ting. Ett
              litet land som Sverige kanske skulle samla sig kring en av vårt
              lands viktigaste näringar och säga att dessa frågor inte bara
              är frågor för ett regeringsprogram som man har snickrat ihop,
              utan det regeringsprogrammet kanske skulle läggas fram för Sveriges
              riksdag. Därmed skulle vi över politiken och över blockgränserna
              kunna förbättra och förfina regeringens mineralstrategi och bli
              överens, skapa långsiktiga spelregler för näringen så att vi kan
              få en hållbar gruvnäring som skapar jobb och framtidstro i hela
              vårt land.
            </seg>
            <seg n="4a8b6651">
              Jag hoppas att näringsministern har lyssnat till debatten och
              skickar mineralstrategin till riksdagen för diskussion, förbättringar
              och beslut.
            </seg>
          </u>
          <note type="speaker" n="29cd851d">
            Anf. 77 JOHAN JOHANSSON (M):
          </note>
          <u who="johan_johansson_e1589a" xml:id="i-3f77b27306630bdd-2" n="e5204a5c">
            <seg n="9f6e591b">
              Herr talman! I dag finansieras infrastruktur, utbildning och
              offentlig sektor genom skatter. Förutsättningarna för en god uppväxt,
              utbildning och ålderdom ska vara goda oberoende av var i landet
              du bor. Det system vi har i dag fungerar i huvudsak bra.
            </seg>
            <seg n="892a4f9c">
              Förslaget om gruvskatt och regionala fonder innebär i praktiken
              att det kommunala skatteutjämningssystemet bryts upp. Jag tror
              inte att det gynnar tillväxten i landet. Jag tror att det är bra
              att vi försöker jämna ut förutsättningarna så att det blir så
              lika förutsättningar som möjligt i stället för att vi ökar dem.
            </seg>
            <seg n="c16526de">
              De stora privata investeringar som sker när en gruva ska öppnas
              är en rejäl injektion i ett samhälle. Dessutom stimuleras regionen
              genom de statliga infrastruktursatsningarna och genom alla underleverantörers
              investeringar på orten. När produktionen är i full gång får kommun
              och landsting ökade skatteintäkter genom att de anställda betalar
              skatt. Momsintäkter trillar in. Gruvföretagen och underleverantörerna
              betalar skatt som alla andra företag. Därigenom får staten en
              del av kakan.
            </seg>
            <seg n="3a9a96e3">
              Jag tror inte att det är bra att ha ett skattesystem med en massa
              särregler som beskattar vissa branscher på ett sätt och andra
              företag på ett helt annat sätt. Det är inte en sund ekonomi och
              en sund näringsstruktur.
            </seg>
            <seg n="b6921efe">
              En gruvskatt är ganska enkel att räkna ut, eftersom det är värdet
              på mineral som upparbetas inom koncessionsområdet. Det är nästan
              så att det är matematik för årskurs 5. En gruvskatt på 10 procent
              skulle innebära en pålaga för järnmalmsgruvorna i Kiruna och Gällivare
              på nära 3 miljarder kronor per år. Den krisande järnmalmsgruvan
              i Pajala skulle vid full produktion ha en pålaga på nära 455 miljoner
              kronor per år. Det vore dödsstöten mot Pajala. En så hög skatt
              slår stenhårt mot jobben och framtidstron på dessa orter.
            </seg>
          </u>
          <note type="speaker" n="13f0f485">
            Anf. 78 ÅSA ROMSON (MP):
          </note>
          <u who="asa_romson_0ca12e" xml:id="i-89d32279cbbc81e7-3" n="7a49d1d5">
            <seg n="58329209">
              Herr talman! Tack för debatten! Tack för att vi i kammaren också
              fick diskutera mineralpolitik, även om vi hade ganska olika ingångsvinklar.
              Jag trodde inte att Arlandabanan skulle bli det tågprojekt vi
              diskuterade. Jag hade hellre diskuterat godsjärnväg från Bergslagens
              återöppnade gruvor – det hade varit mer i linje med mineralpolitiken.
            </seg>
            <seg n="3150d82d">
              Jag önskar också att vi hade bjudit in våra kolleger i Sametinget.
              Då tror jag att det hade blivit klart och tydligt för alla hur
              viktigt det är att Sverige ratificerar internationella konventioner
              om urfolks rätt innan man går in och släpper lös en gruvboom inne
              i hela samelandet, om vi ska få en dialog som fungerar.
            </seg>
            <seg n="3bc379f4">
              Till sist vill jag säga att när det gäller miljölagstiftningen
              tror jag att vi kommer att stå i denna kammare – kanske inte alla
              av oss – om tio år och konstatera att detta miljöansvar inte har
              räckt fullt ut för att just bolagen och projekten ska betala för
              de miljökostnader som orsakas i framtiden. Så har det varit med
              varenda reform man har gjort, och vi står nu med ett enormt eftersaneringsansvar
              för gamla projekt. Alliansen slår sig för bröstet och säger att
              vi nu har fått en lagstiftning som innebär att bolagen kommer
              att betala.
            </seg>
            <seg n="da821e55">
              Men det är inte så jag läser de domar som kommer. Vartenda beslut
              som har kommit även med den nya lagstiftningen drar ned summorna
              från vad miljömyndigheten har bedömt behövs. Vi vet att deras
              bedömningar oftast stiger i framtiden.
            </seg>
            <seg n="a2c6d05c">
              En miljöfond som är bolagens sätt att gemensamt ta ansvar för
              kostnaderna för eftersanering och efterbehandling tror jag är
              enda sättet att få den situation som vi vill ha, Annie, om du
              är överens med mig där: att det är förorenaren som ska betala
              och att vi måste få in en riktig kostnadskalkyl från början i
              projekten.
            </seg>
            <seg n="8cc0e3b4">
              Den miljöfond vi pratar om är branschens sätt att ta ansvar för
              den fulla kostnadstäckningen och för återställandet efter gruvorna.
              Med en obligatorisk försäkring kan vi kanske för första gången
              lyfta det oket. I dag är det vi som betalar, våra barn som betalar
              och våra barnbarn som betalar för den miljöskuld som gruvorna
              orsakar.
            </seg>
          </u>
          <note type="speaker" n="14b394ba">
            Anf. 79 EVA FLYBORG (FP):
          </note>
          <u who="eva_flyborg_5fd00d" xml:id="i-9a52662776fb6b68-2" n="e0c7e05a">
            <seg n="76295eb0">
              Herr talman! Det är väl få saker som förknippas så starkt med
              Sverige som en röd liten stuga med vita knutar. Falu rödfärg,
              som Mikael Damberg tog upp i debatten, kommer från Falu koppargruva.
              Av röd järnoxid, vatten och lite rågmjöl får man Falu rödfärg,
              som flera av oss säkert har använt med varierande framgång på
              våra sommarställen.
            </seg>
            <seg n="00a973c9">
              Historiskt har vi också använt oss av våra gruvor för att klara
              våra skulder eller, ännu längre tillbaka i tiden, för att betala
              lösen. Det gällde inte minst när vi betalade lösen för Älvsborgs
              fästning utanför Göteborg, som danskarna olyckligtvis tog 1570.
              Sverige betalade då 150 000 silvermynt i lösen, och det var på
              den tiden när hela Sveriges omsättning var 450 000 kronor.
            </seg>
            <seg n="ad3cf117">
              Det här är två exempel på hur gruvnäringen genom historien har
              satt sin prägel på Sverige. Som vi har redogjort för i debatten
              driver regeringen nu en sammanhållen mineralstrategi med sikte
              på framtiden. Syftet är att arbeta gemensamt med näringslivet,
              akademin och forskningen, så att Sverige fortsätter att utvecklas
              som EU:s ledande industri- och gruvnation. Regeringen har avsatt
              50 miljoner fram till 2016 för genomförandet av strategin, vilket
              är mycket bra.
            </seg>
            <seg n="e5efe584">
              Sverige är en erfaren och mycket kompetent gruvnation. Den svenska
              gruvnäringen är en framtidsbransch där modern teknik samsas med
              en ansvarsfull politik. De mycket högt ställda miljö- och säkerhetskraven
              gör att gruvdrift passar Sverige väl.
            </seg>
            <seg n="0317b79d">
              Det är dessutom mycket tillfredsställande att se att satsningarna
              sker just i norra Sverige, med ett ökat antal arbetstillfällen
              och högre kommunala intäkter. En ökad framtidstro är märkbar,
              ytterst välkommen och faktiskt riktigt härlig att se.
            </seg>
            <seg n="c44d45fb">
              Herr talman! Vi behöver en gruv- och mineralnäring i samklang
              med miljö, kultur och andra näringar som löser problem med överlappande
              intressen genom dialog och samverkan. Vi strävar efter en innovativ
              gruv- och mineralnäring med en kunskapsbas i absolut världsklass,
              och vi vill utveckla Sverige som en ledande gruvnation, inte avveckla
              den.
            </seg>
          </u>
          <note type="speaker" n="e3d84324">
            Anf. 80 ANNA HAGWALL (SD):
          </note>
          <u who="anna_hagwall_f2def8" xml:id="i-98836200cb5f7937-2" n="2c6bab73">
            <seg n="5d6e482e">
              Herr talman! Jag tänkte beröra energifrågan och utsläpp. Ingen
              annan har gjort det hittills.
            </seg>
            <seg n="de901a63">
              Sveriges koldioxidsnåla energiproduktion är till stor del baserad
              på vatten- och kärnkraft och ger därmed enligt industrin 80–90
              procent lägre koldioxidutsläpp än genomsnittet i Europa och Asien.
              Dessa förhållanden innebär att Sverige har väsentligt lägre koldioxidutsläpp
              i sin metallproduktion än genomsnittet.
            </seg>
            <seg n="d2b345f3">
              Gruvbranschen säger själv att energin utgör 10–20 procent av
              bolagens kostnader. Sverige har historiskt haft konkurrenskraftiga
              energipriser och vi ser den stora betydelsen och vikten av detta.
            </seg>
            <seg n="063cabf6">
              Tillgång till inhemska, konkurrenskraftiga energikällor är en
              viktig faktor för att möjliggöra utvinning av de goda mineraltillgångar
              som Sverige har. Särskilt viktigt är att påpeka industrins inställning
              till kärnkraft.
            </seg>
            <seg n="0cc3ef53">
              I ett scenario där Sverige avvecklar sina kärnkraftverk, som
              i dag utgör ungefär 40 procent av elproduktionen, skulle prisbilden
              se helt annorlunda ut. Sverige skulle dels riskera att tvingas
              importera dyr kol- och gaskraft från kontinenten, dels behöva
              göra stora investeringar för att rusta upp transmissionskapaciteten.
              Kostnaden för dessa investeringar skulle föras vidare till konsumenterna,
              och svensk industri skulle bli mer beroende av dyr och miljöovänlig
              kraft från kontinenten.
            </seg>
            <seg n="629c2e0f">
              Vi ser industrins behov av tryggad leverans av el till konkurrensmässiga
              priser. För vår del är därför kärnkraft tillsammans med vattenkraft
              ryggraden i svensk elproduktion. Satsningar på ny kärnkraft kommer
              att trygga svensk konkurrenskraft men även förhindra det så viktiga
              koldioxidläckaget – detta tillsammans med en reformerad mineralersättning
              för satsningar på glesbygden där infrastruktur, kvalificerad arbetskraft
              och viktiga samhällsfunktioner står i fokus. Lägger vi även till
              god tillståndshantering får vi en mineralpolitik i världsklass
              när det gäller konkurrens och tillväxt och får ta del av denna
              tillväxt. Med detta sagt vill jag tacka för ordet och för den
              begärda debatten.
            </seg>
          </u>
          <note type="speaker" n="bea1dd1c">
            Anf. 81 JONAS SJÖSTEDT (V):
          </note>
          <u who="jonas_sjostedt_818231" xml:id="i-b520ae4f820f383e-2" n="1862ffc8">
            <seg n="26c78934">
              Herr talman! Jag tackar mina meddebattörer.
            </seg>
            <seg n="35d531f1">
              Annie Lööf inledde debatten med att önska sig en mer nyanserad
              debatt och ett inte så svartvitt förhållningssätt till de här
              frågorna. Sedan sade hon att vi som vill ha en mineralavgift som
              är jämförbar med den i andra utvecklade länder som Australien
              och Kanada vill lägga ned all gruvnäring i Sverige. Vi har kanske
              inte riktigt samma bild av vad en nyanserad debatt är för något.
            </seg>
            <seg n="efc7e9aa">
              Mats Odell blev bekymrad över att det fanns olika idéer om det
              här i oppositionen. Alternativet är ju Alliansens, det vill säga
              inga idéer på det här området eller på andra områden. Då är det
              stilla och lugnt, men det händer inte särskilt inte mycket heller.
              Jag tycker att det är ett sämre alternativ.
            </seg>
            <seg n="a144ec45">
              Mats Odell säger också att mineralerna är gratis. De har inget
              värde förrän någon tar upp dem. Då borde Norge ge bort sin olja
              gratis. Saudiarabien borde göra samma sak – olja har ju inte heller
              något värde förrän någon tar upp den. Men naturtillgångar har
              ett stort värde – om man förmår sätta värde på dem, och skillnaden
              mellan oss och er är att vi ser det värdet. Vi ser det som en
              möjlighet till samhällsutveckling och till att lokalsamhället
              faktiskt får någonting tillbaka.
            </seg>
            <seg n="ceaf22f5">
              Det är väl det debatten faktiskt handlar om: miljöansvar. Är
              det en kort fest vi har nu, då vi låter de stora företagen komma
              hit och utvinna våra rika mineraltillgångar utan att vi får särskilt
              mycket tillbaka, eller ska vi hushålla med dem och fundera på
              hur vi kan använda dem för samhällsbyggnad? Ser vi mineralerna
              som en ändlig resurs som vi måste planera för och göra till en
              del av frågan vilket slags samhälle vi vill ha i framtiden, eller
              är de någonting som bara lämpar sig för en fri marknad? Vi säljer
              så fort som möjligt, och sedan är festen slut. Jag tror att det
              är en dålig attityd, både för gruvregionerna och för oss som nation.
            </seg>
            <seg n="a3184390">
              Eva Flyborg talade om att man löste ut Älvsborgs fästning med
              rikedomen från mineralerna. De kanske hade en mineralavgift då,
              så att de fick in pengar på det. De tillgångar och vinster som
              man hade fått från mineralnäringen då räknades väl inte in i ett
              huvudkontor i Toronto i alla fall. Det kanske var tur.
            </seg>
          </u>
          <note type="speaker" n="c1b0ce06">
            Anf. 82 MATS ODELL (KD):
          </note>
          <u who="mats_odell_8b8cfa" xml:id="i-70e89cd00c4c37c4-2" n="a6c125b9">
            <seg n="a98f15f4">
              Herr talman! Jag vill också gärna tacka för en bra och klargörande
              debatt.
            </seg>
            <seg n="f06465d4">
              Det är alldeles uppenbart att vi har olika idéer om detta. Nu
              säger Jonas Sjöstedt att Alliansen inte har några idéer. Det är
              ju helt fel. Titta på det som finns: mineralstrategin. En ny och
              stramare miljölagstiftning som kräver att man avsätter pengar
              för att göra rätt för sig också den dag man lägger ned. En stor
              satsning på bland annat de nya strategiska innovationsområdena,
              där just mineralerna är en stor och viktig del som det görs en
              stor satsning på nu.
            </seg>
            <seg n="7c21773c">
              Vi har kunnat komma fram till att gruv- och mineralindustrin
              är en del av ryggraden i vår välfärd och att detta inte är ett
              område som man ska experimentera med. Exportinkomster på 145 miljarder
              kronor, varav ungefär 12 miljarder kronor om året till statskassan,
              är en väsentlig del.
            </seg>
            <seg n="6ed23d0b">
              Det är också glädjande att det nu blir en dialog i Kallak, där
              det har kört ihop sig med motstående intressen. Det har låst sig.
              Jag är glad att den person som ska jobba med detta är Sven-Erik
              Österberg, en person som vi här känner mycket väl som en stabil,
              erfaren och klok politiker och medmänniska. Jag tror att han kan
              väcka respekt och bidra till att hitta en lösning på de utmaningar
              som fortfarande finns. Det känns väldigt positivt.
            </seg>
          </u>
          <note type="speaker" n="57b5f2c5">
            Anf. 83 Näringsminister ANNIE LÖÖF (C):
          </note>
          <u who="annie_loof_naringsminis" xml:id="i-2cc506b2f2b39231-0" n="0d7e3576" next="i-046183598295b5ba-0">
            <seg n="cfaea7b8">
              Herr talman! För drygt ett halvår sedan lade jag fram regeringens
              mineralstrategi. Den innehåller en rad olika områden som vi har
              tagit upp i debatten i dag. Det handlar bland annat om vikten
              av tillgång till bostäder och infrastruktur. Det handlar om vikten
              av att ta miljöhänsyn men också hänsyn till andra näringar, såväl
              jord- och skogsbruk som rennäring och turism.
            </seg>
            <seg n="c4722f5a">
              Anledningen till att vi inte lägger fram den i riksdagen är att
              det inte är en proposition utan en strategi. Det är inte budgetpåverkande.
              Det är heller inga lagförändringar som ligger i strategin. Det
              följer det mönster som tidigare socialdemokratiska regeringar
              har haft när man har hanterat just strategier.
            </seg>
            <seg n="e36e7c4d">
              När det däremot är budgetpåverkande, som när vi gör stora satsningar
              på infrastruktur för gruvor och stora satsningar på forskning,
              har vi lagt fram det som proposition till riksdagen. Och ni har
              fått debattera och fatta beslut här.
            </seg>
            <seg n="7f9d5da1">
              Jag kommer också, som sagt, att lägga fram en proposition för
              ökad dialog och kommunikation i minerallagen till våren.
            </seg>
            <seg n="eda36bdc">
              Vi har hört om olika idéer på hur man vill använda den här gruvskatten.
              Sjöstedt vill fylla på Anders Borgs skattkista lite mer på den
              nationella nivån. Miljöpartiet vill ha den för att inrätta en
              miljöfond. Jag tror inte på en miljöfond. Jag tror att det underkänner
              hela grundbulten i miljöbalken, där förorenaren ska betala.
            </seg>
            <seg n="81ee549f">
              För mig är det viktigt att vi har ett land som lever i alla dess
              delar. Hur ska vi få ett land som lever i alla dess delar? Jo,
              det krävs jobb, företagande och framtidstro. Det krävs att vi
              har näringar inom jord- och skogsbruk, turism och tjänsteföretag
              såväl som gruvor och andra näringsverksamheter. Det krävs att
              vi inte säger nej till jobb. Vi har inte råd med det.
            </seg>
            <seg n="9c77d2ee">
              Titta på exemplet Rönnbäcken! Det innebär minst 500 nya jobb
              i Storuman, som har en minskad befolkning. Det kanske är svårt
              för personer som bor på Södermalm eller Östermalm att förstå vad
              500 jobb innebär i Storuman, men det är många jobb.
            </seg>
            <seg n="388e1364">
              Avslutningsvis skulle jag vilja tacka för initiativet till den
              här debatten. Det har varit en bra debatt, tycker jag. Jag hoppas
              att den kan fortsätta. Vi behöver en levande debatt om en hållbar
              gruv- och mineralpolitik i framtiden.
            </seg>
          </u>
          <note n="df97e5ba">
            Överläggningen var härmed avslutad.
          </note>
          <note n="99b3d363">
            Ajournering
          </note>
          <note n="1d5c3d3c">
            Kammaren beslutade kl. 15.41 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="annie_loof_naringsminis" xml:id="i-046183598295b5ba-0" n="0d7e3576" prev="i-2cc506b2f2b39231-0">
            <seg n="fbd6808c">
              Återupptagna förhandlingar
            </seg>
            <seg n="4b5a9fc2">
              minst tre fjärdedelar
            </seg>
            <seg n="951cff05">
              mer än hälften
            </seg>
            <seg n="f058bdc7">
              Följande fråga för skriftligt svar hade framställts:
            </seg>
          </u>
          <note n="d3da8877">
            Förhandlingarna återupptogs kl. 16.00.
          </note>
          <note n="4953512c">
            16 § Beslut om ärenden som slutdebatterats vid dagens sammanträde
          </note>
          <note n="7f3009cd">
            Punkt 1
          </note>
          <note n="0e1a8e28">
            Punkt 5
          </note>
          <note n="ac3bb9b5">
            Punkt 6
          </note>
          <note n="d2bf31b2">
            Punkt 10
          </note>
          <note n="37da69da">
            Övriga punkter
          </note>
          <note n="7f3009cd">
            Punkt 1
          </note>
          <note n="d90f76d7">
            Punkt 2
          </note>
          <note n="8a48de72">
            17 § Bordläggning
          </note>
          <note n="2e37addf">
            Följande dokument anmäldes och bordlades:
          </note>
          <note n="c4cb8231">
            18 § Anmälan om interpellationer
          </note>
          <note n="e464bb98">
            Följande interpellationer hade framställts:
          </note>
          <note n="89de862f">
            den 1 oktober
          </note>
          <note n="0da9cb46">
            Leif Jakobsson
          </note>
          <note n="d3f1f7a4">
            Margareta Larsson
          </note>
          <note n="8ba48bc6">
            Interpellationerna redovisas i bilaga som fogats till riksdagens
            snabbprotokoll tisdagen den 15 oktober.
          </note>
          <note n="4080419b">
            19 § Anmälan om fråga för skriftligt svar
          </note>
          <note n="89de862f">
            den 1 oktober
          </note>
          <note n="139acf7e">
            Mats Pertoft
          </note>
          <note n="b32aade7">
            Frågan redovisas i bilaga som fogats till riksdagens snabbprotokoll
            tisdagen den 15 oktober.
          </note>
          <note n="dd21f91f">
            20 § Anmälan om skriftliga svar på frågor
          </note>
          <note n="8bbfd10d">
            Skriftliga svar på följande frågor hade inkommit:
          </note>
          <note n="89de862f">
            den 1 oktober
          </note>
          <note n="533b0af0">
            Urban Ahlin
          </note>
          <note n="d461ee98">
            den 2 oktober
          </note>
          <note n="313bbb81">
            Leif Pettersson
          </note>
          <note n="cb8ae873">
            Markus Wiechel
          </note>
          <note n="0a46693f">
            Jens Holm
          </note>
          <note n="313bbb81">
            Leif Pettersson
          </note>
          <note n="139acf7e">
            Mats Pertoft
          </note>
          <note n="0da9cb46">
            Leif Jakobsson
          </note>
          <note n="21d80ce3">
            Lena Olsson
          </note>
          <note n="e575c039">
            Hannah Bergstedt
          </note>
          <note n="bec5e8e4">
            Raimo Pärssinen
          </note>
          <note n="a11f5184">
            Lennart Axelsson
          </note>
          <note n="648d621f">
            Carina Hägg
          </note>
          <note n="648d621f">
            Carina Hägg
          </note>
          <note n="b5047249">
            Svaren redovisas i bilaga som fogats till riksdagens snabbprotokoll
            tisdagen den 15 oktober.
          </note>
          <note n="163206bf">
            21 § Kammaren åtskildes kl. 16.11.
          </note>
          <note n="8750d0b5">
            Förhandlingarna leddes
          </note>
          <note n="145d7105">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
