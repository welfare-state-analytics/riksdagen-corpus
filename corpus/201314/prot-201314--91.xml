<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--91</head>
          <docDate when="2013-03-27">2013-03-27</docDate>
        </div>
      </front>
      <body>
        <div>
          <note n="6f277c99">
            ﻿
          </note>
          <note n="60b45024">
            Riksdagens protokoll
          </note>
          <note n="211a3bbb">
            2013/14:91
          </note>
          <note type="date" n="6ef86327">
            Torsdagen den 27 mars
          </note>
          <note n="9e68007b">
            Kl. 12:00 - 19:21
          </note>
          <note n="dd11337e">
            1 § Justering av protokoll
          </note>
          <note n="8848b914">
            Protokollet för den 21 mars justerades.
          </note>
          <note n="7c982aab">
            2 § Anmälan om subsidiaritetsprövning
          </note>
          <note n="c60790a6">
            Andre vice talmannen anmälde att utdrag ur prot. 2013/14:32 för
            tisdagen den 25 mars i ärende om subsidiaritetsprövning av EU-förslag
            hade kommit in från finansutskottet.
          </note>
          <note n="1764da9f">
            3 § Anmälan om fördröjda svar på interpellationer
          </note>
          <note n="d5e2817d">
            Följande skrivelser hade kommit in:
          </note>
          <note n="8b5f1085">
            Interpellation 2013/14:353
          </note>
          <note n="51ce8f80">
            Interpellation 2013/14:353 Beslut om styrelse i Carnegie bank
          </note>
          <note n="c3f47d90">
            Interpellationen kommer att besvaras tisdagen den 8 april 2014.
          </note>
          <note n="166a3638">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note n="64acbc21">
            Rikard Jermsten
          </note>
          <note n="41c08bb5">
            Interpellation 2013/14:356
          </note>
          <note n="e4344674">
            Interpellation 2013/14:356 Sänkningen av hotell- och restaurangmomsen
          </note>
          <note n="da3fc74d">
            Interpellationen kommer att besvaras måndagen den 19 maj 2014.
          </note>
          <note n="166a3638">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note n="64acbc21">
            Rikard Jermsten
          </note>
          <note n="4310b947">
            Interpellation 2013/14:368
          </note>
          <note n="41c318f3">
            Interpellation 2013/14:368 Regeringens ambitioner för en ökad
            jämställdhet
          </note>
          <note n="6fe112c8">
            Interpellationen kommer att besvaras fredagen den 11 april 2014.
          </note>
          <note n="9312adc1">
            Skälet till dröjsmålet är redan tidigare inbokade engagemang
            och resor.
          </note>
          <note n="6af1af62">
            Maria Arnholm
          </note>
          <note n="c6c02ed7">
            Interpellation 2013/14:375
          </note>
          <note n="22b03e35">
            Interpellation 2013/14:375 Hungriga barn på privata förskolor
          </note>
          <note n="c3f47d90">
            Interpellationen kommer att besvaras tisdagen den 8 april 2014.
          </note>
          <note n="9312adc1">
            Skälet till dröjsmålet är redan tidigare inbokade engagemang
            och resor.
          </note>
          <note n="6af1af62">
            Maria Arnholm
          </note>
          <note n="df05ab35">
            4 § Ärende för hänvisning till utskott
          </note>
          <note n="a6de4ece">
            Följande dokument hänvisades till utskott:
          </note>
          <note n="ea29839b">
            5 § Frågor om rösträtt, valsystem m.m.
          </note>
          <note n="955ec621">
            Andre vice talmannen konstaterade att ingen talare var anmäld.
          </note>
          <note n="8cceba0c">
            6 § Vallagsfrågor
          </note>
          <note type="speaker" n="fc130e20">
            Anf. 1 JONAS ÅKERLUND (SD):
          </note>
          <u who="jonas_akerlund_45e72b" xml:id="i-d184b9d30f2ad959-0" n="6c67fa67">
            <seg n="f3264098">
              Herr talman! För att inte slösa med tid ska jag inskränka mig
              till att säga några ord som gäller vår reservation i betänkandet
              om gemensamma valsedlar.
            </seg>
            <seg n="9544dc69">
              Som vi ser det finns några brister med dagens system. En är att
              det kanske helt enkelt av olika skäl inte finns valsedlar tillgängliga
              i vallokalen. Det kan finnas brister i distributionen, missförstånd
              eller vad som helst.
            </seg>
            <seg n="d1d930db">
              En annan brist är att valsedlar kan gömmas undan eller helt enkelt
              kastas bort. Det har hänt vid några tillfällen, och det är ytterst
              olyckligt.
            </seg>
            <seg n="1a83f1ac">
              En tredje brist är att valhemligheten kan komma att ifrågasättas.
              Man kan komma in i en vallokal. På ett bord ligger många partiers
              valsedlar, och på ett annat bord en bit därifrån ligger ett partis
              valsedlar.
            </seg>
            <seg n="e509345a">
              Bortsett från dessa nackdelar är hanteringen av valsedlar en
              stor apparat miljömässigt. Det ska tryckas upp miljoner valsedlar,
              och de ska distribueras, ofta med bil eller lastbil, runt om i
              landet. Det är en ordning som lämnar sina spår – om vi ska tänka
              på miljön.
            </seg>
            <seg n="3c307534">
              Det finns länder som har gemensamma valsedlar. Nackdelen med
              en gemensam valsedel är uppenbar, nämligen att den kan bli lång.
              Men vi tycker att den nackdelen inte överväger.
            </seg>
            <seg n="ebb984f0">
              Herr talman! Jag yrkar bifall till vår reservation.
            </seg>
          </u>
          <note type="speaker" n="a4f9c7e0">
            Anf. 2 MONTASER ENEIM (M):
          </note>
          <u who="unknown" xml:id="i-a850159a822bf424-0" n="9751da94">
            <seg n="cd1d88da">
              Herr talman! I detta betänkande, KU22, behandlas vallagsfrågor.
              Dessa frågor kan vid en första anblick te sig mindre spännande
              och utan större motsättningar i denna kammare, oavsett politisk
              övertygelse. Men ämnet kan enkelt utvidgas.
            </seg>
            <seg n="27de507b">
              Ytterst handlar det om förutsättningarna för vår demokrati att
              fungera väl. Demokratin ska vara inkluderande, lika för alla och
              byggd på grundstenar av öppenhet och tolerans.
            </seg>
            <seg n="9935f3e5">
              Sverige har under lång tid präglats av demokrati. De första stapplande
              stegen på väg mot maktdelning och det demokratiska styrelseskick
              som vi i dag åtnjuter togs redan i samband med 1809 års regeringsform.
            </seg>
            <seg n="d910845e">
              Det är en medborgerlig rättighet att själv få välja sina företrädare
              till kommun, landsting och riksdag. Att fritt välja och påverka
              är för oss i dag självklarheter. Men det är inte alltid lika självklart
              för andra människor i vår omvärld, ibland till och med i vår omedelbara
              närhet. Det är därför en ständigt pågående process och en samlad
              uppgift för oss alla att alltid stå upp för och försvara demokratins,
              rösträttens och yttrandefrihetens principer.
            </seg>
            <seg n="6e39ad4e">
              Herr talman! Det har i betänkandet inkommit såväl en motion som
              en reservation om utformandet av gemensamma valsedlar. Att underlätta
              för väljare att enklare se skillnad på partiernas valsedlar är
              ett arbete och en reformambition som jag tror att vi alla delar.
              Ingen ska stå i sin vallokal och känna sig osäker på om man har
              råkat ta rätt eller fel valsedel. Motionären driver dock tesen
              att samtliga valsedlar ska innehålla alla partiers beteckning,
              partisymbol och kandidater. Det förefaller både opraktiskt och
              komplicerat.
            </seg>
            <seg n="e996a511">
              I en del länder som i dag har gemensamma valsedlar för samtliga
              partier i landets parlament, exempelvis Tyskland, upplever man
              systemet som krångligt och svåröverskådligt. Inför det senaste
              valet till förbundsdagen förra hösten uttryckte till och med chefen
              för den tyska valorganisationen sin skepsis. Komplikationer kan
              lätt uppstå, inte minst när det gäller möjligheten till personkryss
              om en gemensam valsedel för alla partier används.
            </seg>
            <seg n="1bf82333">
              Regeringen har i propositionen Proportionell fördelning av mandat
              och förhandsanmälan av partier i val gett uttryck för att partibeteckning
              ska få innehålla en partisymbol med argumentet att symboler på
              valsedeln gör det enklare för den enskilde väljaren.
            </seg>
            <seg n="cc0ee0b2">
              Konstitutionsutskottet har i betänkande 2013/14:KU16 bedömt att
              en partibeteckning ska få innehålla en partisymbol, vilket underlättar
              för väljaren att ta rätt valsedel. Denna kammare ställde sig också
              bakom regeringens och KU:s samlade linje. Genom att tillåta att
              en partibeteckning på valsedeln får innehålla en partisymbol minskar
              därmed risken dramatiskt att den enskilde väljaren råkar ta fel
              valsedel.
            </seg>
            <seg n="0910866a">
              Herr talman! Att få representera sina väljare och föra deras
              talan i denna kammare är ett av de finaste uppdragen man kan få.
              Därför anser jag att de demokratiska verktygen i vårt land fortsätter
              att stå stabilt och enade.
            </seg>
          </u>
          <note n="5987a665">
            Jag yrkar bifall till utskottets förslag och avslag på samtliga
            motioner och reservationen.
          </note>
          <note n="b964ae78">
            Överläggningen var härmed avslutad.
          </note>
          <note n="bb9c3f26">
            7 § Minoritetsfrågor
          </note>
          <note type="speaker" n="fe347647">
            Anf. 3 HANS EKSTRÖM (S):
          </note>
          <u who="hans_ekstrom_4bcefd" xml:id="i-afb5a78fff5dd1d2-0" n="61d30fdd">
            <seg n="b7fd9851">
              Herr talman! Svensk minoritetspolitik för de i grundlagen skyddade
              nationella minoriteterna har tagit avgörande steg framåt under
              de senaste 20 åren. Förvaltningsområdena har inneburit ett ökat
              skydd för de nationella minoriteter som har geografiskt definierade
              områden. Detta gäller således samerna, tornedalsfinnarna och sverigefinnarna.
              Medvetenheten om hur förekommande och kränkande antisemitism och
              antiziganism är för våra icke territoriellt skyddade minoriteter
              har ökat.
            </seg>
            <seg n="a26ff1ce">
              Det har gått framåt – men mycket arbete återstår. Den vitbok
              om romernas historia i Sverige under 1900-talet som presenterades
              i tisdags är skakande läsning om majoritetssamhällets övergrepp
              i form av allt från tvångssterilisering till förnekelse av medborgerliga
              rättigheter.
            </seg>
            <seg n="d95845a8">
              När man ser situationen för romerna i dag blir man heller inte
              stolt. Fortfarande avbryter för många barn sin skolgång, fortfarande
              får barn barn, fortfarande har man svårt att få arbete och fortfarande
              diskrimineras man i sitt dagliga liv.
            </seg>
            <seg n="d49650ac">
              Detta visades inte minst genom att regeringens gäst förvägrades
              frukost på hotell Sheraton. Även avslöjandet om Skånepolisens
              romregister ger en inblick i inrotade fördomars effekter.
            </seg>
            <seg n="4e838d62">
              På samma sätt blir jag skrämd när jag pratar med unga judar som
              inte vågar visa sin identitet av risk för hatbrott, detta 70 år
              efter Förintelsen. Har vi inte lärt oss mer?
            </seg>
            <seg n="9eafe78e">
              Även vårt internationellt skyddade urfolk, samerna, utsätts för
              effekterna av fördomar och resultaten av tidigare förtryck. Ett
              besök vid Länsstyrelsen i Jämtland gjorde att jag blev uppmärksam
              på de problem man har med vad som uppfattas som bristande engagemang
              från svenska myndigheter vad gäller renbete över riksgränsen.
              Urfolket, som inte känner nationalstaten, får alltså lida av nationalstatens
              gräns.
            </seg>
            <seg n="845d80d3">
              I en motion föreslår Kerstin Lundgren att finlandssvenskarna
              ska integreras i begreppet sverigefinnar och omfattas av minoritetsskyddet.
              Att finlandssvenskarna har en urgammal närvaro – sedan kanske
              1300-talet – i det som i dag är Sverige kan inte ifrågasättas.
              Den svenska minoritetslagstiftningen är emellertid i mycket baserad
              på den så kallade minoritetsspråkskonventionen, och standardsvenskan
              i Finland är densamma som standardsvenskan i Sverige. En förändring
              skulle kräva en grundläggande utvärdering av minoritetspolitiken,
              och kanske kan finlandssvenskarna uppmärksammas på annat sätt.
            </seg>
            <seg n="e240cd78">
              Den finska språkgruppen är till numerären den största. Siffran
              ca 700 000 personer med finskspråkiga rötter nämns. I fråga om
              denna grupp finns det fortfarande stora brister. Sverige som land
              har anledning att skämmas över hur vi har behandlat det finska
              språket efter 1809. Vi socialdemokrater, tillsammans med Vänsterpartiet
              och Miljöpartiet, menar att ett nationellt språkpolitiskt handlingsprogram
              ska tas fram för det finska språket. Vi ser stora luckor i den
              finska minoritetens rättigheter. Allt från rätt till äldreomsorg
              på finska till lärarutbildningar på alla nivåer behöver utredas.
            </seg>
            <seg n="c3c06542">
              Vi måste förstå att vårt bristande skydd för finskan också har
              negativa effekter på svenskans ställning i Finland. Den svenskspråkiga
              gruppen i Finland och den finskspråkiga gruppen i Sverige är viktiga
              för att vidmakthålla de starka och unika banden mellan Sverige
              och Finland.
            </seg>
            <seg n="b07eccf9">
              Det är vår mening att ett handlingsprogram för finskan bör följas
              av liknande handlingsprogram för de andra minoritetsspråken. Jag
              yrkar därför bifall till reservationen under punkt 6.
            </seg>
          </u>
          <note type="speaker" n="d17c8bd0">
            Anf. 4 MIA SYDOW MÖLLEBY (V):
          </note>
          <u who="mia_sydow_molleby_68a11e" xml:id="i-79864a0957f4a714-0" n="faf0a92c">
            <seg n="7e5a1e8b">
              Herr talman! Förra sommaren kunde vi i radion höra om att det
              var flera personer som inte fick hyra bil på bensinmackar trots
              att det fanns lediga bilar.
            </seg>
            <seg n="0019571d">
              I höstas avslöjades att polisen i Skåne hade registrerat personer
              ur en enskild etnisk grupp på ett sätt som inte följde lagar och
              regler.
            </seg>
            <seg n="350d1d16">
              Precis som Hans tidigare berättade kunde vi i förrgår höra talas
              om en gäst på ett finare hotell i Helsingfors som stoppades i
              frukostmatsalen med hänvisning till att frukosten enbart var för
              dem som bodde på hotellet. Kvinnan i fråga bodde på hotellet.
            </seg>
            <seg n="2db9d453">
              Gemensamt i dessa tre i övrigt helt olika situationer var att
              samtliga av de drabbade var romer. Det är helt uppenbart att det
              pågår en diskriminering i Sverige och att antiziganismen är utbredd,
              och det är ett stort problem. Det problemet kräver insatser som
              går längre än att skriva en vitbok.
            </seg>
            <seg n="044e22d2">
              Attacker mot synagogor och judiska samlingsplatser fortsätter.
              Under kristallnatten i höstas marscherade nazistiska Svenska motståndsrörelsen
              genom Helsingfors. Polisen hade gett demonstrationen tillstånd
              trots att en demonstration den natten knappast kan uppfattas som
              något annat än ett hot, en ren provokation och hets mot folkgrupp.
              Demonstranterna bar sköldar med den nazistiska symbolen livets
              träd. Samma symbol användes av SA i Nazityskland när mördandet
              och förföljandet satte i gång. Symbolen livets träd är jämförbar
              med hakkorset eftersom det är en tydlig och historiskt använd
              symbol.
            </seg>
            <seg n="d71f1e53">
              I Sverige har vi ett förbud mot att bära nazistiska symboler
              och uniformer just för att dessa i sig är tydligt riktade mot
              de grupper som förföljdes och mördades under tyska nazitiden.
              Trots det ingrep inte polisen vid demonstrationen på kristallnatten.
            </seg>
            <seg n="fbfbd425">
              Beror det på okunskap? Kanske det, men framför allt visade det
              att antisemitismen i det svenska samhället är ett stort problem,
              och poliser är också människor.
            </seg>
            <seg n="28dabbdc">
              När församlingsmedlemmarna kom till moskén på Söder i december
              var den överklottrad med hakkors. Attacker mot moskéer och muslimska
              samlingsplatser är ständigt förekommande. Kvinnor med sjal utsätts
              för attacker. Vid flera tillfällen har män försökt slita av kvinnor
              sjalarna. Nidbilder av muslimer är vanliga, och generaliseringar
              av muslimer som en enhetlig grupp är standard. Kunskapen om islam
              är verkligen undermålig och präglad av rasistiska stereotyper.
            </seg>
            <seg n="b6b840f7">
              Islamofobin i Sverige är utbredd.
            </seg>
            <seg n="1dcd2341">
              Samhället har ett stort ansvar för att komma till rätta med rasism,
              diskriminering och förföljelser. I skolan borde det vara självklart
              att arbeta mot antiziganism, antisemitism och islamofobi. I själva
              verket är tyvärr fördomarna så djupt rotade i det svenska samhället
              att även våra läromedel bidrar till och förstärker fördomarna.
              I nyhetsmedier och populärkultur sprids ofta en väldigt onyanserad
              bild av bland annat islam och judendom.
            </seg>
            <seg n="e4f54896">
              Det är tydligt att arbetet mot antiziganism, antisemitism och
              islamofobi behöver förstärkas ordentligt. Bland annat behöver
              skolans arbete mot detta självklart stärkas.
            </seg>
            <seg n="cb52cb3b">
              Jag yrkar bifall till reservation nr 1. Jag stöder självklart
              också våra övriga reservationer och våra motioner.
            </seg>
            <seg n="6099a4c0">
              Den som lyssnar på debatten och läser det här betänkandet om
              minoritetsfrågor kan konstatera att det är ett ganska tunt betänkande,
              att det är ganska få delar i det och att det är fokuserat på ganska
              få saker. Vi tar upp finlandssvenskan och det finska minoritetsspråkets
              ställning, antiziganism, islamofobi och antisemitism och har en
              kort passus om sametinget. Det beror på att vi tidigare hanterat
              flera av de här frågorna och hade en debatt i kammaren för två
              år sedan.
            </seg>
            <seg n="9dec8265">
              Jag vill rekommendera dem som vill se mer av vad som har sagts
              och vad vi har för ståndpunkter i konstitutionsutskottet att titta
              i betänkandet från 2011/12. Där lyftes tydligt fram många frågor
              gällande den samiska minoriteten och dess förutsättningar, bland
              annat frågan om att ge sametinget en ordentlig möjlighet att vara
              ett självstyrande organ, vilket inte alls fungerar i dag.
            </seg>
            <seg n="ef382670">
              Med detta yrkar jag åter bifall till reservation 1.
            </seg>
          </u>
          <note type="speaker" n="fd98139e">
            Anf. 5 SEDAT DOGRU (M):
          </note>
          <u who="unknown" xml:id="i-a850159a822bf424-1" n="9751da94">
            <seg n="4177d0c0">
              Herr talman! Detta betänkande och denna debatt är viktiga ur
              två aspekter, dels för att visa mitt partis, Moderaternas, ambition
              och Alliansens ställning i de här frågorna, dels för att visa
              regeringens arbete och strävan med att synliggöra och uppmärksamma
              minoriteter. Speciellt viktigt är arbetet för att förbättra romernas
              situation.
            </seg>
            <seg n="d1e8bcc3">
              I frågan om finska minoritetsspråkets ställning har jag förståelse
              för reservanterna och deras resonemang. Här pågår ett antal insatser.
              Vissa saker har gjorts, och mer kommer att göras, för att säkerställa
              och underlätta för barn och ungdomar som tillhör de nationella
              minoritetsgrupperna. Deras möjligheter att använda och utveckla
              sina språk kommer att stärkas.
            </seg>
            <seg n="8ab97519">
              Det är bra att vi har inrättat ett sameting som kan bevaka och
              följa upp frågor som bland annat rör rennäringen, nyttjandet av
              mark och vatten. Sametinget är också med, bevakar och tycker till
              i samhällsplaneringen.
            </seg>
            <seg n="1c8bce7e">
              Vidare har sametinget också en demokratisk roll som folkvald
              församling som är viktig.
            </seg>
            <seg n="d7ccb207">
              Herr talman! Jag vill citera integrationsminister Erik Ullenhag:
              Det förekommer i dag en utbredd vardagsdiskriminering mot romer
              i det svenska samhället. Många romer känner dessutom en stor oro
              mot bakgrund av historien och dagens fördomar.
            </seg>
            <seg n="f6fe4393">
              I tisdags presenterade integrationsministern regeringens vitbok
              om kränkningar av och övergrepp mot romer i Sverige. Syftet var
              att ge ett erkännande åt offren och deras anhöriga och skapa förståelse
              för den romska minoritetens situation i Sverige i dag. Det är
              ett gediget material och hittills det mest omfattande arbete som
              har gjorts inom området.
            </seg>
            <seg n="984cac7e">
              Arbetet med vitboken startade för några år sedan. Och innan det
              hann slutföras och presenteras fick vi i närtid erfara och se
              bevis för hur romer behandlas och vad de utsätts för i dagens
              Sverige. Jag tänker på Skånepolisens register över romer. När
              detta uppdagades i höstas för allmänheten genom medierna blev
              det genast föremål för granskning av Säkerhets- och integritetsskyddsnämnden,
              som har tillsyn över polisens register. Nämnden kunde inte styrka
              att grunden för registreringen varit etnicitet, men den uttalade
              viss kritik för att gallringen inte gjorts på ett korrekt sätt,
              att tillgången till registret inte hade begränsats och att registret
              var för oprecist.
            </seg>
            <seg n="2235365a">
              Diskrimineringsombudsmannen inledde en tillsyn, överåklagaren
              vid Riksenheten för polismål inledde en förundersökning och Justitiekanslern
              inledde en förundersökning av Polismyndigheten i Skåne. Alla dessa
              tillsynsmyndigheter hade en eller flera anmärkningar på hur registret
              hade skötts av Skånepolisen, men samtliga granskningar lades ned
              och har avslutats.
            </seg>
            <seg n="092a55be">
              Det som pågår just nu är Justitieombudsmannens, JO:s, granskning
              av ansvarsfördelningen inom Skånepolisen. Vidare har regeringen
              gett Rikspolisstyrelsen i uppdrag att redovisa hur man kommer
              att säkerställa att det finns riktlinjer och rutiner för behandling
              av personuppgifter i polisens kriminalunderrättelseverksamhet.
              Datainspektionen har fått i uppdrag av regeringen att undersöka
              om det förekommer olaglig registrering av romer eller personer
              av annat etniskt ursprung inom socialtjänsten och bostadsmarknaden.
            </seg>
            <seg n="281637fe">
              En vitbok som beskriver historien är en viktig utgångspunkt för
              att stärka romers mänskliga rättigheter. Vitboken belyser övergrepp
              mot och kränkningar av romer under 1900-talet på områden som registreringar,
              steriliseringar, omhändertaganden av barn, fördrivning, deras
              tillgång till bostad samt arbete och utbildning. Romers situation
              i dag har ett samband med hur de har behandlats historiskt och
              den diskriminering som de utsatts för under en lång tid. Därför
              är kunskapen om historien viktig för regeringens fortsatta arbete
              med att förbättra levnadsförhållandena för romer.
            </seg>
            <seg n="8bac52b5">
              Regeringen påbörjade ett arbete i ett antal pilotkommuner och
              antog en strategi för romsk inkludering för några år sedan. Utöver
              de medel som finns för de nationella minoriteterna satsas det
              46 miljoner under 2012–2015 för att uppnå det övergripande målet
              att år 2032 ska romer ha likvärdiga möjligheter i livet som den
              som är icke-rom. Strategin omfattar sex samhällsområden: arbete,
              utbildning, bostad, hälsa och social trygghet, civilsamhället
              samt kultur och språk. Ett urval av dessa satsningar i strategin
              kommer även att göras på nationell nivå.
            </seg>
            <seg n="7ebbf622">
              I går fick vi veta att regeringen har tillsatt en kommission
              mot antiziganism. Kommissionens majoritet utgörs av romer. Syftet
              är att åstadkomma en kraftsamling i arbetet mot antiziganism och
              att överbrygga den förtroendeklyfta som finns mellan den romska
              gruppen och samhället i övrigt.
            </seg>
          </u>
          <note n="e4df0f91">
            Herr talman! Jag yrkar bifall till konstitutionsutskottets förslag
            till beslut.
          </note>
          <note type="speaker" n="a7737447">
            Anf. 6 STEFAN KÄLL (FP):
          </note>
          <u who="stefan_kall_6c6c4f" xml:id="i-1fe4fd06bed20cee-0" n="b9413e70">
            <seg n="72e86e42">
              Herr talman! Sverige har aldrig varit ett etniskt, språkligt
              eller kulturellt homogent land. Det är en seglivad myt. En del
              vill gärna att den myten lever kvar, men sanningen är att så länge
              som det har bott människor här i Sverige har det talats olika
              språk och funnits olika kulturer här.
            </seg>
            <seg n="c547164d">
              Minoritetspolitiken handlar om att synliggöra och skapa förutsättningar
              för våra historiska minoritetsspråk och de nationella minoriteterna,
              som i många generationer har funnits sida vid sida med majoritetsbefolkningen.
              Det kan lätt låta oskyldigt, men för den som berörs är det allvar.
            </seg>
            <seg n="06c7038d">
              Sverige har en lång historia av osynliggörande, marginalisering
              och ibland även direkt förtryck mot våra egna minoriteter. Det
              är något som vi måste göra upp med. Vi har här hört talare nämna
              Erik Ullenhags vitbok om övergrepp och kränkningar mot romer och
              resande under 1900-talet. Med Erik Ullenhags egna ord: Det är
              en historia att skämmas över.
            </seg>
            <seg n="0c026995">
              Det handlar om offentligt sanktionerad rasbiologi, sterilisering,
              systematisk kartläggning och registrering, inreseförbud specifikt
              riktade mot romer samt systematisk utestängning från skola, bostadsmarknad
              och arbetsmarknad.
            </seg>
            <seg n="bc1c072b">
              Det här är inte bara historia, utan detta påverkar oss också
              i dag. Majoritetsbefolkningens okunskap är ofta stor. Att göra
              upp med myten om det etniskt homogena Sverige är ett gemensamt
              ansvar.
            </seg>
            <seg n="8efbdab0">
              För Folkpartiet liberalerna är minoritetspolitiken en fråga om
              demokrati och om lika möjligheter. Den som identifierar sig som
              tillhörig en nationell minoritet ska ha samma möjligheter som
              alla andra att delta i samhället och bevara och utveckla sitt
              språk och sin kultur.
            </seg>
            <seg n="347dce97">
              Steg för steg höjer vi ambitionerna. I går tillsatte regeringen
              en kommission mot antiziganism, ledd av Thomas Hammarberg, där
              man återigen ska ta upp dessa frågor. Kommissionen har bred representation
              från romer och resande.
            </seg>
            <seg n="20867a72">
              Också när det gäller minoritetspolitiken i stort har förändringar
              gjorts sedan 2006. Folkpartiet har arbetat för att varje barn
              ska ha samma rätt att få modersmålsundervisning i något av de
              fem minoritetsspråken, även om språket inte används till vardags
              i hemmet. Detta blev verklighet efter att Folkpartiet tog över
              på Utbildningsdepartementet.
            </seg>
            <seg n="9c1cb926">
              För några veckor sedan tog vi nästa steg för att underlätta för
              modersmålsundervisning i minoritetsspråk genom en proposition
              om att ändra skollagen, gällande de nationella minoritetsspråken,
              och slopa kravet på att en vårdnadshavare ska ha språket som modersmål
              och att eleven ska ha grundläggande kunskaper i språket.
            </seg>
            <seg n="8995707a">
              Förvaltningsområdena för de nationella minoritetsspråken har
              ökat kraftigt sedan alliansregeringen tog över.
            </seg>
            <seg n="21208e13">
              Tidigare var det bara i Tornedalen och några andra delar av Norrbotten
              som det fanns en rätt för enskilda att använda minoritetsspråk
              i kontakter med myndigheter och en rätt till förskoleverksamhet
              och äldreomsorg helt eller delvis på minoritetsspråk.
            </seg>
            <seg n="a4c56e17">
              De senaste åren har antalet kommuner ökat radikalt. Nu omfattar
              det samiska förvaltningsområdet nästan hela Norrlands inland plus
              Umeå kommun, och det finska förvaltningsområdet har utökats med
              ett stort antal kommuner i Mälardalen och Mellansverige, där många
              har finska som modersmål. Antalet kommuner växer hela tiden.
            </seg>
            <seg n="b6dd24ae">
              Vi gick till val på att höja ambitionerna i minoritetspolitiken,
              och vi håller vad vi lovar.
            </seg>
            <seg n="44705f2f">
              Jag började med att säga att det här kan låta oskyldigt, men
              det är det inte.
            </seg>
            <seg n="e6ce04b1">
              Det är bara två dagar sedan vitboken om övergrepp mot och kränkningar
              av romer och resande presenterades. Och det är bara ett par månader
              sedan ett parti här i kammaren, Sverigedemokraterna, krävde ett
              totalt stopp för alla riktade åtgärder för den nationella minoriteten
              romer. Hela budgetanslaget, varenda krona, skulle dras in. I tisdags
              talade Sverigedemokraterna med mycket små bokstäver om detta.
              Men det är vad deras politik går ut på. Minoritetspolitik är inget
              oskyldigt litet sidospår i politiken. Det är här som de grundläggande
              värderingarna testas.
            </seg>
          </u>
          <note n="4ba36f37">
            Jag yrkar bifall till förslaget i utskottets betänkande.
          </note>
          <note type="speaker" n="3952aff0">
            Anf. 7 PER-INGVAR JOHNSSON (C):
          </note>
          <u who="per-ingvar_johnsson_a22d33" xml:id="i-7a5cbe7a95f7869e-0" n="d037359b">
            <seg n="0a720f13">
              Herr talman! Vi har i konstitutionsutskottet behandlat 20 motionsyrkanden
              från den allmänna motionstiden som handlar om minoritetsfrågor.
              Vi redovisar det nu i detta betänkande, KU24.
            </seg>
            <seg n="6f0db4e3">
              Jag ska inte upprepa de synpunkter som här har framförts om minoritetsfrågorna
              där vi är överens. Jag vill redovisa vad jag själv främst har
              jobbat med under de diskussioner vi har haft i konstitutionsutskottet.
            </seg>
            <seg n="99c82ef7">
              Jag har försökt få till stånd en mer positiv skrivning än den
              som ursprungligen fanns och som har funnits i riksdagens och regeringens
              tidigare skrivelser när det gäller finlandssvenskarnas ställning
              som en minoritet i Sverige.
            </seg>
            <seg n="accd639f">
              På grund av att finlandssvenskarna, alltså de svensktalande som
              flyttat från Finland till Sverige, inte är en språklig minoritet
              i Sverige har de aldrig fått ett erkännande som en minoritetsgrupp
              i Sverige. Deras gemenskap kommer till uttryck bland annat i den
              finlandssvenska föreningen Fris. Några av oss ledamöter i konstitutionsutskottet
              var för en dryg månad sedan på ett av finlandssvenskar välbesökt
              Runebergsmingel i deras lokal på Söder i Helsingfors.
            </seg>
            <seg n="53270638">
              Frågan om finlandssvenskarnas ställning som minoritet har tagits
              upp i en riksdagsmotion av min partikollega Kerstin Lundgren.
              Föreningen Fris har skrivit till konstitutionsutskottet och stött
              de synpunkter som Kerstin Lundgren framför i sin motion.
            </seg>
            <seg n="d17ea401">
              Även om motionen inte tillstyrks av konstitutionsutskottet har
              vi gjort en i jämförelse med tidigare beslut något mer positiv
              skrivning i minoritetsfrågan för finlandssvenskarna.
            </seg>
            <seg n="e91218e6">
              Jag vill också nämna att konstitutionsutskottet i detta ärende
              avstyrker en sverigedemokratisk motion om att sametinget ska avskaffas.
            </seg>
          </u>
          <note n="eee598b2">
            Herr talman! Jag yrkar bifall till förslaget i konstitutionsutskottets
            betänkande.
          </note>
          <note type="speaker" n="8fd91c47">
            Anf. 8 TUVE SKÅNBERG (KD):
          </note>
          <u who="tuve_skanberg_abfeb0" xml:id="i-0b7c3ffa0f785fe1-0" n="d8be2d9e">
            <seg n="2c52b3ea">
              Herr talman! Det är 20 motionsyrkanden som vi har att hantera,
              och därav kan man möjligen sluta sig till att debatten inte blir
              så oerhört engagerad. Vi har inte mycket repliker, och vi håller
              våra anföranden.
            </seg>
            <seg n="909bcd35">
              Men låt mig, herr talman, understryka att ämnet är viktigt. Det
              är ingen som i detta betänkande motsätter sig åtgärder för att
              hjälpa till exempel romerna i deras situation och deras utsatthet,
              judarna i Malmö eller de muslimer vars burka eller slöja blir
              avriven. Alla står vi bakom att detta är oacceptabelt och att
              vi vill ha förändringar.
            </seg>
            <seg n="117d680c">
              Den ena talaren efter den andra har pekat på vad regeringen faktiskt
              har gjort och hur vi har motionerat från alla partier. Men låt
              mig säga: Vi är ännu inte framme.
            </seg>
            <seg n="38dda90e">
              Jag bor i Skåne, och jag vet av personlig erfarenhet hur det
              är för unga judiska män och kvinnor, som jag känner, att inte
              kunna vandra på Malmös gator. Till och med de som har det traditionella
              mellanösternutseendet kan bli angripna på Malmös gator, och de
              drar sig för att åka in till Malmö. Detta är inte acceptabelt.
            </seg>
            <seg n="0bef777c">
              Det är inte acceptabelt att synagogan i Malmö måste vara som
              en bunker, där man går genom slussar. Till stor del bekostas hela
              det här slussväsendet av den judiska församlingen själv, även
              om samhället går in med en viss hjälp. Det är inte acceptabelt.
              Så kan vi inte ha det.
            </seg>
            <seg n="9965c226">
              Det är likadant när jag går härifrån och till Sergels torg och
              kommer att se just de romer som vi har debatterat. De är inte
              svenska medborgare utan rumänska, men de är likväl romer, de fattigaste
              i Europa, som har tagit sig hit till Sverige. Vi går förbi dem,
              med eller utan en blick på dem.
            </seg>
            <seg n="69a4bad7">
              När jag gick hit i dag på morgonen till denna debatt kom det
              en rom och försökte få mig att lägga en slant i en pappersmugg.
              Jag måste erkänna att jag inte gjorde det.
            </seg>
            <seg n="e8a0c1b8">
              Vad kan vi göra? Till att börja med kan vi säga att de inte är
              vårt problem: De här romerna är inte svenska medborgare, och någon
              annan får ta hand om dem.
            </seg>
            <seg n="01e339f9">
              Ja, det är väl sant. Så är det – vi kan inte hjälpa alla. Men
              dessa romer skulle vi kunna hjälpa genom att sätta tryck på Rumänien,
              vars medborgare de faktiskt är, så att de pengar som EU avsätter
              verkligen går till fattigdomsbekämpning i Rumänien.
            </seg>
            <seg n="8a9ee2c2">
              Jag vet inte om det hjälper ditt och mitt samvete, men det är
              förvisso ett problem som måste lösas. Och här har Sverige ett
              medmänskligt ansvar att se till att vi inte går förbi dessa människor.
              De är också vår nästa, även om jag gick förbi för inte så länge
              sedan.
            </seg>
            <seg n="860e54ab">
              Fattigdomsbekämpning är större än att bara ge en liten peng i
              en pappersmugg. Det handlar också om att se till att vi åtminstone
              börjar i EU med fattigdomsbekämpning, och pengar finns avsatta
              för detta, också för dessa romer.
            </seg>
            <seg n="11f61928">
              Det har nämnts om vitboken och kommissionen för att hjälpa svenska
              romer. Allt detta är bra. Men vi har mer att göra. Regeringen
              är på god väg. Men tyvärr: Jag vill bara påminna om att vi har
              en resa framför oss.
            </seg>
          </u>
          <note n="7c7a7b0d">
            Jag yrkar bifall till förslaget i betänkandet.
          </note>
          <note type="speaker" n="3cbbb85c">
            Anf. 9 KERSTIN LUNDGREN (C):
          </note>
          <u who="kerstin_lundgren_567b92" xml:id="i-df0d844812b733e5-0" n="b595db88">
            <seg n="07665cc1">
              Herr talman! Tack till konstitutionsutskottet, som har behandlat
              även min motion! Den är en av de 20 motioner som behandlas i detta
              betänkande och handlar om frågan om finlandssvenskarnas ställning
              som nationell minoritet.
            </seg>
            <seg n="ff2b9bb2">
              Det är en del som fortfarande kvarstår olöst trots översyn och
              förnyade lagar och trots diskussioner som har pågått rätt länge.
              Jag är själv engagerad i de här frågorna sedan 2002.
            </seg>
            <seg n="347b8e80">
              Det är den näst största minoritetsgruppen i Sverige vi talar
              om. Runt 100 000 identifierar sig som finlandssvenskar.
            </seg>
            <seg n="8a1a3555">
              De nationella minoriteterna – samer, tornedalingar, sverigefinnar,
              romer och judar – gavs 1999 ställning som nationella minoriteter
              i Sverige utifrån Europarådets konventioner, som Sverige har undertecknat.
              Grunden är att alla ska ha rätt att få vara olika som individer.
              Vissa vill bevara sitt kulturarv; andra vill inte bli intvingade
              i någon grupp. Vi måste lära oss av våra misstag, tycker jag,
              och inte till följd av missriktad hjälpsamhet tala om för människor
              vad som är rätt för dem.
            </seg>
            <seg n="30ac3b99">
              Minoritetsspråkskommittén angav tonen för de nationella minoriteterna
              i Sverige. Det gjorde att man måste ha finska som modersmål för
              att få räkna sig som sverigefinne. Det kravet gäller inte för
              någon av de andra minoriteterna, och det är heller inget exklusivt
              krav i Europarådets konvention för skydd av nationella minoriteter.
              Där handlar det snarare om minoritetsspråkskonventionen.
            </seg>
            <seg n="3c5a46a5">
              Sverige erkänner alltså bara delvis en nationell minoritet som
              har rötter i Finland. Sverigefinländarna delas upp i en grupp
              som får nationell status och en som inte får den statusen.
            </seg>
            <seg n="1c5ef4d3">
              Finlandssvenskarna i Sverige har därmed diskvalificerats som
              nationell minoritet trots att de uppfyller alla kriterier för
              att få klassas som sådan som Europarådet ställer upp. De har en
              uttalad samhörighet, de står till antalet inte i en dominerande
              ställning till resten av befolkningen, de har en traditionell
              och kulturell särart, de har historiska band till Sverige och
              de har en självidentifikation, det vill säga de vill både som
              individer och som grupp behålla sin finlandssvenska identitet.
            </seg>
            <seg n="ed4d12f8">
              Av artikel 5, som vi har ratificerat, framgår det att de nationella
              minoriteterna ska ha möjlighet att behålla och utveckla sin kultur
              och bevara de väsentliga beståndsdelarna i sin identitet, och
              det är mer än språk.
            </seg>
            <seg n="f9f4445c">
              Det är mer än språk. Det har Sverige och vi ännu inte lyckats
              fånga upp. Därför har vi som majoritetsbefolkning delat den sverigefinländska
              gruppen i två delar. Den ena, språkdelen, har givits ett särskilt
              skydd för hela sin identitet – sitt kulturarv, sin historia och
              sin koppling till Finland. Den andra delen har inte givits den
              rätten. Trots att vi har så väldigt långvariga band har vi inte
              klarat av den uppgiften.
            </seg>
            <seg n="5e037bdf">
              Jag tycker, herr talman, att det finns alla skäl för oss alla
              att fundera över hur vi ska kunna förändra den här verkligheten
              för människor i Sverige, för vår näst största minoritetsgrupp.
            </seg>
            <seg n="3d9fd2a5">
              Jag är glad, herr talman, att utskottet ändå har öppnat en liten
              springa genom sitt svar på min motion. Jag hoppas att vi tillsammans
              ska kunna ta denna fråga vidare och lösa den konflikt som vi av
              missriktad hjälpsamhet har åstadkommit.
            </seg>
            <seg n="fca23644">
              Jag kommer inte att yrka bifall till min motion. Jag vill tacka
              min partikamrat Per-Ingvar Johnsson och andra som har varit verksamma
              för att försöka öppna den här springan. Jag hoppas att vi tillsammans,
              herr talman, ska kunna göra dörren vidöppen och lösa en konflikt
              som vi, inte den näst största minoritetsgruppen i Sverige, har
              skapat.
            </seg>
          </u>
          <note type="speaker" n="b3150d22">
            Anf. 10 RAIMO PÄRSSINEN (S):
          </note>
          <u who="raimo_parssinen_4608d0" xml:id="i-0fc8e5d14c4648a3-0" n="2db81dc9">
            <seg n="9d1b73dd">
              Herra puhemies – herr talman! Jag vill bara påminna kammaren
              om att det i Sveriges riksdag talades finska ända fram till år
              1809, då vi olyckligtvis förlorade vår östra rikshalva till Ryssland.
            </seg>
            <seg n="4430d0b2">
              Jag har valt att begära ordet i den här frågan eftersom jag är
              djupt engagerad i den. Jag är också ordförande i Svensk-finska
              föreningen här i riksdagen. Alla partier är representerade i den,
              och vi är helt överens om tagen. Vi har inte heller för avsikt
              att skapa några politiska strider om frågorna om sverigefinnars
              framsteg och stärkande av det finska språket i Sverige; det är
              viktigt att framhålla.
            </seg>
            <seg n="e298f61d">
              Ändå blir jag glad när vi i dag från Socialdemokraterna, Vänsterpartiet
              och Miljöpartiet får bifall och en reservation gällande min och
              Pyry Niemis motion om en nationell strategi för stärkande av det
              finska språket. Det är oerhört viktigt.
            </seg>
            <seg n="c723bfd3">
              Herr talman! När Koski-Vähälä, Rauhala, Karhu, Kupari och även
              min familj kom till östra Jämtland och började röja skog där blev
              det en stor finsk koloni. Men att jag aldrig fick möjligheten
              att stärka mitt finska språk via skolsystemet i Sverige beklagar
              jag allvarligt och djupt i dag. Det är nämligen en viktig del
              av min och andra sverigefinnars identitet.
            </seg>
            <seg n="25a3fab8">
              Det här går i arv i generationer. Därför måste vi gå framåt på
              bred front, även om vi gör det försiktigt och sakta, eftersom
              det inte är någon partiskiljande fråga – eller inte borde vara
              det.
            </seg>
            <seg n="493aa62c">
              Vår motion som handlar om den nationella strategin för finska
              språket är ingen svår sak. Det är ett påbörjat arbete för att
              se vilka brister som finns i dag – vi känner till många av dem
              – och på vilket sätt vi kan undanröja dem, vilket är jätteviktigt.
            </seg>
            <seg n="1194618e">
              Jag önskar tillsammans med många andra att vi kan ta steg framåt
              i just den här frågan, för vi pratar om väldigt många som finns
              i landet i dag och som har sin historia i Finland många generationer
              tillbaka eller alldeles nyligen. Vi har byggt det här landet tillsammans.
              Därför kommer vi att fortsätta vårt arbete.
            </seg>
            <seg n="5fa31461">
              Jag beklagar att regeringspartierna inte kunde ta ställning för
              det här i dag, men de kanske gör det framöver. Det är väldigt
              viktigt.
            </seg>
            <seg n="88287d4b">
              Vi har också en kampanj, herr talman, som handlar om att man
              ska kunna se finsk tv, TV Finland, i hela Sverige. Här har vi
              åstadkommit att få göra en uppvaktning av kulturministern för
              att gemensamt, alla partier tillsammans, försöka ta kliv framåt.
            </seg>
            <seg n="8c11a83b">
              Herr talman! Jag tänker på min gamla mamma på Persgården i Hofors.
              Hon är 89 år nu men kan inte få service och omsorg på finska,
              vilket jag djupt beklagar. Det finns en kader av människor ute
              i arbetslivet som har finskt ursprung och som skulle behöva revitalisera
              sitt språk och våga använda det eftersom det är fler som behöver
              få vård och omsorg på ålderns höst på just finska språket. Vi
              fungerar så, alla vi människor, att vi faller tillbaka på vårt
              modersmål.
            </seg>
            <seg n="df65f618">
              Jag är glad att vi har fått en gemensam reservation från tre
              partier. Nästa gång, herr talman, kanske vi kan få med oss fler
              partier i denna ytterst viktiga fråga som berör nästan 700 000
              människor i detta land.
            </seg>
          </u>
          <note type="speaker" n="d0129642">
            Anf. 11 PYRY NIEMI (S):
          </note>
          <note n="31cfb526">
            Herr talman! Minä olen suomenkielinen edustaja Ruotsin valtiopäivällä
            – jag är en finskspråkig ledamot i den svenska riksdagen.
          </note>
          <u who="pyry_niemi_f2ba76" xml:id="i-15d1e871c7734656-0" n="779b9204">
            <seg n="17e7bae1">
              Det känns stort att diskutera de här frågorna. Jag flyttade till
              Sverige 1970. Jag har gått i svensk grundskola och gymnasieskola
              och på svenskt universitet och fått ta del av den stora, fina
              svenska välfärden. Jag har nästan tappat bort det finska språket
              men ändå i någon mån och mening alltid kämpat för att behålla
              det – kulturellt, socialt, funktionellt och även i arbetslivet.
            </seg>
            <seg n="ba729cad">
              Vi är närmare 700 000 sverigefinnar i Sverige i dag – andra eller
              tredje generationen – som har långa, djupa historiska band till
              Finland och som känner en stolthet och tacksamhet över allt som
              har skett över sekler, i samverkan och harmoni, under krig och
              i fredstid. Med detta i bagaget känner jag också en stor trygghet
              med att det finska språket kommer att överleva i Sverige och att
              det svenska språket kommer att överleva i Finland.
            </seg>
            <seg n="cccaa5b2">
              Det som är bekymmersamt är att många av dem som invandrade till
              Sverige på 1950- och 1960-talet nu börjar komma i den ålder då
              de börjar tappa det svenska språket. Var landar de då rent språkmässigt?
              Jo, i sitt ursprungsspråk, och det är ofta finskan. Vi ser det
              i många kommuner i dag, speciellt traditionella bruksorter, dit
              många invandrade från Finland till Sverige för att stärka den
              svenska konkurrenskraften och ge möjligheter till utökad produktion
              och tillväxt. I dag behärskar de inte det svenska språket mer.
              Därför är förvaltningsområdena viktiga.
            </seg>
            <seg n="66f329bd">
              På samma sätt är det också för den generation som jag tillhör,
              som föddes på 60-talet. Vi börjar alltmer tappa kopplingen till
              Finland av flera skäl, framför allt för att det inte finns identifikation
              att anknyta till. Vi tappar möjligheterna att se på finsk television.
              Språket revitaliseras inte på det sätt som vi behöver. Vi borde
              också få mer tillgång till forskning och beprövad erfarenhet när
              det gäller modern språkteknologi på finska.
            </seg>
            <seg n="d8eaa9a8">
              Allt detta kokar samman till att vi behöver en nationell handlingsplan
              för detta minoritetsspråk. Det behövs ända ned i den ålder då
              man börjar på förskolan och i de kommunala grundskolorna, där
              vi vet att det råder en obalans, dels när det gäller att få tag
              i lärare, pedagoger, som kan det finska språket, dels när det
              gäller olika kommuners inställning till rätten att få tillgång
              till sitt eget minoritetsspråk.
            </seg>
            <seg n="91074bf6">
              Detta är ett första steg. Vi vill se handlingsplaner för de andra
              nationella minoriteterna också. Det ena utesluter inte det andra,
              men det är bra att börja med den grupp som är störst för att kunna
              skapa de bästa förutsättningarna.
            </seg>
            <seg n="8c8b6907">
              Förvaltningsområdena i all ära – de är bra, och vi ska fortsätta
              värna dem – men de går inte på djupet i de väsentligaste frågorna
              när det gäller det finska språket. Det handlar mer om service
              och tjänster. Vi måste också visa och kanalisera hur vi vetenskapligt
              kan få fram det finska språkets ställning i det moderna svenska
              samhället och samtidigt värnar den goda samverkan som historiskt
              har funnits mellan Finland och Sverige.
            </seg>
          </u>
          <note n="b964ae78">
            Överläggningen var härmed avslutad.
          </note>
          <note n="ccb06212">
            8 § Arbetsrätt
          </note>
          <note type="speaker" n="567c5cd6">
            Anf. 12 JOHAN ANDERSSON (S):
          </note>
          <u who="johan_andersson_08c8d7" xml:id="i-e805f653025684f9-0" n="86688ed3">
            <seg n="24c07285">
              Herr talman! I dag ska vi behandla 122 motionsyrkanden om arbetsrättsliga
              frågor som väcktes under allmänna motionstiden 2013. Det stora
              antalet motionsyrkanden visar tydligt att det finns ett stort
              politiskt intresse för arbetsrättslagstiftningen och arbetsmarknadspolitiken.
            </seg>
            <seg n="75f97425">
              Vi socialdemokrater står naturligtvis bakom samtliga av våra
              reservationer i betänkandet, men för tids vinning yrkar jag bifall
              endast till reservation 2.
            </seg>
            <seg n="5846a4af">
              Sedan maktskiftet 2006, då Sverige fick en borgerlig regering,
              har det skett stora förändringar för den enskilde anställde vad
              avser arbetsrätten. Lejonparten av de stora försämringarna skedde
              under förra mandatperioden, 2006–2010.
            </seg>
            <seg n="ee62c060">
              Eftersom detta är den sista arbetsrättsdebatten före valet kommer
              jag nu att göra en summering av de förändringar man har genomfört
              i lagstiftningen under de två gångna mandatperioderna.
            </seg>
            <seg n="092f3211">
              Man har gjort förändringar när det gäller anställningsskyddet.
              Det var en av de första åtgärder man vidtog efter valet 2006.
              Det handlade om att man införde allmän visstidsanställning. Det
              var ett sätt att låta fler gå på otrygga anställningar än vad
              som var fallet tidigare. Antalet personer med visstidsanställningar
              har ökat kraftigt de senaste åren. Jag återkommer lite längre
              fram om vad vi har för recept för att klara ut de här frågorna.
            </seg>
            <seg n="fde2f262">
              En annan förändring som har skett är att det i dag är lättare
              att kringgå lag och kollektivavtal. Då handlar det om att man
              har uppdragsgivare med F-skattsedel. Det traditionella anställningsskyddet
              ser annorlunda ut och har förändrats och framför allt försämrats
              för den enskilde.
            </seg>
            <seg n="8339cdcb">
              Man har försämrat jämställdhetslagstiftningen när det gäller
              kartläggning och andra delar. Nu pågår ett arbete som förhoppningsvis
              kan leda till en förnyad lagstiftning på detta område framöver,
              vilket vi hoppas.
            </seg>
            <seg n="d06f61be">
              Det har varit svårare att teckna avtal och förhandla med utländska
              arbetsgivare. Även där ska jag nämna att det pågår ett arbete,
              framför allt från EU:s sida, för att stärka även denna del. När
              vi behandlade lagstiftningen hade vi krav om att man skulle utse
              en behörig representant som också skulle ha mandat att teckna
              avtal. Nu blev det dess värre inte så.
            </seg>
            <seg n="49c3e854">
              Man har ändrat reglerna om övertid och skyddskommitté, vilket
              vi ser som en försämring för den enskilde.
            </seg>
            <seg n="6e73355a">
              Vad vill då vi socialdemokrater när det gäller arbetsrätten och
              arbetsmarknadspolitiken? Vi har slagit fast ett antal grundläggande
              punkter.
            </seg>
            <seg n="7a2e5bfe">
              Först och främst är full sysselsättning det övergripande målet
              för oss socialdemokrater. Vi har väckt motioner med ett kraftfullt
              ekonomiskt program mot arbetslösheten, framför allt inriktat på
              de grupper som har svårast att komma tillbaka till arbetsmarknaden.
              Då är det framför allt två grupper vi tänker på: ungdomar och
              de som är långtidsarbetslösa.
            </seg>
            <seg n="0a334402">
              Vi vill se kraftfulla offentliga investeringar för fler jobb.
              Det handlar om att använda offentlig sektor på ett helt annat
              sätt, så att den kan vara en del av en regulator inom arbetsmarknadspolitiken.
            </seg>
            <seg n="cb98f413">
              Resultaten i den svenska skolan ska vändas. Det har vi lagt många
              förslag om, och en del av dem har man nu anammat från alliansregeringen,
              vilket är positivt, men det finns mycket mer kvar att göra när
              det gäller skolan.
            </seg>
            <seg n="9e7712d5">
              Kvaliteten i välfärden ska höjas. Sverige ska gå före på miljöområdet.
              Och inte minst vill vi skapa ordning och reda på arbetsmarknaden.
            </seg>
            <seg n="ba5b1bb3">
              Jag kommer inte att gå igenom alla våra reservationer och yrkanden
              i betänkandet – då skulle vi behöva betydligt längre tid för att
              debattera – men jag ska nämna några av dem.
            </seg>
            <seg n="9a727953">
              Rätt till heltid är en fråga där jag som tidigare kommunalråd
              och verksam i offentlig sektor under många år kan bli besviken
              över att vi inte har kommit längre. Då gäller det framför allt
              offentlig sektor, som vi ju i mångt och mycket själva styr politiskt.
              Vi socialdemokrater anser att heltid ska vara en norm på arbetsmarknaden.
              Heltid ska vara en rättighet och deltid en möjlighet. Vi vill
              att det i första hand ska lösas genom förhandlingar och kollektivavtal.
              Om det inte lyckas är vi beredda till en lagstiftning.
            </seg>
            <seg n="35b8170f">
              Här har vi ett stort arbete kvar att göra när det gäller kommuner
              och landsting. Landstingen ser det just nu bättre ut i när det
              gäller heltidsanställningar, men i kommunerna har vi väldigt mycket
              kvar att göra.
            </seg>
            <seg n="ec74db18">
              Det här tror jag kommer att bli en avgörande fråga framöver när
              det gäller arbetstid, när det gäller anställningsformer och när
              det gäller rätt till heltid i offentlig sektor.
            </seg>
            <seg n="cde7b544">
              De kommande sju åren är det ungefär 420 000 som ska nyrekryteras
              i offentlig sektor. Kan då inte offentlig sektor garantera en
              bra arbetsmiljö, en bra anställningstrygghet och rätt till heltid
              tror jag att det kommer att bli svårt när vi kommer att få brist
              på arbetskraft.
            </seg>
            <seg n="3e8953cf">
              Rullande visstidsanställningar är också ett gissel på svensk
              arbetsmarknad. Vi har i vår kommittémotion föreslagit en begränsningsregel
              för hur länge rullande visstidsanställningar kan fortgå. Vi föreslår
              maximalt 24 månader under en femårsperiod, då allmän visstidsanställning,
              vikariat och provanställning övergår till en tillsvidareanställning.
            </seg>
            <seg n="1610c4e7">
              Där har TCO gjort en anmälan till Europeiska kommissionen, EU-kommissionen,
              som tycker att man bryter mot det ramavtal som finns kring detta.
              Det har varit många turer i den frågan. Jag kan bara konstatera
              att regeringen som en mätt katt har motiverat sitt yttrande med
              att Sverige behöver en viss andel visstidsanställningar för att
              klara den svenska modellen.
            </seg>
            <seg n="f12f30ce">
              Grundregeln på svensk arbetsmarknad är naturligtvis att tillsvidareanställning
              ska vara en huvudregel. Det är viktigt att vi i arbetsmarknadsutskottet
              i den här kammaren står upp för den delen.
            </seg>
            <seg n="e6f6d89c">
              Nu återstår det att se hur man från EU-kommissionen kommer att
              agera utifrån den svenska regeringens svar på den berättigade
              kritiken. Jag kan också konstatera att det har varit en hel del
              turer när det gäller korrespondensen med Europeiska kommissionen.
              Det har varit sekretessbelagda handlingar och annat, vilket känns
              lite märkligt i en fråga som borde ha ett stort allmänintresse.
            </seg>
            <seg n="3c84a8a6">
              Vi socialdemokrater har i vår kommittémotion föreslagit att man
              ska ta bort undantaget i lagen om anställningsskydd, att arbetsgivare
              med färre än tio anställda får undanta två personer från turordningsreglerna.
            </seg>
            <seg n="cccbbece">
              Detta är naturligtvis en väldigt viktig fråga. Det är svårbegripligt.
              Jag var för några veckor sedan på ett litet företag där man hade
              gjort neddragningar utan att över huvud taget motivera varför
              man hade undantagit två personer. Det innebär att det blir en
              osund stämning på arbetsplatsen. Det är svårt att förklara varför
              den ena får vara kvar och inte den andra när man inte ens behöver
              motivera varför man undantar Kalle och Pelle men inte de andra.
            </seg>
            <seg n="caaf5024">
              En annan viktig fråga som vi belyser i betänkandet handlar om
              huvudentreprenörsansvar. En riksdagsmajoritet krävde i mars 2012
              att regeringen inom kort skulle återkomma till riksdagen med hur
              man ska säkerställa ändamålsenliga regler för uppdragsgivares
              och huvudentreprenörers ansvar i utstationeringssituationer.
            </seg>
            <seg n="d77c8ce1">
              Utskottet förklarade vid behandlingen av frågan bland annat att
              gällande regelverk inte säkerställer att till Sverige utstationerade
              arbetstagare, särskilt när flera underentreprenörer bildar så
              kallade entreprenadkedjor, erhåller intjänade löner med mera.
              Vi anser från Socialdemokraternas sida att riksdagens tillkännagivande
              är väl avvägt.
            </seg>
            <seg n="60650e0e">
              Det är beklagligt att den moderatledda regeringen inte återkommer
              till riksdagen med åtgärder i linje med tillkännagivandet. Vi
              förväntar oss att regeringen, i enlighet med tillkännagivandet,
              snarast återkommer till riksdagen med initiativ i syfte att säkerställa
              ändamålsenliga regler för uppdragsgivares och huvudentreprenörers
              ansvar i utstationeringssituationer.
            </seg>
            <seg n="23fe74dd">
              Vi ser ordning och reda på arbetsmarknaden som en viktig fråga.
              Därför har vi tillsammans med Landsorganisationen, LO, tagit fram
              ett tiopunktsprogram med konkreta åtgärder som vi vill införa
              på svensk arbetsmarknad för att få goda villkor och för att människor
              som i dag är anställda ska känna sig trygga i sin anställning.
              Och inte minst handlar det om dem som kommer till Sverige och
              ska jobba.
            </seg>
            <seg n="31f8b889">
              Vi föreslår att man ska riva upp lex Laval. Nu pågår det ett
              arbete inom Utstationeringskommittén med att se över hur det ser
              ut. Jag måste säga att jag hittills tycker att arbetet har gått
              bra i den här gruppen. Nu kommer vi snart till ett skarpt arbete
              med att ta fram konkreta förslag. Då får vi se om samarbetsviljan
              är lika stor kring detta.
            </seg>
            <seg n="9dc24993">
              Vi tycker att det är viktigt att utländska företag som är verksamma
              i Sverige ska registrera sig här. Det måste finnas en fysisk eller
              juridisk person som man kan ställa till svars. Kollektivavtal
              ska kunna tecknas med företrädare som har rättskapacitet.
            </seg>
            <seg n="963884bb">
              Arbetstagare från tredjeland måste försäkras kollektivavtalsenliga
              arbetsvillkor. Arbetserbjudandet måste göras juridiskt bindande.
              Där känns det särskilt glädjande att man nu också håller på att
              se över lagen om offentlig upphandling på EU-nivå. Det kommer
              att kunna medföra att vi kan ställa även de kraven på svensk arbetsmarknad.
            </seg>
            <seg n="a157fd48">
              Offentlig sektor är en stor upphandlare. Det handlas upp för
              ungefär 500 miljarder årligen i offentlig sektor. Det är naturligtvis
              viktigt att de som gör de här jobben på uppdrag av kommuner och
              landsting också har sjysta villkor.
            </seg>
            <seg n="ffc622d5">
              Detta är en del av det som vi har föreslagit när det gäller möjligheten
              att få bättre ordning och reda på arbetsmarknaden.
            </seg>
            <seg n="d00c1dc5">
              Slutligen handlar det om det senaste riksdagsåret, som vi inledde
              för en tid sedan. Vi hade ganska stora förväntningar på vår nytillträdda
              arbetsmarknadsminister Elisabeth Svantesson. Hon hade chansen,
              när vi gick in i ett valår, att lägga fram konkreta förslag på
              åtgärder som behövs när det gäller arbetsmarknaden för att vi
              ska få fler anställbara, få fler unga i jobb och få ut fler långtidsarbetslösa
              på arbetsmarknaden. Därför var det med spänning som vi såg fram
              emot att regeringens propositionsförteckning skulle presenteras.
              Då kan ni förstå den förlorade glädjen när propositionsförteckningen
              kom och den var tom och innehållslös när det gällde Arbetsmarknadsdepartementets
              verksamhetsområde.
            </seg>
            <seg n="bdfe7f89">
              Från Socialdemokraternas sida plockade vi fram tio konkreta förslag
              som vi tyckte att arbetsmarknadsministern borde ha lagt fram för
              att underlätta och framför allt för att kunna återskapa förtroendet
              på den svenska arbetsmarknaden och för att få fler anställbara
              och få ut fler i arbete.
            </seg>
            <seg n="a72cbe53">
              Det handlar om utbildningskontrakt för unga. Det handlar om att
              reglera frågan om huvudentreprenörsansvar. Det handlar om att
              avskaffa fas 3. Det handlar om att göra om Arbetsförmedlingen
              till en matchningsspecialist. Det handlar om att reformera arbetsmarknadsutbildningen
              så att fler ges möjlighet att komma in i arbetsmarknadsutbildning
              och på så sätt också kan få jobb. Det handlar om de funktionsnedsattas
              situation på arbetsmarknaden. Det handlar om att reformera a-kassan
              för deltid, det vill säga att man ska stimulera så att fler kan
              komma in på arbetsmarknaden. Om det är en deltidsanställning ska
              man naturligtvis ta den och då under en period också kunna markera
              kassa. Det handlar om att stoppa missbruket av visstidsanställningar.
              Det handlar om att inrätta ett valideringscentrum. Och inte minst
              handlar det om den fråga som vi har drivit aktivt från Socialdemokraternas
              sida – att avskaffa aktivitetsförbudet för unga.
            </seg>
            <seg n="6b78a777">
              Herr talman! Nu går vi in i en ny valrörelse – den har redan
              börjat för många av oss. Det kommer att bli ett avgörande val
              i september månad när det gäller synen på svensk arbetsmarknad
              och synen på arbetsrätten.
            </seg>
            <seg n="9dc29557">
              Det ligger färdiga förslag på Arbetsmarknadsdepartementet som
              den kommande arbetsmarknadsministern, om denna av olycka skulle
              vara borgerlig, bara har att rulla ut för att sedan lägga fram
              konkreta propositioner. Det handlar om Uppsägningstvistutredningen
              – det är en sådan fråga. Det kommer att innebära att man kommer
              att ta bort jämviktsförhållandet på svensk arbetsmarknad. Det
              handlar om ledigheter för fackliga studier. Det kommer att innebära
              att man i allra högsta grad begränsar möjligheten till ledighet
              för fackliga studier. Den frågan har under de två senaste mandatperioderna
              varit uppe tre gånger för beslut, men man har från regeringens
              sida i sista sekund dragit tillbaka den.
            </seg>
            <seg n="0d9b738e">
              Jag hoppas innerligt att vi får en bra debatt om den kommande
              arbetsmarknadspolitiken. Jag tror att alla politiska partier i
              kammaren har att vinna på att få en riktigt bra debatt i samband
              med valrörelsen, för jobben kommer att vara den absolut viktigaste
              frågan inför valet 2014.
            </seg>
          </u>
          <note type="speaker" n="05b4e5c8">
            Anf. 13 MEHMET KAPLAN (MP):
          </note>
          <u who="mehmet_kaplan_77f008" xml:id="i-973fab3819a3052d-0" n="cf91a6d6" next="i-dc8af0bc69fa84b8-0">
            <seg n="4d543c15">
              Herr talman! Jag ska tala om fackliga rättigheter. Starka fackföreningar
              är ett centralt instrument för en rättvis fördelning av resurser
              och för en hållbar utveckling. När människor organiserar sig och
              kräver sina rättigheter och rimliga arbetsvillkor kan de förändra
              maktstrukturer och därmed hela samhällen. Fungerande fackliga
              organisationer ger bättre arbets- och levnadsvillkor och stimulerar
              en inkluderande tillväxt.
            </seg>
            <seg n="406c24dc">
              Enligt ILO saknar fortfarande mer än två tredjedelar av alla
              arbetstagare grundläggande skydd för sina mänskliga rättigheter
              i arbetslivet. I länder som Colombia, Guatemala, Vitryssland,
              Zimbabwe och Swaziland är det fortfarande förenat med livsfara
              att arbeta fackligt.
            </seg>
            <seg n="743fe4a7">
              Sverige bör med sina unika erfarenheter av överenskommelser mellan
              arbetsmarknadens parter lyfta upp frågor om facklig frihet och
              organisationsfrihet. Vi bör ligga i framkant när det gäller stöd
              till ILO:s arbete och ratificera den ILO-konvention som Miljöpartiet
              har skrivit en reservation om, nämligen konvention 189 om hushållsarbetares
              rättigheter.
            </seg>
            <seg n="de76942c">
              Svenska exportorgan och företag ska följa ILO-konventionerna
              och skriva på globala ramavtal med de globala fackliga federationerna
              och dessutom följa lagstiftningen i länderna. Därför är det viktigt
              att Sverige som land har särskilt fokus på denna fråga.
            </seg>
            <seg n="86735ed3">
              Kommuner och landsting är stora konsumenter av varor. Därför
              bör kommuner, landsting och stat i sina upphandlingar ställa krav
              på att produktionen sker under drägliga förhållanden och att mänskliga
              rättigheter respekteras. Det finns i dag inga hinder i lagen om
              offentlig upphandling för att ställa etiska krav. Med etiska krav
              menas krav på att varor tillverkas på ett sätt som är förenligt
              med grundläggande ILO-konventioner.
            </seg>
            <seg n="ef0616cd">
              Vad är då ILO:s konvention 189? FN:s trepartsorgan ILO antog
              i juni 2011 konventionen 189 om hushållsanställdas rättigheter.
              Konventionen innehåller grundläggande rättigheter och är en viktig
              markering för en ofta osynliggjord grupp av arbetstagare. Den
              slår fast hushållsarbetarnas rätt att gå med i fackföreningar
              och att förhandla för bättre villkor.
            </seg>
            <seg n="40ca9f00">
              Likabehandling ska gälla jämfört med andra arbetstagare. Det
              innebär bland annat att hushållsanställda ska ha rätt till veckovila,
              rätt att slippa bli utsatta för våld och kränkningar och rätt
              att få sin lön utbetald åtminstone en gång per månad. I Sverige
              tycker vi att det är självklara saker, men runt om i världen ser
              det inte ut så. Därför är en ratificering viktig.
            </seg>
            <seg n="e2d29403">
              Konventionen anger också att migrantarbetare har rätt till ett
              skriftligt kontrakt och att de själva ska kunna bestämma när de
              vill sluta sin anställning. De ska också garanteras rätt att lämna
              arbetsplatsen under sin ledighet och få behålla sina pass i mottagarlandet.
            </seg>
            <seg n="ea839f79">
              Det är viktigt att många fler länder stöder hushållsarbetarnas
              kamp för grundläggande rättigheter genom att ratificera konventionen.
              Sverige bör föregå med gott exempel. Därför bör vi ratificera
              konventionen.
            </seg>
            <seg n="e0eefc42">
              Regeringen har här hänvisat till att en skrivelse ska komma,
              men hittills har ingen sådan kommit. Ännu en gång har vi fått
              höra ministern berätta att en skrivelse bereds i Regeringskansliet.
              Det har gått flera år sedan frågan var uppe i riksdagen första
              gången, men fortfarande har inget hänt.
            </seg>
          </u>
          <note n="dfbaacc1">
            Jag yrkar bifall till reservation nr 31.
          </note>
          <u who="mehmet_kaplan_77f008" xml:id="i-dc8af0bc69fa84b8-0" n="cf91a6d6" prev="i-973fab3819a3052d-0">
            <seg n="90120db1">
              När det gäller arbetsrätten i övrigt har vi flera olika ingångar.
              Jag vill lyfta upp ett antal av dem. Den första handlar om en
              begränsningsregel för visstidsanställningar. Det finns två reservationer
              om detta i utskottets betänkande, reservation 2 och reservation
              3. Det finns vissa grundläggande skillnader mellan dessa två,
              och jag ska försöka förklara vad de är.
            </seg>
            <seg n="edd3b750">
              En av skillnaderna handlar om hur länge man ska ha varit anställd
              på en och samma arbetsplats innan man kommer upp i den tid då
              man ska erbjudas så kallad fast anställning.
            </seg>
            <seg n="50a363f3">
              Miljöpartiet föreslår att man under en femårsperiod ska ha varit
              anställd av samma arbetsgivare i tre år. Det ska ge rätt till
              tillsvidareanställning. Vi tycker att det är ett väl avvägt förslag
              då det ger arbetsgivaren goda möjligheter att ta in vikarier,
              tillfälligt utöka arbetsstyrkan eller pröva anställda som arbetsgivaren
              känner sig osäker på.
            </seg>
            <seg n="96fe0658">
              Vi menar att staplandet av visstidsanställningar som vi ser i
              dag, där visstidsanställningar kan rulla på i fem sex år eller
              mer, är helt ovärdigt den svenska arbetsmarknadsmodellen. Vi har
              svårt att se varför Alliansens ledamöter inte har visat minsta
              intresse för att hantera denna fråga.
            </seg>
            <seg n="6cd4481a">
              Något som inte är väl avvägt är att ha kortare tid än tre år.
              I vissa branscher, bland annat inom besöksnäring och lantbruk,
              finns det arbetsgivare, framför allt inom besöksnäringen, som
              då skulle slå i taket när det gäller visstidsanställningar och
              det behov de för tillfället har. Vi menar att den modell som TCO
              har fört fram kan vara den bäst avvägda när det gäller visstidsanställningar.
            </seg>
            <seg n="9a2c1d6d">
              Det finns en annan fråga där vi skiljer oss från de andra partierna,
              och det gäller synen på kontaktpersoner vid utstationering. Det
              har framförts synpunkter på att dessa kontaktpersoner ska vara
              behöriga att teckna kollektivavtal.
            </seg>
            <seg n="0df2555a">
              Tanken är i grunden god, men Miljöpartiet menar att det skulle
              försvåra för mindre företag där en och samma person är ägare och
              har rätten att teckna kollektivavtal. Vi tycker därför att en
              kontaktperson ska kunna delges en framställan om tecknande av
              kollektivavtal och att denne därefter får se till att en kollektivavtalstecknande
              person infinner sig i Sverige för ett sådant möte och ett sådant
              arbete. Det vore väl avvägt.
            </seg>
            <seg n="33663ef6">
              Vi står givetvis bakom alla våra reservationer men yrkar bifall
              till reservation nr 31.
            </seg>
          </u>
          <note type="speaker" n="b7dedb7f">
            Anf. 14 MATTIAS KARLSSON (SD):
          </note>
          <u who="mattias_karlsson_5d0f42" xml:id="i-1d64301343acf8be-0" n="89277175">
            <seg n="c671e4b5">
              Herr talman! Vi står bakom samtliga våra reservationer i betänkandet,
              men för tids vinnande väljer jag att yrka bifall endast till SD-reservationerna
              5, 23 och 30.
            </seg>
            <seg n="55e5e5fa">
              Vi diskuterar i dag betänkandet AU6 Arbetsrätt .
            </seg>
            <seg n="e451da00">
              Framväxten av den svenska och nordiska arbetsrätten skiljer sig
              från många andra länders i det att den till stora delar växt fram
              organiskt genom överenskommelser mellan arbetsmarknadens parter.
              Den svenska modellen med kollektivavtal har bidragit till en förhållandevis
              harmonisk utveckling och förutom det inneboende konfliktperspektivet
              också medfört fokus på att det finns intressen som förenar arbetsgivare
              och arbetstagare i form av till exempel stabilitet och tillväxt.
            </seg>
            <seg n="85147a14">
              Sverigedemokraterna är i grunden positiva till den svenska modellen
              och är beredda att försvara den inför framtiden.
            </seg>
            <seg n="6bd7ad74">
              När jag säger att Sverigedemokraterna står bakom den svenska
              modellen och är beredda att försvara den är jag inte på något
              sätt unik. Jag tror att alla riksdagspartier ger uttryck för ungefär
              samma ståndpunkt.
            </seg>
            <seg n="14009b5e">
              Skiljelinjerna mellan partierna har i denna fråga inte gått vid
              vad man har sagt utan vid vad man har gjort. Alla partier har
              sagt sig försvara den svenska modellen, men många har trots det
              varit med om att systematiskt underminera och försvaga dess ställning
              genom att lämna ifrån sig allt fler frågor kopplade till arbetsmarknaden
              till utländska politiker och oavsättliga jurister och byråkrater
              i Bryssel. Endast en liten skara har agerat konsekvent till försvar
              för den svenska modellen gentemot EU. Vi Sverigedemokrater tillhör
              den skaran.
            </seg>
            <seg n="51de4347">
              Nu verkar det dock ha uppstått en skillnad, inte bara i handling
              utan också i ord, när det gäller den här frågan. På en presskonferens
              i förrgår, då Moderaterna presenterade sin politik inför Europaparlamentsvalet,
              sade statsminister Fredrik Reinfeldt: De tar fram den här typen
              av språkbruk att i Sverige ska svenska regler gälla och här ska
              alla som finns i Sverige få jobb innan någon annan får jobb. Det
              är den typen av formuleringar som jag tycker är farliga.
            </seg>
            <seg n="e0152ec0">
              Att statsministern tycker att nämnda formuleringar är farliga
              och dåliga måste rimligtvis innebära att det han tycker är ofarligt
              och bra är en utveckling där det inte är svenska folket och deras
              representanter utan utländska intressen, till exempel EU, som
              bestämmer regelverket på den svenska arbetsmarknaden. Det är en
              utveckling där utländska arbetstagare tar lediga jobb i Sverige
              trots att det finns arbetslösa i Sverige som både vill och kan
              ta det jobbet.
            </seg>
            <seg n="94ac7447">
              Herr talman! Jag skulle faktiskt vilja vända mig direkt till
              åhörarna, tv-tittarna och eventuella internetbesökare och be er
              fundera på om ni delar statsministerns uppfattning att det är
              farligt och fel att tycka att svenska regler ska gälla på den
              svenska arbetsmarknaden och att lediga jobb i Sverige i första
              hand ska gå till kvalificerade svenska arbetssökande. Håller ni
              med statsministern om det tycker jag att ni ska rösta på Moderaterna
              i de kommande valen till Europarlamentet och riksdagen. Håller
              ni inte med om det tycker jag att ni ska rösta på Sverigedemokraterna.
              Vi står upp för det svenska folkets självbestämmanderätt och den
              svenska modellen – på riktigt.
            </seg>
            <seg n="8276da55">
              Herr talman! Även om politikens roll är och ska vara begränsad
              i den svenska modellen är det naturligtvis inte så att politiken
              och staten inte har någon roll alls att spela. Staten bör vara
              restriktiv med lagstiftning på det här området men har ändå en
              viktig uppgift i att upprätthålla ett grundläggande, rättvist
              och väl balanserat ramverk.
            </seg>
            <seg n="44f1be01">
              Målet med arbetsrätten bör enligt Sverigedemokraternas mening
              vara att säkerställa att företagens strävan efter tillväxt inte
              på ett alltför allvarligt sätt tillåts gå ut över arbetstagarnas
              behov av trygghet och rättvisa och att arbetstagarnas behov av
              trygghet inte på ett alltför allvarligt sätt tillåts gå ut över
              företagens och samhällets behov av tillväxt och utveckling. Det
              jämviktsläget är inte statiskt. Det förändras över tid och påverkas
              av utvecklingen i vår omvärld. Den som vill värna jämvikten får
              således inte vara alltför fastlåst i ideologiska dogmer utan måste
              ha ett pragmatiskt förhållningssätt.
            </seg>
            <seg n="171ddad3">
              Den svenska ekonomin har förändrats radikalt sedan turordningsreglerna
              infördes och är i dag mer globaliserad och mer tjänstebaserad.
              Arbetstagarnas kompetens är i dag i många fall ett företags allra
              främsta tillgång. Möjligheten att behålla nyckelpersonal i svåra
              tider har således blivit viktigare och kommer sannolikt att bli
              ännu viktigare i framtiden. Åtta av tio företagare har i undersökningar
              uppgett att man ser flexiblare turordningsregler som en av de
              viktigaste frågorna för ett förbättrat företagsklimat.
            </seg>
            <seg n="3d7f87fa">
              Om den nuvarande utformningen av turordningsreglerna utgör ett
              exempel på att arbetsrätten är i obalans till arbetsgivarnas och
              tillväxtens nackdel utgör den fråga som vi lyfter upp i reservation
              5 ett exempel på att arbetsrätten är i obalans till arbetstagarnas
              och trygghetens nackdel. Att en arbetstagare ska kunna bli av
              med sitt arbete på osakliga grunder och sedan inte ha rätt att
              få tillbaka sitt arbete ens efter att Arbetsdomstolen har slagit
              fast att man blivit orättvist behandlad är naturligtvis helt oacceptabelt.
            </seg>
            <seg n="ea1078b5">
              I denna fråga måste jag säga att jag är lite besviken på utskottsmajoritetens
              svar. Varför ska man inte ha rätt att få tillbaka något som man
              orättfärdigt har blivit fråntagen? Det ger utskottsmajoriteten
              inget vettigt svar på, enligt min mening. Tycker ni också att
              det skulle vara rätt ifall någon som har stulit en bil och som
              dömts för detta i domstol sedan ska kunna välja ifall han vill
              ge offret bilen tillbaka eller om han kanske hellre vill ge offret
              en cykel i stället? Jag skulle gärna vilja höra både Socialdemokraterna
              och Moderaterna utveckla sin ståndpunkt i den frågan.
            </seg>
            <seg n="a0ae92e8">
              Herr talman! I betänkandet återfinns också ett antal motioner
              som tar upp de bristande arbetsvillkoren inom den kvinnodominerade
              offentliga sektorn.
            </seg>
            <seg n="98167c6d">
              Trots årtionden med löften om motsatsen från ledande politiker
              kvarstår problemen med ofrivilliga delade turer. Faktum är att
              situationen till och med tycks ha förvärrats inom den kommunala
              sektorn, där allt fler arbetstagare får arbetsdagen sönderslagen
              av långa, obetalda håltimmar och på grund av detta upplever stress
              och trötthet. Det är hårt arbetande människor som utan ersättning
              tvingas gå miste om tid med sin partner, som inte hinner hämta
              de stora barnen på träningen, som inte hinner läsa godnattsaga
              för de små, som inte hinner boka tid i tvättstugan och så vidare.
            </seg>
            <seg n="c43f9857">
              Vi har också problemen med underbemanning och stress, där allt
              färre personal förväntas ta hand om allt fler äldre och sjuka,
              samtidigt som vi – ironiskt nog – har ett stort problem med ofrivillig
              deltidsarbetslöshet. Vi har ett stort antal välfärdsarbetare vars
              tjänster efterfrågas av brukare, patienter och elever. Det finns
              välfärdsarbetare som vill jobba mer men som inte får det och som
              på grund av detta får svårt att leva på sin lön och halkar efter
              i kompetens- och pensionsutveckling.
            </seg>
            <seg n="96fb0179">
              Precis som i fallet med försvaret av den svenska modellen är
              vi Sverigedemokrater långtifrån ensamma om att säga att det behövs
              fler händer i välfärden och att fler arbetstagare inom den offentliga
              sektorn borde få möjlighet att omvandla sin deltid till heltid.
              Återigen ligger inte skillnaden i ord utan i handling.
            </seg>
            <seg n="68515b63">
              Moderaterna säger, bland annat genom sitt ställningstagande för
              den föreliggande texten i betänkandet, att den utbredda deltidsarbetslösheten
              är oacceptabel, att det är allvarligt att deltidsarbetslösheten
              är så hög i kvinnodominerade sektorer och att problemet är värst
              inom offentlig sektor. Man säger till och med: Alla som vill och
              kan måste få möjlighet att jobba mer. Det är fina ord, men i praktiken
              betyder de inte någonting, eftersom Moderaterna inte har några
              förslag och inga pengar över huvud taget när det gäller att göra
              något åt situationen.
            </seg>
            <seg n="8d6c6cd0">
              Socialdemokraterna är beredda att lagstifta om rätt till heltid
              på arbetsmarknaden. Men någon konsekvensanalys kring vilka effekter
              det skulle få på den konkurrensutsatta, privata marknaden tycks
              man inte ha gjort. Sannolikt skulle det leda till att många deltidsarbetslösa
              i stället blir heltidsarbetslösa, eftersom företagen inte skulle
              ha råd att ha kvar dem, och att de grupper som i dag står långt
              från arbetsmarknaden skulle hamna ännu längre därifrån och skulle
              få väldigt svårt att få in en fot på arbetsmarknaden över huvud
              taget.
            </seg>
            <seg n="5e1b6870">
              Några pengar skjuter Socialdemokraterna inte heller till – inte
              en enda krona – trots att riksdagens utredningstjänst har visat
              att införandet av rätt till heltid inom den offentliga sektorn
              motsvarar kostnaden för 25 000 helårsarbetskrafter. Den logiska
              slutsatsen av det måste bli att om kommunerna och landstingen
              ska genomföra Socialdemokraternas förslag måste de spara – de
              måste försämra vårdkvaliteten och försämra arbetsmiljön.
            </seg>
            <seg n="92388fe3">
              Orimligheten i att genomföra detta utan stöd från staten visas
              med all önskvärd tydlighet av att de socialdemokratiskt styrda
              kommunerna inte har genomfört detta, trots att man i tre på varandra
              följande valrörelser har lovat att införa rätt till heltid. Det
              är alltså ett sviket vallöfte upphöjt till tre.
            </seg>
            <seg n="5cd08bf5">
              Det är min övertygelse att lösningen i fråga om såväl underbemanningen
              som de delade turerna och den ofrivilliga deltidsarbetslösheten
              inom den offentliga sektorn stavas resurser. Till skillnad från
              Moderaterna och Socialdemokraterna skjuter vi i vår budget till
              betydande resurser för att åtgärda de här problemen. Vi har de
              resurserna därför att vi gör andra prioriteringar. Socialdemokraterna
              och Moderaterna har inte de resurserna därför att de prioriterar
              fortsatt massinvandring före svensk välfärd.
            </seg>
          </u>
          <note type="speaker" n="07bffea2">
            Anf. 15 ALI ESBATI (V):
          </note>
          <u who="unknown" xml:id="i-a850159a822bf424-2" n="9751da94">
            <seg n="53c1674b">
              Herr talman! Vi debatterar i dag arbetsrättsliga frågor och de
              motioner på det temat som har lämnats in under allmänna motionstiden.
              Det är ett fält där det finns ett stort behov av förbättringar
              och där regeringens vilja till handling i motsvarande grad är
              liten. Vänsterpartiet har därför 20 reservationer i betänkandet.
              Jag står givetvis bakom samtliga, men för tids vinnande yrkar
              jag i dag bifall bara till reservationerna 6 och 28.
            </seg>
            <seg n="cf42ae22">
              Herr talman! De flesta människor tillbringar en betydande del
              av sitt vakna, vuxna liv på arbetet. Man säljer sin arbetskraft
              och får lön i form av pengar. Därigenom definierar man mycket
              av sin sociala position, sina möjligheter och friheter, sitt välstånd
              och sin välfärd. Naturligtvis spelar det en avgörande roll för
              varje samhälle vilka förhållanden som råder i och runt arbetet,
              vad det är för uttalade och outtalade förväntningar som finns
              på den som befinner sig i jobb, vilka maktrelationer som etableras
              och vilka möjligheter man har att förändra dem.
            </seg>
            <seg n="12494400">
              Arbetsrätten, som vi diskuterar i dag, är det juridiska ramverket
              för mycket komplexa, faktiska förhållanden som människor möter
              i arbetslivet. Det finns förstås ett samband, även om det inte
              är så att man kan förstå eller förändra alla förhållanden i arbetslivet
              genom lagar och regelverk.
            </seg>
            <seg n="029daa6d">
              Verkligheten på marken, på den svenska arbetsmarknaden, är sådan
              att det finns en hel del som fungerar bra, inte minst tack vare
              ett seglivat, organiserat arbete över lång tid för att göra tillvaron
              tryggare och bättre för arbetstagarna, men det finns också problem
              och oroväckande utvecklingstendenser.
            </seg>
            <seg n="b5f0dd9d">
              Många möter i dag en arbetsmarknad som är förknippad med stor
              osäkerhet. Man har en livssituation där man inte vet från dag
              till dag vilken inkomst man får. Det är nedbrytande att gå månad
              efter månad och år efter år utan att få den trygghet som en fast
              anställning innebär. Det är stressande, och det är förminskande
              för alltför många.
            </seg>
            <seg n="ccb8d2b5">
              Ofrivilligt deltidsarbete begränsar mångas frihet. Nästan alltid
              är det kvinnor det handlar om. Vi ser exempel på hur grundläggande
              regler på arbetsmarknaden medvetet rundas när arbetsgivare använder
              sig av inhyrda arbetstagare. Det är en återgång till svunna tiders
              arbetsmarknadsrelationer.
            </seg>
            <seg n="f9cff1da">
              Vi ser inte minst hur utländska arbetare utnyttjas å det grövsta
              samtidigt som villkor och rättigheter som har upparbetats på arbetsmarknaden
              i Sverige undergrävs.
            </seg>
            <seg n="c2be42e5">
              Detta är exempel på konkreta problemområden som man enligt flera
              motioner vill åtgärda. Men det avvisas konsekvent från högerpartierna
              i denna riksdag.
            </seg>
            <seg n="ab2434bf">
              Herr talman! Tidsbegränsade anställningar fyller en viktig funktion
              på varje rörlig och dynamisk arbetsmarknad. Det kan finnas specifika
              behov av kompetens under ett specifikt projekt. Det kan dyka upp
              tillfälliga arbetsanhopningar som har varit svåra att planera
              och som kräver extra personal. Det finns förstås även behov av
              vikarier om anställda blir sjuka, är föräldralediga eller får
              tjänstledigt några månader. Allt detta ska man kunna och har man
              kunnat hantera flexibelt inom ramen för en stabil arbetsrätt.
            </seg>
            <seg n="5204c73e">
              Problemet är att fler arbetsgivare systematiskt använder tidsbegränsade
              anställningar för att täcka det som i själva verket är ett permanent
              arbetskraftsbehov. Det är att kortsluta hela idén med att tillsvidareanställning
              ska vara normen på den svenska arbetsmarknaden och att uppsägning
              ska ske bara med saklig grund. Det kan verka flexibelt för arbetsgivarna
              att hela tiden bolla runt med visstidsanställningar för att få
              jobbet gjort. Men det är en flexibilitet, eller en ovilja att
              anstränga sig och planera, vars kostnad helt enkelt läggs över
              på arbetstagarna. Då måste man påminna sig om vad flexibilitet
              är. Ordlistedefinitionen är anpasslig och böjlig. I detta sammanhang
              måste man som vanligt resa frågan: Vem är det som böjer, och vem
              är det som böjs?
            </seg>
            <seg n="1317c03c">
              Det är mer än dubbelt så vanligt bland tidsbegränsat anställda
              att man saknar inflytande över planeringen av sitt arbete. Färre
              har möjlighet att påverka förläggningen av sin arbetstid. Andelen
              som är oroliga eller mycket oroliga för att bli arbetslösa är
              väsentligt större bland tidsbegränsat anställda. Det är ungefär
              dubbelt så vanligt bland anställda med osäkra anställningar att
              man drar sig för att framföra kritiska synpunkter på arbetet.
              Detta är kanske det som ger tydligast utslag i vardagen. Medan
              det är runt 18 procent av de fast anställda som går runt med en
              oro för hushållets ekonomi är det fyra av tio som gör det bland
              dem som har osäkra anställningsformer, och det är tre gånger så
              vanligt att de känner mycket stor oro för hushållets ekonomi.
              Det är sådant som tär på människor över tid.
            </seg>
            <seg n="7ffc3486">
              Vi ser kostnader både för den enskilda arbetstagaren och för
              samhällsekonomin eftersom ohälsa kostar, räddhågsenhet som är
              ett problem och inte upptäcks kostar, och bristande förtroende
              kostar. Detta är en verklighet som högerpartiernas representanter
              ogärna känns vid. I stället är det bara prat om att det är bra
              att få en fot i dörren, en tumme i luften, en fågel i handen och
              så vidare.
            </seg>
            <seg n="1703e35f">
              Detta ger en indikation om vems verklighet det är som i första
              hand intresserar högerpartierna. Vi vet nämligen att det finns
              tydliga klass- och könsskillnader här. Kvinnor drabbas hårdare
              än män. Det är vanligare med osäkra anställningar i LO-yrkena
              än bland tjänstemän, även om problemet definitivt har spridit
              sig till andra områden också som tidigare hade relativt hög prestige.
            </seg>
            <seg n="fed14a53">
              Vänsterpartiets förslag för att minska missbruket av visstidsanställningar
              är tydliga och konkreta. Vi vill att det ska finnas objektiva
              skäl för att visstidsanställa, alltså att det som i dag heter
              allmän visstidsanställning avskaffas och att man i stället ska
              ha objektiva kriterier för när det är tillåtet. Det borde egentligen
              vara en självklarhet. Arbetsgivarna ska helt enkelt förklara varför
              de inte ger en fast anställning. Det är oproblematiskt och tydligt.
              Vi vill att bestämmelsen ska vara semidispositiv, alltså att man
              också ska ha möjlighet att komma överens om annat i centrala kollektivavtal.
              Det ger både flexibilitet och skydd.
            </seg>
            <seg n="8a73c000">
              Vi vill också att det ska finnas en enkel och tydlig begränsningsregel
              för tidsbegränsade anställningar. För att arbetsgivarna inte ska
              kunna tricksa runt med olika former som de kan göra i dag ska
              det vara så att om man har jobbat hos samma arbetsgivare i sammanlagt
              24 månader under en femårsperiod ska anställningen övergå till
              en tillsvidareanställning. Det är så illa på denna punkt när det
              gäller visstidsanställningar och osäkra anställningar att Sverige
              till och med har fått kritik av EU-kommissionen, som vi hörde
              tidigare. Det borde vara en varningssignal i sig. Men regeringen
              förhalar och förvrider. Det är inte rimligt att man gör på det
              sättet.
            </seg>
            <seg n="206e6112">
              Det framkom tidigare här något slags oro för att det skulle skapa
              stora problem inom vissa typer av branscher om man hade en sådan
              begränsningsregel. Men, som sagt, det är möjligt att avtala om
              annat. Det problemet löser sig om man är intresserad.
            </seg>
            <seg n="3786fb6d">
              Herr talman! När möjligheterna att använda sig av uthyrd i stället
              för anställd arbetskraft successivt har ökat för arbetsgivarna
              har argumentationen varit att det ska underlätta för företag att
              täcka tillfälliga arbetstoppar eller tillgodose behovet av speciell
              kompetens i vissa fall. I verkligheten har det varit ganska annorlunda.
              I dag är Sverige ett av de länder i OECD där man har mest arbetsgivarvänliga
              regleringar när det gäller användning av bemanningsföretag. Denna
              flexibilitet för arbetsgivarna betalar arbetstagarna med stress
              och otrygghet. Det är helt andra situationer än de som jag nämnde
              som täcks med bemanningsföretag.
            </seg>
            <seg n="3159ce45">
              Jag har tidigare tagit upp exemplet med ett lager i Jordbro där
              man ville säga upp en stor del av den ordinarie arbetsstyrkan,
              inte för att det arbete som de gjorde skulle upphöra utan för
              att man i stället skulle hyra in personal via bemanningsbyråer.
            </seg>
            <seg n="0896a4e1">
              Det blev en hård facklig kamp och politisk uppmärksamhet som
              ledde till att dessa planer inte blev av. Men det är inte rimligt
              att den möjligheten finns i lagstiftningen. Det är ett stort kryphål
              i anställningsskyddet som måste täppas till.
            </seg>
            <seg n="549adfbe">
              Våra förslag är att inhyrning inte ska vara tillåten när tidigare
              anställda har företrädesrätt till återanställning. Det är någonting
              som håller på att utredas, men det borde vara lätt att landa i
              ett beslut snart. Det är också viktigt att permanenta behov inte
              ska kunna tillgodoses genom inhyrning. Det måste finnas något
              slags tidsgräns för hur länge man kan påstå att man måste hyra
              in arbetskraft i stället för att anställa. Vi vill också stärka
              insynsrätten och vetorätten för facket i situationer när arbetskraft
              ska hyras in.
            </seg>
            <seg n="2c2550b5">
              Herr talman! Ofrivilligt deltidsarbete, som jag nämnde tidigare,
              är ett av de viktigaste jämställdhetsproblemen i dag. Det innebär
              inte bara lägre inkomst. De som deltidsarbetar har också ofta
              sämre utvecklingsmöjligheter i arbetet, erbjuds mer sällan kompetensutveckling
              och så vidare.
            </seg>
            <seg n="18a2fbdb">
              Det är mycket tydligt att det finns en könsaspekt här. Det är
              lite lustigt att det i branscher där det framför allt är män som
              jobbar nästan alltid går att lösa problemen. Men i kvinnodominerade
              branscher – även om man har samma öppettider i till exempel butiker
              – är det plötsligt ett jättestort problem.
            </seg>
            <seg n="10b38614">
              Det är klart att man här måste ta till många olika typer av åtgärder.
              Kommuner och landsting har ofta ett stort ansvar, och fackliga
              organisationer gör sitt. Vänsterpartiet har drivit denna fråga
              i många kommuner där vi finns och har möjlighet att påverka. Men
              vi tror att det är dags för en lagstiftning i enlighet med den
              svenska modellen och som kan funka som riktningsgivare och som
              skydd för arbetstagarna, samtidigt som man i kollektivavtal ger
              möjligheter till avsteg och till konkret anpassning. Det är vad
              vi föreslår.
            </seg>
            <seg n="325cda1b">
              Herr talman! Vi har i dag en situation i Sverige där vi har EU-regler
              som helt tydligt sätter arbetsgivarens intressen i första rummet
              och samtidigt en krissituation i många länder i Europa. Det är
              stora skillnader. Det är någonting som skapar problem för arbetstagarkollektivet.
              Detta har byggts upp med lex Laval, där rätten att ta till konfliktåtgärder
              för att säkra lika rättigheter på arbetsmarknaden har blivit ifrågasatt,
              och med lagar om arbetskraftsinvandring som är mycket problematiska
              för arbetstagarna, där det inte finns juridiskt bindande krav,
              som man kan locka till sig arbetskraft med men som man inte behöver
              stå för när de väl är här.
            </seg>
            <seg n="05c177ae">
              Det finns problem med upphandlingsregler, i alla fall hittills.
              Men nu kanske EU hinner i kapp, före Sverige, och förstärker möjligheterna
              att ställa goda krav i samband med upphandling.
            </seg>
            <seg n="e6ca52bc">
              Men hur som helst är det en problematisk situation. Då finns
              det från högerkanten två sätt att angripa detta. Det ena är att
              blunda för problemet eller möjligen se det som att den lönedumpning
              som uppstår är något slags naturkraft i blomning. Det är lite
              synd att Miljöpartiet dess värre har hamnat där under en tid.
              Det är alltså den ena modellen.
            </seg>
            <seg n="1160b0db">
              Den andra modellen är den som vi ser från Sverigedemokraterna,
              där den främlingsfientliga impulsen är det som överskuggar allt
              annat.
            </seg>
            <seg n="90e1edba">
              Det finns dock naturligtvis en helt annan väg, och det är solidaritetens
              väg. Det är den väg som handlar om att alla som jobbar i Sverige
              ska ha lika rättigheter och lika skyldigheter. Det handlar om
              att stå upp för att alla till exempel ska ha samma rätt till skydd
              mot olyckor, samma rätt till goda anställningsvillkor och samma
              rätt till en lön att leva på i den svenska vardagen. Det är den
              väg fackföreningsrörelsen och arbetarrörelsen har stått för och
              kommer att fortsätta att stå för.
            </seg>
            <seg n="c2266ba1">
              I samband med det har vi en mängd förslag, och en del av dem
              kommer upp här. Det handlar bland annat om entreprenörsansvaret,
              som det ju borde gå att samlas kring men som dess värre avvisas
              av majoriteten.
            </seg>
            <seg n="a499f768">
              Herr talman! Det är dags att anpassa och modernisera arbetsrätten
              till den verklighet som råder i dag. Det behövs för att vi ska
              upprätthålla grundläggande poänger som har funnits med den, nämligen
              att man som arbetstagare ska slippa bli godtyckligt behandlad
              i en relation som i utgångspunkten redan är skev. Utgångspunkten
              är ju att arbetsgivaren har makten att leda och fördela arbetet,
              men det ska finnas en skyddslagstiftning som skyddar en mot att
              bli godtyckligt behandlad.
            </seg>
            <seg n="d484df23">
              Sedan är det så att arbetsrätten i verkligheten befinner sig
              i ett komplext sammanhang. Maktförhållandena är det som i slutändan
              avgör i vilken grad man kan tillgodogöra sig många av sina rättigheter,
              och de påverkas naturligtvis i hög grad av regeringens totala
              misslyckande med jobbpolitiken. Den viktigaste grunden för att
              förstärka arbetsrätten är alltså, förutom det vi har diskuterat
              i dag, givetvis att skaffa Sverige en investeringspolitik för
              fler jobb – en politik som gör att massarbetslösheten blir ett
              problem man tar på allvar och kommer till rätta med.
            </seg>
            <seg n="0754636a">
              För att det ska ske krävs naturligtvis att vi byter inriktning
              på politiken, vilket till att börja med skulle kräva att vi också
              byter regering.
            </seg>
          </u>
          <note type="speaker" n="80ded0f2">
            Anf. 16 MEHMET KAPLAN (MP) replik:
          </note>
          <u who="mehmet_kaplan_77f008" xml:id="i-988c6e81b69eedd9-0" n="cf91a6d6">
            <seg n="65101216">
              Herr talman! Ali Esbati och jag delar nog på vissa sätt bilden
              av hur det ser ut på arbetsmarknaden, men jag kan inte låta bli
              att ställa en fråga när det gäller solidariskt entreprenörsansvar.
              Det handlar alltså om långa entreprenörskedjor och att huvudentreprenören
              ska ha ett större ansvar. Jag uppfattade det som att Ali Esbati
              menade att vi inte hade noterat detta.
            </seg>
            <seg n="99f854fa">
              Vi har dock ett särskilt yttrande i frågan och menar att vi fortfarande
              väntar på resultatet av det tillkännagivande från mars 2012 som
              vi skrev tillsammans. Det handlade om att regeringen skulle återkomma
              till riksdagen med initiativ för att säkerställa ändamålsenliga
              regler för uppdragsgivare och huvudentreprenörers ansvar vid utstationeringsstationer.
              Vi har valt en annan strategi i utskottet – att faktiskt invänta
              det här. Sedan vet både Ali Esbati och jag att det här inte kommer
              att hända före valet.
            </seg>
            <seg n="0b1c77b8">
              Förhoppningsvis har vi en ny regering efter valet, och då får
              vi ta itu med den här viktiga frågan. Det här blev alltså inte
              så mycket en fråga som en upplysning.
            </seg>
            <seg n="192c676b">
              Sedan är det så att vi har olika syn på frågorna om kontaktpersoners
              behörighet, och det försökte jag redogöra för.
            </seg>
            <seg n="30a07e57">
              Vi tycker också att vi när det gäller stadigvarande arbetskraftsbehov
              har en balanssituation, där det är oerhört viktigt att bejaka
              den bit som innebär att bemanningsföretag i en globaliserad ekonomi
              har blivit – som en ekonom kallar det – ett nödvändigt ont. Då
              är det dock viktigt att bemanningsbranschen faktiskt har en egen
              sanering, och vi vet i dag att 95 procent av de bemanningsanställda
              har till exempel kollektivavtal. De dåliga företagen inom branschen
              måste naturligtvis saneras bort.
            </seg>
          </u>
          <note type="speaker" n="d2a1c3b8">
            Anf. 17 ALI ESBATI (V) replik:
          </note>
          <u who="unknown" xml:id="i-cee9c1fe5135fbc5-0" n="9751da94">
            <seg n="cb6b0455">
              Herr talman! Ett litet missförstånd blev det nog här: Jag menade
              inte att Miljöpartiet var helt ute och cyklade när det gällde
              entreprenörsansvaret, även om vi har lite nyansskillnader i hur
              vi ser på det. Det var när jag diskuterade reglerna för arbetskraftsinvandring,
              som jag tror är grund för en del av de problem som uppstår, som
              jag beklagade att Miljöpartiet har hamnat i en situation där jag
              dess värre tycker att man blundar för en del av den verklighet
              många befinner sig i.
            </seg>
            <seg n="65948571">
              Det är ett resultat av att reglerna ser ut som de gör och ett
              resultat av att reglerna ger alltför stor makt och inflytande
              till de arbetsgivare som använder sig av dem. Detta har uppmärksammats
              inte bara av fackliga organisationer utan också under mer spektakulära
              former i avslöjanden i medierna. Jag vet att Mehmet Kaplan och
              andra har sagt att det är någonting som ska ses över, men med
              all respekt var det problem man väldigt lätt från början kunde
              se skulle uppstå. Blir det förbättringar där är det dock förstås
              bra.
            </seg>
            <seg n="e8aee554">
              När det gäller rullande visstidsanställningar måste jag säga
              att vi verkligen har olika åsikter om vad som är balansgången.
              Om man efter två år fortfarande inte har förstått om en person
              är lämplig eller inte bör man nog fundera över sin roll som arbetsgivare
              lite mer.
            </seg>
            <seg n="03be24c7">
              När det gäller bemanningsföretag får jag väl säga att det är
              bra att det finns kollektivavtal för dem som är bemanningsanställda,
              men fortfarande är det så att förhållandena på arbetsmarknaden
              ändras på ett sätt som är olyckligt när man tar in bemanningsanställda
              för att göra sådant som redan görs.
            </seg>
          </u>
          <note n="1e058a3e">
            Ajournering
          </note>
          <note n="53c73cf9">
            Kammaren beslutade kl. 13.46 på förslag av andre vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <u who="unknown" xml:id="i-7af196d62464de3f-0" n="9751da94">
            <seg n="353c5570">
              Återupptagna förhandlingar
            </seg>
          </u>
          <note n="2c4933ce">
            Förhandlingarna återupptogs kl. 14.00.
          </note>
          <note n="70aaa97f">
            9 § Frågestund
          </note>
          <note n="30726bab">
            Anf. 18 TALMANNEN:
          </note>
          <note n="f3403ebc">
            Jag vill hälsa statsråden välkomna. Frågor besvaras av statsrådet
            Catharina Elmsäter-Svärd, statsrådet Peter Norman, statsrådet
            Hillevi Engström och försvarsminister Karin Enström. Statsrådet
            Catharina Elmsäter-Svärd besvarar såväl allmänpolitiska frågor
            som frågor inom sitt eget ansvarsområde.
          </note>
          <note n="f6f7e949">
            Fas 3
          </note>
          <note type="speaker" n="24a1d1cf">
            Anf. 19 RAIMO PÄRSSINEN (S):
          </note>
          <u who="raimo_parssinen_4608d0" xml:id="i-0fc8e5d14c4648a3-1" n="2db81dc9">
            <seg n="ac93bc5b">
              Herr talman! Regeringens Nuonskandal tänker jag inte fråga om.
              Jag väljer att fråga om fas 3, som är det främsta tecknet på regeringens
              misslyckade jobbpolitik. Det är i dag över 36 000 inlåsta i åtgärder.
            </seg>
            <seg n="31940c88">
              Regeringen har förvandlat fas 3 till en marknad där de långtidsarbetslösa
              står till förfogande för olika tvivelaktiga företag. Staten betalar
              ut ungefär 140 miljoner kronor i månaden till dessa bolag.
            </seg>
            <seg n="026b11b4">
              Nu kan vi läsa i medierna om ett företag som heter Osynliga jobb,
              som har fas 3. Det har stängt av en deltagare som vägrade vara
              med på en aktivitet där man skulle sitta på golvet och rita av
              sina fingrar.
            </seg>
            <seg n="dbcde8b6">
              Den här avstängningen innebär att den arbetslöse blir avstängd
              från aktiviteten och blir av med all ersättning. Han får inga
              ersättningar alls, trots att Arbetsförmedlingen aldrig har besökt
              företaget.
            </seg>
            <seg n="538f1f44">
              Varför skickar regeringen arbetslösa till fas 3 trots att det
              inte leder till jobb?
            </seg>
          </u>
          <note type="speaker" n="6600e7f7">
            Anf. 20 Statsrådet CATHARINA ELMSÄTER-SVÄRD (M):
          </note>
          <u who="catharina_elmsäter-svärd_minister_2010" xml:id="i-a850159a822bf424-3" n="5f6bd4ab">
            <seg n="4b80f166">
              Herr talman! Tack för frågan, Raimo Pärssinen!
            </seg>
            <seg n="13a8132b">
              Vi skulle kunna hålla på och raljera och göra oss lustiga över
              olika saker. Men det tror jag vore att göra enskilda individer
              en väldigt stor björntjänst.
            </seg>
            <seg n="7323f4ad">
              Om vi skulle titta på hur det egentligen ser ut vet vi att det
              finns människor som har varit borta från arbetsmarknaden väldigt
              lång tid av olika orsaker. Vi vet att det är många med utländsk
              bakgrund som har kommit hit sent i livet. Vi vet att det är människor
              som har varit sjuka.
            </seg>
            <seg n="71f4b793">
              Vi behöver sätta in alla möjliga verktyg för att verkligen få
              tillbaka de personerna i arbete. Det kan göras på olika nivåer.
              Att ha en sjuk- och aktivitetsersättning och sedan komma i arbete
              är en dröm för många. Tidigare hade vi förtidspension som en lösning
              rent statistiskt. Det tycker jag är fel mot människor.
            </seg>
            <seg n="f4672c43">
              Nu gäller det att använda så många bra verktyg som möjligt för
              att människor aktivt ska kunna komma tillbaka i arbete.
            </seg>
          </u>
          <note type="speaker" n="10658092">
            Anf. 21 RAIMO PÄRSSINEN (S):
          </note>
          <u who="raimo_parssinen_4608d0" xml:id="i-0fc8e5d14c4648a3-2" n="2db81dc9">
            <seg n="64a21e0b">
              Herr talman! Det är nog bara regeringen som är stolt över fas
              3 i dag. Det utnyttjas felaktigt. Det är nystartade företag som
              gör pengar på arbetslösa.
            </seg>
            <seg n="177a24df">
              De får inte den hjälp som utlovas, ingen utbildning och ingen
              ersättning. I stället för att ge företag pengar för att hitta
              på jobb kan vi väl ge dem som är inlåsta i fas 3 en riktig lön
              för att utföra riktiga arbetsuppgifter.
            </seg>
            <seg n="8c76a565">
              Herr talman! Revymakarna Hasse och Tage gjorde en gång en underhållande
              film med namnet Släpp fångarne loss, det är vår! Det kan vi nu
              travestera. Vi socialdemokrater säger till regeringen: Släpp på
              prestigen, lägg ned fas 3!
            </seg>
          </u>
          <note type="speaker" n="d31eeaa0">
            Anf. 22 Statsrådet CATHARINA ELMSÄTER-SVÄRD (M):
          </note>
          <u who="catharina_elmsäter-svärd_minister_2010" xml:id="i-a850159a822bf424-4" n="5f6bd4ab">
            <seg n="08146a34">
              Herr talman! Det hade kanske varit bra om Raimo Pärssinen i mening
              nummer två hade tänkt sig något slags förklaring på: Hur kommer
              riktiga jobb till? Det handlar om riktiga jobb där människor kan
              få en anställning och en riktig lön. Det är naturligtvis drömbilden
              för alla och det som vi från regeringens sida också jobbar mot.
            </seg>
            <seg n="4a287909">
              Vad gör vi då? Jo, regeringen har sett till att göra det billigare
              att anställa fastän man får en riktig lön. Sådant är Socialdemokraterna
              emot. Vi försöker att utbilda människor. Vi har fler platser i
              högskolan än vad som varit tidigare för att rusta människor till
              jobb.
            </seg>
            <seg n="c4683cb6">
              Sedan har vi dem som är allra längst bort från arbetsmarknaden.
              Jag tycker att man ska se dessa människor på fullt allvar och
              skapa förutsättningar för dem. Men där det finns företag som skor
              sig och fuskar – lite grann det Raimo Pärssinen var inne på –
              där ska fusket beivras. Det är ett uppdrag som bland annat Arbetsförmedlingen
              har.
            </seg>
          </u>
          <note n="736ae3ba">
            Direktiv om järnvägens organisation
          </note>
          <note type="speaker" n="02db5b18">
            Anf. 23 ANNIKA LILLEMETS (MP):
          </note>
          <u who="annika_lillemets_0161f8" xml:id="i-7c43169c4ec46d57-0" n="187cddec" next="i-3aa5f589a37dbf45-0">
            <seg n="2ed75202">
              Herr talman! Jag vill ställa en fråga till infrastrukturminister
              Catharina Elmsäter-Svärd.
            </seg>
          </u>
          <note n="d5e24771">
            Järnvägsutredaren Gunnar Alexandersson presenterade sitt delbetänkande
            i utredningen om järnvägens organisation den 2 december. Vid remissmötet
            den 18 december fick vi information om att tilläggsdirektiven
            till utredningen skulle komma i februari månad.
          </note>
          <u who="annika_lillemets_0161f8" xml:id="i-3aa5f589a37dbf45-0" n="187cddec" prev="i-7c43169c4ec46d57-0">
            <seg n="830f05c7">
              Miljöpartiet anser att det är väldigt viktigt att det blir utrett
              hur järnvägsunderhållet kan organiseras bättre och punktligheten
              förbättras. Vi har därför vid ett flertal tillfällen stött på
              regeringen och undrat när direktiven kommer. Min fråga till infrastrukturministern
              är helt enkelt: När kommer de?
            </seg>
          </u>
          <note type="speaker" n="4f883729">
            Anf. 24 Statsrådet CATHARINA ELMSÄTER-SVÄRD (M):
          </note>
          <u who="catharina_elmsäter-svärd_minister_2010" xml:id="i-a850159a822bf424-5" n="5f6bd4ab">
            <seg n="1630f7a1">
              Herr talman! Tack för din fråga, Annika Lillemets. Jag kan svara
              väldigt kort och enkelt. De är klara. Det ska formellt fattas
              beslut om dem. Vilken dag som helst kommer de att finnas offentliga.
            </seg>
          </u>
          <note type="speaker" n="49b15047">
            Anf. 25 ANNIKA LILLEMETS (MP):
          </note>
          <u who="annika_lillemets_0161f8" xml:id="i-ca53ac98af8503d9-0" n="187cddec">
            <seg n="f6ceebf1">
              Herr talman! Tack så mycket! Det var välkommet. Vi undrar vidare
              om det i tilläggsdirektiven kommer att finnas ett tydligt uppdrag
              till Gunnar Alexandersson som vi i Miljöpartiet har föreslagit
              i vårt remissyttrande. Det är att utredaren ska presentera ett
              förslag på en underhållsstruktur där Trafikverket bedriver underhåll
              i egen regi och också presentera hur man kan gå över till en sådan
              organisation på ett smidigt sätt. Kommer det att finnas med i
              tilläggsdirektiven?
            </seg>
          </u>
          <note type="speaker" n="5e4825e1">
            Anf. 26 Statsrådet CATHARINA ELMSÄTER-SVÄRD (M):
          </note>
          <u who="catharina_elmsäter-svärd_minister_2010" xml:id="i-a850159a822bf424-6" n="5f6bd4ab">
            <seg n="08d4ead3">
              Herr talman! Svar nej.
            </seg>
            <seg n="53bf68c0">
              Skatteintäkterna från välfärdsföretagen
            </seg>
          </u>
          <note type="speaker" n="39de28dd">
            Anf. 27 LOTTA OLSSON (M):
          </note>
          <u who="lotta_olsson_97d0d6" xml:id="i-57aad4074d2a1748-0" n="bed4b1d2">
            <seg n="603c42b3">
              Herr talman! Min fråga är till finansmarknadsminister Peter Norman.
            </seg>
            <seg n="7b310fdc">
              Vi hör ofta i debatten att det finns kritik mot vinster i välfärden.
              Det är en sak. Dessutom hävdar man i debatten att dessa vinster
              skulle undanhållas från skatt. Vinsterna påstås helt enkelt flyttas
              till skatteparadis utomlands.
            </seg>
            <seg n="0600c550">
              Att det historiskt funnits sådana skatteupplägg är en sak, men
              hur ser det ut i dag? Flyr vinster från välfärdsföretag utomlands
              och undkommer skatt? Vad gör regeringen i så fall för att förhindra
              den skatteflykten?
            </seg>
          </u>
          <note type="speaker" n="7db91ff7">
            Anf. 28 Statsrådet PETER NORMAN (M):
          </note>
          <u who="peter_norman_minister_2010" xml:id="i-a850159a822bf424-7" n="288c3f44">
            <seg n="a3e99e21">
              Herr talman! Tack så mycket för frågan! Det är en behjärtansvärd
              fråga och ett behjärtansvärt ändamål.
            </seg>
            <seg n="e1f9cb32">
              Regeringen har täppt till möjligheten att med så kallade räntesnurror
              skicka pengar till länder med lägre skattesats än vad vi har i
              Sverige. Detta har varit väldigt framgångsrikt. Det har inbringat
              ett stort antal miljarder till statsbudgeten.
            </seg>
            <seg n="75bb7528">
              Förutom detta har regeringen varit väldigt lyckosam med att teckna
              informationsutbytesavtal med ett stort antal länder i världen
              som möjliggör att man kan få fast folk som försöker smita från
              beskattning i Sverige och även i andra länder.
            </seg>
            <seg n="5c12c7fb">
              Till dags dato är det egentligen bara två länder i världen som
              vi inte har ett sådant utbyte med. Det är Förenade Arabemiraten
              och Hongkong. I Förenade Arabemiraten verkar det som att man rör
              lite på sig, medan man i Hongkong fortfarande har en njugg inställning.
            </seg>
            <seg n="7fb3c260">
              Min förhoppning är att man under en ganska snar framtid kan täppa
              till i princip i alla länder över huvud taget så att vi får beskattning
              där den hör hemma.
            </seg>
          </u>
          <note type="speaker" n="3078fe92">
            Anf. 29 LOTTA OLSSON (M):
          </note>
          <u who="lotta_olsson_97d0d6" xml:id="i-57aad4074d2a1748-1" n="bed4b1d2">
            <seg n="95723f53">
              Herr talman! Finansmarknadsministern menar att de avtal som Sverige
              ingått inneburit att bolag betalar skatt i högre grad i dag, som
              jag kan tolka svaret. Något som är viktigt för oss är att känna
              tilltro till skattesystemet. Kommer det in mer pengar efter att
              avtalen har ingåtts?
            </seg>
          </u>
          <note type="speaker" n="bf046de7">
            Anf. 30 Statsrådet PETER NORMAN (M):
          </note>
          <u who="peter_norman_minister_2010" xml:id="i-a850159a822bf424-8" n="288c3f44">
            <seg n="a117b00a">
              Herr talman! I första hand är detta informationsutbytesavtal.
              Vi vill ha information om vilka kapitalinkomster som till exempel
              svenskar har utomlands och tvärtom i bägge riktningar. Informationsutbytesavtalen
              är ganska nya. Vi får nog vänta och se på effekterna.
            </seg>
            <seg n="25f59de9">
              Däremot ser vi effekter redan nu med att människor utomlands
              ifrån frivilligt kontaktar Skatteverket för att göra tilläggsdeklarationer.
              De inser att de kommer att åka fast förr eller senare. Jag har
              inte de exakta siffrorna klart för mig, men det är åtminstone
              miljardbelopp.
            </seg>
            <seg n="6038ba88">
              Detta kombinerat med att vi har stängt utrymmet för så kallade
              räntesnurror innebär att vi har fått både ett mer rättssäkert
              system och betydligt mer pengar som vi kan använda till behjärtansvärda
              ändamål som skola, vård eller omsorg.
            </seg>
            <seg n="f2c18fd6">
              Försvarets personalförsörjning
            </seg>
          </u>
          <note type="speaker" n="1aea6351">
            Anf. 31 MIKAEL JANSSON (SD):
          </note>
          <u who="mikael_jansson_9fa8c8" xml:id="i-80781414ca38f497-0" n="387e44cf">
            <seg n="6ebca8c6">
              Herr talman! Jag har en fråga till försvarsministern. Insatsorganisation
              14, regeringens alternativ till ett svenskt försvar, kommer inte
              att vara färdigställt i år, 2014. Måldatum är i stället 2023.
            </seg>
            <seg n="480a7cf1">
              Ett av de svåraste problemen med att skapa IO 14 har varit att
              få tillräckligt många att skriva på de temporära kontrakten –
              GSS/T-kontrakten. Ett annat problem är att soldater och sjömän
              i den nya organisationen erhåller för lite övning.
            </seg>
            <seg n="bd49a791">
              Mot den bakgrunden kan man ställa sig frågan om den nedskärning
              som regeringen gjorde förra året i Regeringsbeslut 5 var klok.
              500 miljoner kronor lades som sparbeting på personalramarna. Ett
              större antal tjänster var därför tvungna att avslutas.
            </seg>
            <seg n="3d5de3d4">
              Min fråga är: Har sparbetinget i Regeringsbeslut 5 från förra
              året om 500 miljoner kronor på personalramarna påverkat Försvarsmaktens
              övningsverksamhet och det nationella försvarets beredskap?
            </seg>
          </u>
          <note type="speaker" n="aed77143">
            Anf. 32 Försvarsminister KARIN ENSTRÖM (M):
          </note>
          <u who="karin_enström_minister_2012" xml:id="i-a850159a822bf424-9" n="0fe8521a">
            <seg n="7bcfa352">
              Herr talman! Försvarsmakten genomgår nu en omfattande förändring.
              Syftet med reformen är att vi ska få en stärkt försvarsförmåga
              och tillgängliga och användbara förband. För att uppnå detta är
              det viktigt att vi har rätt personal som får rätt utbildning,
              att vi har rätt materiel och att personal och materiel får öva
              i förband. Det är viktigt att övningarna kan ske både nationellt
              och internationellt.
            </seg>
            <seg n="b36e2369">
              På personalsidan har Försvarsmakten nu genomfört ett aktivt arbete.
              Rekryteringen går bra. Det går bra att anställa de kontinuerligt
              tjänstgörande soldaterna, men det går lite trögare när det gäller
              tidvis tjänstgörande soldater.
            </seg>
            <seg n="4b24337f">
              De ekonomiska förutsättningarna för Försvarsmakten på både kort
              och lång sikt har vi arbetat intensivt med. Jag kommer i mitt
              nästa inlägg att berätta vad Regeringsbeslut 5 egentligen innebär.
              Det är inte en besparing.
            </seg>
          </u>
          <note type="speaker" n="32a6901f">
            Anf. 33 MIKAEL JANSSON (SD):
          </note>
          <u who="mikael_jansson_9fa8c8" xml:id="i-80781414ca38f497-1" n="387e44cf">
            <seg n="87c0617b">
              Herr talman! Vi ser i Krim hur ett strategiskt angrepp kunde
              utföras av den ryska krigsmakten utan förvarningar. Mot den bakgrunden
              är det märkligt att den svenska regeringen minskar personalramen
              för den militära underrättelsetjänsten Must som en följd av Regeringsbeslut
              5.
            </seg>
            <seg n="716fc59f">
              För att vår beredskap ska fungera krävs bra underrättelser. Min
              fråga är: Kommer det från regeringens sida fler besparingar på
              försvarets personal i år?
            </seg>
          </u>
          <note type="speaker" n="551b4d85">
            Anf. 34 Försvarsminister KARIN ENSTRÖM (M):
          </note>
          <u who="karin_enström_minister_2012" xml:id="i-a850159a822bf424-10" n="0fe8521a">
            <seg n="14dd8c1d">
              Herr talman! Mikael Jansson vet lika väl som jag att regeringen
              med riksdagens hjälp har höjt försvarsanslagen två år i rad. Vi
              har höjt materielanslaget, och vi har höjt anslaget för personal
              i det så kallade förbandsanslaget.
            </seg>
            <seg n="0b7c8153">
              Vi har som sagt arbetat intensivt tillsammans med myndigheten
              Försvarsmakten för att hitta lösningar på ekonomin på kort och
              på lång sikt. På lång sikt har vi sett att Försvarsmakten i sina
              bedömningar har hamnat högt när det gäller ökade personalkostnader,
              det vill säga fördyringar. Det är därför vi lade uppdraget redan
              nu att på sikt, fram emot 2019, se till att man inte hamnar alldeles
              för högt.
            </seg>
            <seg n="5c76a038">
              Nu är vi mitt inne i förberedelser för nästa inriktningsbeslut.
              Här gäller det verkligen att dra slutsatser både av vad som har
              hänt precis nyligen i Ukraina och av hur det ser ut i övrig säkerhetspolitisk
              utveckling.
            </seg>
            <seg n="9560d9bc">
              Det vi kan konstatera är att det inte är en besparing. Man kan
              inte banta bort en befarad övervikt.
            </seg>
            <seg n="740f0452">
              Neddragningar inom Kustbevakningen
            </seg>
          </u>
          <note type="speaker" n="b8ea6a90">
            Anf. 35 ÅSA LINDESTAM (S):
          </note>
          <u who="asa_lindestam_553116" xml:id="i-962743dca551acb7-0" n="b4d87636">
            <seg n="f47ffc0f">
              Herr talman! Också jag vill ställa min fråga till försvarsministern.
            </seg>
            <seg n="66e386c0">
              Jag är intresserad av Kustbevakningen, och jag har sett den som
              en liten välskött myndighet bland alla andra. För många år sedan
              fick de i uppdrag att köpa in flygplan och båtar, och för många
              år sedan var dessa också levererade. Men nu i januari fick de
              en förfrågan: Hur ser budgeten ut om ni får dra ned med 133 miljoner,
              och vad kommer att finnas kvar?
            </seg>
            <seg n="7e87bf0e">
              Kustbevakningen skickade, trogna som de är, ut en förfrågan till
              andra myndigheter. De fick svaret: Vi kommer inte att utföra vissa
              arbetsuppgifter, eller så måste vi anställa egen personal och
              köpa egna båtar. Varsel är på väg; generaldirektören håller på
              att jobba med det.
            </seg>
            <seg n="49a55688">
              Jag skulle vilja ställa frågan till försvarsministern: Vilken
              statsfinansiell vinst ser försvarsministern och regeringen i att
              dra bort dessa pengar från en liten myndighet och lägga kostnaderna
              på de andra myndigheterna?
            </seg>
          </u>
          <note type="speaker" n="fed39237">
            Anf. 36 Försvarsminister KARIN ENSTRÖM (M):
          </note>
          <u who="karin_enström_minister_2012" xml:id="i-a850159a822bf424-11" n="0fe8521a">
            <seg n="ac2ae65a">
              Herr talman! Kustbevakningen är en myndighet som utför många
              uppgifter. De har både fått utökade uppgifter och utökad materiell
              förnyelse – fler fartyg och fler flygplan.
            </seg>
            <seg n="dce279a6">
              Det Kustbevakningen nu har talat om är att man på sikt befarar
              att man helt enkelt inte får ekonomin att gå ihop. Man har inkommit
              med ett underlag till Regeringskansliet, till Försvarsdepartementet,
              som vi nu håller på att analysera.
            </seg>
            <seg n="c1d3fb54">
              Jag vill ge Åsa Lindestam rätt i att eftersom Kustbevakningen
              i dag utför många uppgifter blir det verkligen en grannlaga uppgift
              att se till att det inte uppstår kostnader på ett annat departements
              utgiftsområde om man måste minska på uppgifterna. Då har vi inte
              kommit framåt på någon väg.
            </seg>
            <seg n="c9948f73">
              Det vi nu gör inom Försvarsdepartementet i dialog med Kustbevakningen
              är att se hur vi ska omhänderta underlaget och vilka de eventuella
              konsekvenserna kan bli.
            </seg>
          </u>
          <note type="speaker" n="5c764700">
            Anf. 37 ÅSA LINDESTAM (S):
          </note>
          <u who="asa_lindestam_553116" xml:id="i-962743dca551acb7-1" n="b4d87636">
            <seg n="1f69cda5">
              Herr talman! Det var ett intressant svar – tack för det! Men
              vi kunde se redan i de svar som har kommit in att detta kommer
              att betyda att arbetsuppgifter inte kommer att utföras över huvud
              taget i så fall. När de inte blir gjorda – hur ska vi då förhålla
              oss till den myndighetsutövning som man ändå har?
            </seg>
            <seg n="a52e6e70">
              När jag tittar på mina hemtrakter, Hudiksvall, ser jag att kustbevakningen
              där kommer att försvinna helt, och i Gävle kommer man, vad jag
              förstår, att dra ned på den rejält. Varsel på mellan 150 och 250
              personer över hela landet kommer att läggas utefter våra kuster.
              Detta blir en fördyring, vad jag kan se.
            </seg>
            <seg n="d135af4b">
              Jag funderar på hur ministern tänker ta ansvar för detta. Kommer
              det att skickas ut en konsekvensbeskrivning av vad som kommer
              att hända längs våra kuster? Detta kommer att beröra tullen, Naturvårdsverket,
              polisen och alla dessa andra myndigheter som är inblandade och
              som Kustbevakningen gör arbetsuppgifter åt. Kommer vi att få se
              en konsekvensbeskrivning?
            </seg>
          </u>
          <note type="speaker" n="47b4fa79">
            Anf. 38 Försvarsminister KARIN ENSTRÖM (M):
          </note>
          <u who="karin_enström_minister_2012" xml:id="i-a850159a822bf424-12" n="0fe8521a">
            <seg n="256ff9a4">
              Herr talman! Det är just på grund av detta – tillsammans med
              att titta på den långsiktiga ekonomin – som vi måste göra detta
              arbete inom Regeringskansliet. Det gäller inte bara Försvarsdepartementet,
              utan vi ska gemensamt bereda med övriga berörda departement. Det
              är viktigt att myndigheten signalerar att man ser att man har
              problem med att få balans mellan verksamheten och ekonomin – och
              det har man gjort i god tid.
            </seg>
            <seg n="0253be40">
              Vi bereder detta nu, och det kommer naturligtvis besked, inte
              minst i nästa budgetproposition. Men jag vill understryka att
              det arbete som Kustbevakningen utför är mångfasetterat. Östersjön
              är viktig på en mängd sätt. Inte minst är den viktig och känslig
              när det gäller miljöräddning, vilket är en av Kustbevakningens
              huvuduppgifter och något som man har fått ny materiel för att
              kunna genomföra.
            </seg>
            <seg n="57a3001e">
              Det är som sagt för tidigt att ge konkreta besked nu. Vi arbetar
              med detta inom Regeringskansliet.
            </seg>
          </u>
          <note n="e42920d0">
            Stöd till veteransoldater
          </note>
          <note type="speaker" n="afc8a876">
            Anf. 39 HELÉN ANDERSSON (C):
          </note>
          <u who="unknown" xml:id="i-d71e769ceb3f290e-0" n="9751da94">
            <seg n="303b423f">
              Herr talman! Min fråga går till Karin Enström. Sverige deltar,
              och ska även fortsättningsvis delta, i internationella fredsinsatser
              för att hejda inbördeskrig och terror mot befolkningen.
            </seg>
            <seg n="c27eba3e">
              Situationen i flera länder i Afrika, till exempel i Mali, är
              mycket allvarlig. Sverige ska delta med upp till 250 soldater,
              vilket är positivt. Detta är soldater – män och kvinnor – som
              gör sin insats för fred och säkerhet. De riskerar att skadas eller
              ytterst att mista sina liv. Därför är det oerhört viktigt att
              Sverige behandlar sina soldater och veteraner mycket väl efter
              hemkomsten och ger allt stöd som är möjligt om de har fysiska
              eller psykiska skador.
            </seg>
            <seg n="f74a24db">
              Jag vet att Sverige har utvecklat sitt stöd de senaste åren,
              men jag tror att ännu mer kan göras. Vad anser försvarsministern?
            </seg>
          </u>
          <note type="speaker" n="4d628764">
            Anf. 40 Försvarsminister KARIN ENSTRÖM (M):
          </note>
          <u who="karin_enström_minister_2012" xml:id="i-a850159a822bf424-13" n="0fe8521a">
            <seg n="bf92815b">
              Herr talman! Detta är en angelägen fråga och någonting som regeringen
              har tagit på stort allvar. För första gången har nu Sverige en
              sammanhållen veteransoldatpolitik, och det är jag stolt över.
            </seg>
            <seg n="919907f5">
              Det handlar om hur vi tar hand om våra soldater och anhöriga
              såväl före och efter som under en insats. Det är många delar i
              detta för att få det att fungera. Det är ett ansvar som myndigheten
              Försvarsmakten har. Det är också svåra frågor, som handlar om
              hur man får hjälp med att få stöd av det övriga samhället om man
              skulle råka skadas – oavsett om det är en skada som syns eller
              en som man inte kan se.
            </seg>
            <seg n="702ff8e6">
              Vi har utökat ansvaret i tid för våra veteraner. Det pågår en
              utredning för att ytterligare titta på hur detta veteranansvar
              fungerar. Kan det omfatta andra personalkategorier som också gör
              insatser i fredsfrämjande operationer?
            </seg>
            <seg n="0fd7e094">
              Staten har ett ansvar både för att ta hand om våra veteraner
              och, självfallet, för att visa uppskattning för dem som gör dessa
              viktiga insatser.
            </seg>
          </u>
          <note type="speaker" n="e6af9404">
            Anf. 41 HELÉN ANDERSSON (C):
          </note>
          <u who="unknown" xml:id="i-d71e769ceb3f290e-1" n="9751da94">
            <seg n="58fbdc4b">
              Herr talman! Då undrar jag hur det ska gå till.
            </seg>
          </u>
          <note type="speaker" n="b0deafca">
            Anf. 42 Försvarsminister KARIN ENSTRÖM (M):
          </note>
          <u who="karin_enström_minister_2012" xml:id="i-a850159a822bf424-14" n="0fe8521a">
            <seg n="70f88cae">
              Herr talman! En hel del av de beslut som vi har fattat håller
              nu på att implementeras eller har redan implementerats, inte minst
              i och med att det finns veteranhandläggare och utökad kompetens
              för att just kunna ta hand om veteraner som kommer tillbaka. Det
              är också viktigt att inte bara se på hur man ska koncentrera sig
              på ett omhändertagande efteråt utan också på hur man förbereder
              i utbildning och när man bygger förband som ska göra en insats.
              Sedan måste man också se på hur det här fungerar under tiden och
              på omhändertagandet vid hemkomsten.
            </seg>
            <seg n="8fa9d695">
              Regeringen har också givit Försvarsmakten större möjligheter
              att kunna ge bidrag till organisationer som stöder anhöriga. De
              genomför en väldigt viktig insats. Det kan också handla om utbildning
              eller samtal innan någon anhörig åker i väg, stöd till familjen
              under tiden och möjlighet att träffas, prata och få hjälp när
              man kommer hem.
            </seg>
            <seg n="02b4b867">
              Exportindustrins kostnader för brister i järnvägsdriften
            </seg>
          </u>
          <note type="speaker" n="45c9b9b8">
            Anf. 43 LEIF PETTERSSON (S):
          </note>
          <u who="leif_pettersson_fd182b" xml:id="i-7047466537a397fa-0" n="52a87497">
            <seg n="0c63ed4e">
              Herr talman! Min fråga går till infrastrukturminister Catharina
              Elmsäter-Svärd.
            </seg>
            <seg n="833b7dfa">
              I måndags kom det alarmerande och allvarliga siffror gällande
              järnvägskaoset i Sverige och om hur mycket det kostar svensk exportindustri.
              En forskningsrapport från KTH visar att järnvägskaoset kostar
              den svenska exportindustrin ungefär 1,5 miljarder per år. Bara
              för SSAB är kostnaden 150 miljoner per år.
            </seg>
            <seg n="16c322ca">
              Per Bondemark, chef för SSAB i Luleå, har sagt följande: Problemet
              är att det saknas en politisk inriktning att göra någonting åt
              det här. Det är bråttom, och det är viktigt att det händer saker.
            </seg>
            <seg n="cc916d06">
              Jag vill fråga infrastrukturministern: Hur mycket kommer det
              här att kosta för svensk exportindustri nästa år?
            </seg>
          </u>
          <note type="speaker" n="98e0a5b9">
            Anf. 44 Statsrådet CATHARINA ELMSÄTER-SVÄRD (M):
          </note>
          <u who="catharina_elmsäter-svärd_minister_2010" xml:id="i-a850159a822bf424-15" n="5f6bd4ab">
            <seg n="b21b5064">
              Herr talman! Den frågeställning som Leif Pettersson lyfter fram
              är naturligtvis oerhört angelägen för Sverige som är en starkt
              exportberoende nation. När det gäller konkurrenskraft och fler
              jobb måste infrastrukturen fungera väl. Järnvägen har inte fungerat
              väl under många år, men de senaste åren har vi successivt ökat
              anslaget, inte minst för drift och underhåll. I år har vi anslag
              på mer än dubbelt så mycket för drift och underhåll som 2006.
            </seg>
            <seg n="3ef6d1de">
              I den nationella plan som regeringen snart kommer att presentera
              har vi särskilt fokuserat på godskorridorer, inte minst för företag
              som SSAB. I remissvar som vi har fått från Näringslivets Transportråd,
              där Per Bondemark som här nämndes är ordförande, har det bara
              varit goda vitsord gällande regeringens tänkta godsstråk och arbetspendlingsinsatser.
            </seg>
          </u>
          <note type="speaker" n="8900d870">
            Anf. 45 LEIF PETTERSSON (S):
          </note>
          <u who="leif_pettersson_fd182b" xml:id="i-7047466537a397fa-1" n="52a87497">
            <seg n="31a97da5">
              Herr talman! Det kan ju låta betryggande, men faktum kvarstår
              trots allt att järnvägskaoset kostar 1,5 miljarder per år i dag.
              Då är frågan vad man kan göra åt det på kort sikt. Man är knappast
              hjälpt inom svensk exportindustri av ett tioårigt perspektiv.
              Det är ju nu som man förlorar pengar. Det är nu som någonting
              måste göras.
            </seg>
            <seg n="cd0868e6">
              Ministern säger att det har varit på det här viset under lång
              tid. Ja, så har det varit. Jag kan också konstatera att Moderaterna
              under alla år, oavsett om de varit i opposition eller i regering,
              har föreslagit att man ska lägga mindre pengar än vad vi socialdemokrater
              har velat lägga på infrastrukturen. Detta går inte ihop, fru minister.
            </seg>
          </u>
          <note type="speaker" n="f82d33d7">
            Anf. 46 Statsrådet CATHARINA ELMSÄTER-SVÄRD (M):
          </note>
          <u who="catharina_elmsäter-svärd_minister_2010" xml:id="i-cee9c1fe5135fbc5-1" n="5f6bd4ab" next="i-7af196d62464de3f-1">
            <seg n="b69256be">
              Herr talman! Den stora skillnaden, Leif Pettersson, mellan Alliansen
              med Moderaterna och Socialdemokraterna är snarare att vi när vi
              är i majoritet föreslår mer pengar.
            </seg>
            <seg n="ad6f6f6a">
              Konkurrenskraft och förutsättningar för fler jobb är egentligen
              det som vi behöver i det här landet för att göra alla andra satsningar
              som vi vill göra, inte minst på infrastrukturens sida. Alliansregeringen
              menar allvar med att finansiera detta krona för krona, och vi
              ser nu hur de insatser som har gjorts på underhållssidan de senaste
              åren börjar ge effekt. Vi lägger fokus i och runt storstadsområdena,
              för det påverkar också mer eller mindre alla tåg som ska till
              eller passera Helsingfors.
            </seg>
            <seg n="1c411040">
              Detta görs tillsammans med de olika aktörerna för att schemalägga
              underhåll och få tågplaneringen att fungera.
            </seg>
            <seg n="b04ad5d7">
              Kritik mot Ideas administration
            </seg>
          </u>
          <note n="f6bf3b73">
            Anf. 47 GUNNAR ANDRÉN (FP):
          </note>
          <u who="catharina_elmsäter-svärd_minister_2010" xml:id="i-7af196d62464de3f-1" n="5f6bd4ab" prev="i-cee9c1fe5135fbc5-1">
            <seg n="c4f03d66">
              Herr talman! Jag har en fråga som jag tror att statsrådet Engström
              bäst kan besvara.
            </seg>
            <seg n="4809f7e7">
              Fria, oberoende och rättvisa val brukar benämnas vara demokratins
              folkfest. Man kan också ta med folkomröstningar i uppräkningen.
              Vi har dock på senare tid sett någon folkomröstning som kanske
              inte har varit helt fri.
            </seg>
            <seg n="55fa2b9f">
              I mitten av 1990-talet tillkom demokratiinstitutet Idea på initiativ
              av den tidigare socialdemokratiske statssekreteraren Bengt Säve-Söderbergh,
              och det är lokaliserat till Helsingfors. Under senare tid har
              jag lagt märke till att det har förekommit ganska mycket kritik
              mot Idea, inte mot deras syften när det gäller hur man ska göra
              med valen när man kommer utomlands men mot administrationen.
            </seg>
            <seg n="bca0aefd">
              Jag tycker att det är en viktig fråga för vårt bistånd, som väl
              ingår i det här också, att det inte förslösas några skattepengar
              på internationella organisationer just som Idea som borde vara
              föredömen.
            </seg>
          </u>
          <note type="speaker" n="0acc9ce8">
            Anf. 48 Statsrådet HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-cee9c1fe5135fbc5-2" n="1c94a182" next="i-7af196d62464de3f-2">
            <seg n="88183dd7">
              Herr talman! Tack för frågan, Gunnar Andrén! Det stämmer att
              vi har ett internationellt institut som är beläget här i Helsingfors
              och som bildades 1995. Jag tror att många av oss som länge har
              verkat i riksdagen inte har haft en aning om att det ligger alldeles
              här intill, mitt i Strömmen. De jobbar med demokratifrågor. Sverige
              är ett av 27 eller 28 medlemsländer i den här mellanstatliga organisationen.
              Vi har varit pådrivande under senare år, för det har uppstått
              misstankar om att man inte har använt pengar på ett ansvarsfullt
              sätt. Där har vi tagit initiativ som jag kan återkomma till i
              mitt nästa inlägg.
            </seg>
          </u>
          <note n="abd12ef2">
            Anf. 49 GUNNAR ANDRÉN (FP):
          </note>
          <u who="hillevi_engström_minister_2010" xml:id="i-7af196d62464de3f-2" n="1c94a182" prev="i-cee9c1fe5135fbc5-2">
            <seg n="efc7deae">
              Herr talman! Jag vill gärna ha reda på vad Sverige, som är ett
              av de här 27 eller 28 medlemsländerna, gör för detta. Det har
              bland annat diskuterats, har jag förstått, att internrevisionen
              inte har fungerat. Just en organisation av internationellt snitt
              som denna, som ju ligger här på Helgeandsholmens grannö Strömsborg,
              måste absolut vara ett föredöme för att man ska kunna ha förtroende
              för dess sätt att verka i dess verkliga syfte.
            </seg>
            <seg n="3a83c33f">
              Jag vill alltså gärna veta vad lilla Sverige kan göra i det här
              sammanhanget.
            </seg>
          </u>
          <note type="speaker" n="3ab00cbb">
            Anf. 50 Statsrådet HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-a850159a822bf424-16" n="1c94a182">
            <seg n="c5d9520c">
              Herr talman! För regeringen är det viktigt att biståndsmedel
              ska komma fattiga och förtryckta människor till del och att man
              ska kunna bidra till att genomföra val på ett demokratiskt sätt.
            </seg>
            <seg n="58c4542f">
              Redan 2012 var det betydande problem på Idea, och den föregående
              biståndsministern höll då inne det årliga budgetstödet till Idea
              med krav på att man skulle göra förändringar och införa internrevision.
              Jag är fortfarande inte nöjd med det som har skett, utan vi har
              gått vidare och till exempel sagt att den nya chef som ska rekryteras
              inte ska få en högre lön. Vi ska se till att rutiner fungerar
              och att det finns ett absolut stopp mot att biståndspengar går
              in på människors konton och används till amorteringar på bostadslån.
            </seg>
            <seg n="2eea59d8">
              Det finns fortfarande frågetecken, och jag är inte nöjd med hur
              det hanteras. Vi fortsätter att ha strikt påverkan så gott vi
              kan och att försöka få med oss likasinnade länder som till exempel
              Norge och Nederländerna som också är stora givare.
            </seg>
            <seg n="c1131fa1">
              Järnvägsunderhållet
            </seg>
          </u>
          <note type="speaker" n="a33c70dc">
            Anf. 51 MONICA GREEN (S):
          </note>
          <u who="monica_green_fc276c" xml:id="i-9f56a887b5a9152b-0" n="3ef274f8">
            <seg n="1ee85501">
              Herr talman! Jag har en fråga till infrastrukturministern, och
              den är en fortsättning på de tidigare två frågorna om järnvägsunderhållet.
            </seg>
            <seg n="435cd2d3">
              Vi har ju ett splittrat järnvägsunderhåll i Sverige. Det är splittrat
              och ineffektivt, och det kostar oss tågpendlare mycket tid och
              arbetade timmar och innebär stress. Som Leif Pettersson påtalade
              går industrin miste om stora belopp, och det påverkar ju jobben,
              tillväxten och konkurrenskraften. Nu sade infrastrukturministern
              att hon alldeles snart ska tillsätta utredningen som vi i riksdagen
              redan har bestämt att hon ska tillsätta. Nu är det dags, sade
              infrastrukturministern.
            </seg>
            <seg n="aaf9ac17">
              Vi är frustrerade, och industrin är frustrerad. I Falköping får
              man säga upp underhållsarbetare för att regeringen sänker underhållsanslaget
              jämfört med förra året.
            </seg>
          </u>
          <note type="speaker" n="bb6ebbeb">
            Anf. 52 Statsrådet CATHARINA ELMSÄTER-SVÄRD (M):
          </note>
          <u who="catharina_elmsäter-svärd_minister_2010" xml:id="i-a850159a822bf424-17" n="5f6bd4ab">
            <seg n="fc780e62">
              Herr talman! Jag tror att många som använder järnvägen i dag,
              oavsett om man ska åka till jobbet eller studier eller om man
              transporterar varor, skulle önska att vi hade en mer robust järnväg.
              Å andra sidan har antalet som faktiskt reser med järnvägen ökat
              otroligt under de senaste tio åren, inte minst den regionala trafiken.
              Detta gör att vi har kapacitetsbrist vissa tider, vissa dagar
              och på vissa sträckor. Framför allt har vi flaskhalsar. Det håller
              just nu håller på att byggas bort, inte minst med Citybanan.
            </seg>
            <seg n="a9657c0a">
              Jag har dock varit oerhört fokuserad på att vårda den infrastruktur
              vi har. Detta är ingen quick fix. Det börjar märkas genom det
              minskade antalet tågförseningar, men det är fortfarande inte bra.
            </seg>
            <seg n="93e877a5">
              Nu är vi uppe i nivåer där vi har dubbelt så stort anslag till
              järnvägens underhåll 2014 än vad som var fallet 2006. Och den
              vägen tänker vi fortsätta på.
            </seg>
          </u>
          <note type="speaker" n="cd42893c">
            Anf. 53 MONICA GREEN (S):
          </note>
          <u who="monica_green_fc276c" xml:id="i-9f56a887b5a9152b-1" n="3ef274f8">
            <seg n="63dbffbc">
              Herr talman! Det är ett märkligt uttalande att ni tänker fortsätta
              på den vägen eftersom ni drog ned från det som ni själva hade
              höjt. Det är naturligtvis rimligt att man höjer med tanke på inflation
              och att det kostar mer för varje år. Det är alldeles rätt. Tyvärr
              har ni alltid anslagit mindre pengar till underhåll än vad vi
              socialdemokrater har gjort, oavsett om ni har varit i opposition
              eller som nu när ni styr.
            </seg>
            <seg n="448c11e0">
              Det är klart att det ska satsas mer, men ni har inte ökat anslagen
              för varje år. Ni har dragit ned, tvärtemot vad Catharina Elmsäter-Svärd
              säger.
            </seg>
            <seg n="9478d25b">
              Det är jättebra att fler vill åka tåg, men vi hindras i vår ambition
              att vilja åka tåg. Många tvingas numera att ta bilen i stället.
              Man litar nämligen inte på att tåget ska komma fram.
            </seg>
            <seg n="2e577c66">
              Dessutom har vi ett splittrat järnvägsunderhåll som regeringen
              inte tänker göra något åt, som bara är ineffektivt och där människor
              nu sägs upp, till exempel i Falköping. Det är människor som inget
              hellre vill än att underhålla vårt fina järnvägsnät.
            </seg>
          </u>
          <note type="speaker" n="c9d4c7be">
            Anf. 54 Statsrådet CATHARINA ELMSÄTER-SVÄRD (M):
          </note>
          <u who="catharina_elmsäter-svärd_minister_2010" xml:id="i-a850159a822bf424-18" n="5f6bd4ab">
            <seg n="1674d720">
              Herr talman! Låt mig vara tydlig! År 2006 var det avsatt 4,2
              miljarder kronor för drift och underhåll av järnväg. Jag gör det
              enkelt även för Monica Green: Det är i 2013 års priser, så att
              vi inte jämför äpplen och päron. År 2014, i år, disponerar Trafikverket
              över 9 miljarder kronor för drift och underhåll.
            </seg>
            <seg n="0fdc2af1">
              Min enkla fråga är: Är 9 miljarder mer eller mindre än 4,2?
            </seg>
            <seg n="5723bf1b">
              Detta är den stora skillnaden. Att järnvägens drift och underhåll
              behöver återhämta sig tar vi på allvar. Men vi är dessutom en
              regering som förmår att krona för krona stärka konkurrenskraften
              för fler jobb i Sverige genom att även bygga om och bygga ny järnväg,
              vilket också behövs.
            </seg>
            <seg n="c7d613a1">
              Vattenfalls köp av ryskt kärnbränsle
            </seg>
          </u>
          <note type="speaker" n="c7515e6d">
            Anf. 55 LARS ERIKSSON (S):
          </note>
          <u who="lars_eriksson_e0a5e2" xml:id="i-71422d4f5a822c0d-0" n="c4976a79">
            <seg n="d32a95b3">
              Herr talman! Jag har en fråga till finansmarknadsministern.
            </seg>
            <seg n="74a2191d">
              Som har framgått i medierna undersöker statliga Vattenfall om
              det är möjligt att köpa ryskt kärnbränsle till de svenska kärnkraftsreaktorerna.
              Det ryska kärnbränslet ska testas i Ringhals 3 nu i april. Om
              det fungerar bra är tanken att börja köpa ryskt kärnbränsle redan
              om några år.
            </seg>
            <seg n="63101ab7">
              Rysslands vice premiärminister uttalade för någon vecka sedan
              att man nu stoppar alla leveranser av kärnbränsle till Ukraina
              på grund av, som det heter, det ostabila läget i landet. Därtill
              konstaterar han att Ryssland har problem att leverera till EU-medlemmar
              som Tjeckien, Bulgarien, Slovakien och Ungern.
            </seg>
            <seg n="d6a37f97">
              Enligt vilken strategi är det bra att Sverige ska förlita sig
              på ryska kärnbränsleleveranser? Vad är regeringens uppfattning
              om det som Vattenfall nu håller på med? Och tycker regeringen
              att detta ens är lämpligt?
            </seg>
          </u>
          <note type="speaker" n="eddcdb05">
            Anf. 56 Statsrådet PETER NORMAN (M):
          </note>
          <u who="peter_norman_minister_2010" xml:id="i-a850159a822bf424-19" n="288c3f44">
            <seg n="4a1d93ed">
              Herr talman! Tack för frågan, Lars Eriksson! Det är en angelägen
              fråga som jag och Lars Eriksson har debatterat tidigare.
            </seg>
            <seg n="108ed950">
              Vattenfalls styrelse och ledning fattar beslut för bolaget. Vår
              roll som ägare är att utforma riktlinjer för bolaget, sätta upp
              ekonomiska mål och inte minst utse styrelseledamöter i bolaget
              som ser till att bolaget sköter sig på det sätt som vi har stipulerat.
            </seg>
            <seg n="0d263dd2">
              Vad gäller kärnbränsle från Ryssland har Vattenfall i dag två
              leverantörer. Och för att få ökad konkurrens på marknaden prövar
              man sig nu fram för att eventuellt hitta ytterligare leverantörer.
              I det aktuella fallet prövar man en ny leverantör som råkar vara
              från Ryssland. Man kommer att fatta beslut tidigast 2019, förmodligen
              2020, om man avser att ta in en ytterligare leverantör till Vattenfall.
            </seg>
            <seg n="39702fdd">
              Hur läget ser ut då i Ryssland och i omvärlden vet vi inte riktigt.
              Men jag tycker att Vattenfalls ambition att öka konkurrensen på
              marknaden så att vi får lägre elpriser för våra konsumenter är
              att föredra.
            </seg>
          </u>
          <note type="speaker" n="cc5491ad">
            Anf. 57 LARS ERIKSSON (S):
          </note>
          <u who="lars_eriksson_e0a5e2" xml:id="i-71422d4f5a822c0d-1" n="c4976a79">
            <seg n="15947191">
              Herr talman! Det märkliga är att vi i dag har en bra ordning
              för kärnbränsleleveranser. I dag är Westinghouse leverantör till
              kärnbränslekraftverken genom Vattenfall. Westinghouse ligger som
              bekant i Västerås där över 1 000 personer jobbar inom verksamheten.
            </seg>
            <seg n="44b21a12">
              Vad jag kan förstå finns det inte heller någon som helst kritik
              mot de leveranser som Westinghouse har på området.
            </seg>
            <seg n="b27de3a1">
              Det ryska företaget som Vattenfall förbereder sig för att göra
              affärer med är indraget i flera korruptionsskandaler.
            </seg>
            <seg n="b3583cb2">
              Det finns väldigt goda skäl att ifrågasätta om detta över huvud
              taget är lämpligt, inte minst med tanke på att EU:s ledare diskuterar
              sanktioner mot Ryssland. Då kan man fråga sig om regeringen har
              glömt att informera Vattenfall om detta.
            </seg>
            <seg n="8d370ce6">
              Frågan kvarstår: Enligt vilken strategi är det bra för Sverige
              att börja förlita oss på leveranser från Ryssland? Dessa diskussioner
              pågår ju.
            </seg>
          </u>
          <note type="speaker" n="79b12272">
            Anf. 58 Statsrådet PETER NORMAN (M):
          </note>
          <u who="peter_norman_minister_2010" xml:id="i-a850159a822bf424-20" n="288c3f44">
            <seg n="57e31109">
              Herr talman! Vattenfalls strategi ska besvaras av styrelsen och
              ledningen i Vattenfall. Det är inte rimligt att vi som politiker
              går in och tar affärsmässiga beslut för Vattenfall om vilka leverantörer
              de ska ha.
            </seg>
            <seg n="d2df6fca">
              I och med att jag fick en interpellation av Lars Eriksson för
              ett tag sedan kontaktade jag bolaget och konstaterar att de har
              ambitionen att göra marknaden för kärnbränsle mer konkurrensutsatt.
              Därför tar de in nya leverantörer, för att studera om det är möjligt
              att öka konkurrensen och på så sätt pressa priserna.
            </seg>
            <seg n="6900db7f">
              Naturligtvis ska de statliga företagen, som Lars Eriksson säger,
              agera föredömligt. Den alliansregering som nu sitter vid makten
              har, till skillnad får den socialdemokratiska regeringen, infört
              ett hållbarhetskriterium för de statliga bolagen som bland annat
              innebär att man ska agera föredömligt. Och det gäller även Vattenfall
              och deras leverantörer av kärnbränsle.
            </seg>
            <seg n="d8abdf36">
              Svenskt medlemskap i Nato
            </seg>
          </u>
          <note type="speaker" n="1dbb1c5c">
            Anf. 59 ANDREAS CARLSON (KD):
          </note>
          <u who="unknown" xml:id="i-a850159a822bf424-21" n="9751da94">
            <seg n="f32e2ffc">
              Herr talman! Jag vill ställa en fråga till försvarsministern.
            </seg>
            <seg n="d05d09c9">
              Utvecklingen på Krimhalvön har förändrat säkerhetsbilden i vår
              närhet. Försvarsberedningen har därför getts mer tid, och försvarsministern
              har sagt sig vara beredd att ompröva anslagen till Försvarsmakten.
            </seg>
            <seg n="5e6ce54b">
              Samtidigt är Sverige, utan att vara medlem, den mest aktiva parten
              i Natosamarbetet. Är det inte dags att nu tillsätta en bred utredning
              för att se över förutsättningarna för medlemskap i Nato, med tanke
              på den förändrade säkerhetsbilden?
            </seg>
          </u>
          <note type="speaker" n="d124441d">
            Anf. 60 Försvarsminister KARIN ENSTRÖM (M):
          </note>
          <u who="karin_enström_minister_2012" xml:id="i-a850159a822bf424-22" n="0fe8521a">
            <seg n="051a9c8c">
              Herr talman! Sveriges säkerhetspolitiska linje, eller säkerhetspolitik,
              har utvecklats successivt genom åren, naturligtvis mycket på grund
              av vad som har hänt i vår omvärld och vår syn på hur beroende
              vi är av andra länder.
            </seg>
            <seg n="7c11a7bb">
              I det senaste försvarspolitiska inriktningsbeslutet konstaterar
              vi att vi bygger säkerhet tillsammans med andra. Vi ser också
              att vi är väldigt beroende av andra länder. Händelser, nära oss
              eller lite längre bort, kan få stora konsekvenser för vår säkerhet.
              Det är inte heller svårt att se att om vi skulle drabbas av något,
              en kris eller en konflikt, skulle det få påverkan både på våra
              grannländer och på övriga europeiska länder.
            </seg>
            <seg n="67761f15">
              Det vi nu ser i Europa kommer verkligen att påverka Europas säkerhet
              och därmed också Sveriges säkerhet. Då kan man fundera kring om
              vi ska vidareutveckla vår säkerhetspolitiska linje.
            </seg>
          </u>
          <note type="speaker" n="3748bb2e">
            Anf. 61 ANDREAS CARLSON (KD):
          </note>
          <u who="unknown" xml:id="i-a850159a822bf424-23" n="9751da94">
            <seg n="4b51176f">
              Herr talman! Försvarsmakten har gjort en perspektivstudie där
              man på regeringens uppdrag har tittat på hur försvaret ska se
              ut 2020 och framåt. För att hantera en eventuell konfliktsituation
              i vårt närområde pekar Försvarsmakten själv på att det antingen
              behövs väsentligt ökade resurser eller att vi stärker vårt beroende
              av omvärlden. Därför tycker Kristdemokraterna att det är läge
              att utreda Natomedlemskap.
            </seg>
            <seg n="113257cb">
              Min följdfråga till försvarsministern är: När tror försvarsministern
              att vi skulle kunna se en sådan utredning?
            </seg>
          </u>
          <note type="speaker" n="b0a84628">
            Anf. 62 Försvarsminister KARIN ENSTRÖM (M):
          </note>
          <u who="karin_enström_minister_2012" xml:id="i-a850159a822bf424-24" n="0fe8521a">
            <seg n="2350700d">
              Herr talman! Jag själv, och mitt parti, tycker att en naturlig
              utveckling av vår säkerhetspolitiska linje skulle vara att Sverige
              skulle kunna bli medlem i Nato på sikt.
            </seg>
            <seg n="0856561a">
              Det är Moderaterna och Folkpartiet ensamma om att tycka i riksdagen.
              Vi har varit väldigt tydliga från Moderaternas sida – och statsministern
              har varit mycket tydlig – med att om vi verkligen ska diskutera
              den frågan, ja då måste det finnas ett brett politiskt stöd i
              riksdagen och ett brett stöd hos befolkningen. Den typen av beslut
              är oerhört viktiga och långtgående, och de har stor betydelse
              för vår säkerhet och för vår framtid. Därför måste de fattas i
              brett samförstånd. Det är allvarliga och långsiktiga frågor.
            </seg>
            <seg n="60eb6b67">
              Jag har tillsatt en utredning om Sveriges försvarspolitiska samarbeten
              utifrån det som Försvarsberedningen kom överens om i sin säkerhetspolitiska
              rapport.
            </seg>
            <seg n="f2fad8e8">
              KU:s utfrågning om Nuonaffären
            </seg>
          </u>
          <note type="speaker" n="671334e6">
            Anf. 63 EVA-LENA JANSSON (S):
          </note>
          <u who="eva-lena_jansson_c13ca9" xml:id="i-84380e3a31b2dc87-0" n="5f22e11f">
            <seg n="bf3a8c68">
              Herr talman! Jag har en fråga till Peter Norman med anledning
              av att han är ansvarigt statsråd vad gäller det statliga ägandet.
            </seg>
            <seg n="5a7ce6ac">
              Jag har vid flera tillfällen debatterat statens agerande kring
              Nuonaffären och fått olika svar. Finansministern angav den 15
              februari förra året att hela regeringen var informerad. Statsministern
              har därefter sagt att det var den tidigare näringsministern Maud
              Olofsson som kände till allt beträffande affären. Sedan har vi
              kunnat läsa en logg från Näringsdepartementet där det framgår
              att hela det inre kabinettet, det vill säga partiledarna för samtliga
              allianspartier, varit informerat, vilket finansmarknadsministern
              sagt sig inte känna till.
            </seg>
            <seg n="78324196">
              Nu vägrar den tidigare näringsministern att komma till konstitutionsutskottet,
              likaså tidigare sakkunniga Elisabeth Thand Ringqvist. Min fråga
              till Peter Norman är: Finns det någon i regeringen som borde komma
              till KU i stället för Maud Olofsson?
            </seg>
          </u>
          <note type="speaker" n="bd8727ea">
            Anf. 64 Statsrådet PETER NORMAN (M):
          </note>
          <u who="peter_norman_minister_2010" xml:id="i-a850159a822bf424-25" n="288c3f44">
            <seg n="0671a5c9">
              Herr talman! Konstitutionsutskottet väljer att kalla de personer
              de så önskar. I den här frågan har de begärt att få kalla statsministern
              och finansministern, och de kommer naturligtvis till KU för att
              svara på frågor. Vad jag vet kommer KU att inleda sin granskning
              i april månad. Det är den ordning vi har i riksdagen. De här frågorna
              behandlas i konstitutionsutskottet, och sedan reder man ut dem
              på bästa sätt. Jag är övertygad om att både statsministern och
              finansministern kan svara för sig och bringa klarhet i affären.
            </seg>
          </u>
          <note type="speaker" n="e8d112b2">
            Anf. 65 EVA-LENA JANSSON (S):
          </note>
          <u who="eva-lena_jansson_c13ca9" xml:id="i-84380e3a31b2dc87-1" n="5f22e11f">
            <seg n="b309e6da">
              Herr talman! Eftersom finansministern, statsministern, finansmarknadsministern
              och även tidigare näringsministern har olika bilder hade det varit
              vällovligt om tidigare näringsministern kommit till KU för att
              diskutera frågan. Finansmarknadsministern har ju sagt att det
              är hon, och bara hon, som känner till hur turerna gått när det
              gäller hanteringen av Nuon.
            </seg>
            <seg n="20a08c41">
              Nu säger finansmarknadsministern att det räcker med finansministerns
              och statsministerns syn, som är en helt annan än den tidigare
              näringsministerns. Oppositionen kan inte känna någon större tillfredsställelse
              med att alla korten inte läggs på bordet.
            </seg>
            <seg n="2c3dbc1d">
              Därmed, herr talman, får jag väl inse att jag inte kommer att
              få reda på något mer.
            </seg>
          </u>
          <note type="speaker" n="0fc31d21">
            Anf. 66 Statsrådet PETER NORMAN (M):
          </note>
          <u who="peter_norman_minister_2010" xml:id="i-a850159a822bf424-26" n="288c3f44">
            <seg n="0e33133e">
              Herr talman! Jag får nog korrigera Eva-Lena Jansson. Det jag
              sade var att konstitutionsutskottet har rätt att kalla dem de
              så önskar. Det är inte jag som kallar, det är inte heller statsministern,
              utan det är konstitutionsutskottet som gör det. Vilka de kallar
              har jag som minister egentligen inga synpunkter på. Det viktiga
              är att det bringas klarhet i affären, och konstitutionsutskottet
              är det format som riksdagen har för att göra det.
            </seg>
            <seg n="83e7d946">
              Låt oss se fram emot den behandling som kommer att börja i april.
              Jag är övertygad om att ifall konstitutionsutskottet inte är nöjt
              med de personer som kommer kan de kalla fler för utfrågning. Det
              är väl deras prerogativ att göra det.
            </seg>
            <seg n="95a00422">
              Försvarets materielförsörjning
            </seg>
          </u>
          <note type="speaker" n="a5e91429">
            Anf. 67 ANDERS HANSSON (M):
          </note>
          <u who="anders_hansson_56ba16" xml:id="i-d299f26828988939-0" n="a53f1008">
            <seg n="373e9d6f">
              Herr talman! Min fråga går till försvarsminister Karin Enström.
            </seg>
            <seg n="367326d2">
              Sveriges försvarsmakt genomgår för tillfället en omfattande förändring
              i syfte att stärka vår försvarsförmåga. I stället för förband
              som tidigare endast fanns på papperet får vi nu förband som är
              direkt tillgängliga, användbara och effektiva. En förutsättning
              för det är dock en fungerande materielförsörjning. Tyvärr har
              vi under årens lopp sett flertalet upphandlingar som till synes
              skenat i väg, utanför såväl regeringens som Försvarsmaktens kontroll.
            </seg>
            <seg n="535928f1">
              Vad avser försvarsministern att göra för att säkerställa att
              i synnerhet större försvarsmaterielbeställningar kan ske mer kontrollerat
              och strukturerat?
            </seg>
          </u>
          <note type="speaker" n="acc11980">
            Anf. 68 Försvarsminister KARIN ENSTRÖM (M):
          </note>
          <u who="karin_enström_minister_2012" xml:id="i-a850159a822bf424-27" n="0fe8521a">
            <seg n="10867487">
              Herr talman! Som frågeställaren säger bygger vi försvarsförmåga.
              Vi stärker Sveriges försvarsförmåga. Det gör vi genom att personal
              utbildas och får öva och genom att förbanden har den materiel
              de behöver. Det är viktigt att påpeka att det är försvarets operativa
              behov som styr materielanskaffningen.
            </seg>
            <seg n="d788d794">
              Den fråga som har diskuterats både i riksdagen och, tror jag,
              vid myndigheterna under lång tid är: Hur får man en så bra styrning
              och ordning som möjligt när det gäller anskaffandet av försvarsmateriel?
              Jag har tillsatt en utredning, och i dag tagit emot den, som just
              handlar om hur regeringen bättre kan styra Försvarsmaktens långsiktiga
              materielplanering och materielinvesteringar. Utredarens förslag
              ser ut att kunna lösa det på ett sätt som liknar infrastrukturlösningar.
            </seg>
          </u>
          <note type="speaker" n="9bedd506">
            Anf. 69 ANDERS HANSSON (M):
          </note>
          <u who="anders_hansson_56ba16" xml:id="i-d299f26828988939-1" n="a53f1008">
            <seg n="84237a67">
              Herr talman! Så sent som i fredags besökte jag Kockums i Malmö
              och diskuterade med ombud från olika fackföreningar frågan om
              införskaffande av nästa generations ubåt. Det är ett stort och
              viktigt projekt. Jag kan meddela att de var mycket positiva till
              försvarsministerns tydliga ställningstagande i Dagens Industri
              om att undervattensförmåga är ett nationellt säkerhetsintresse.
            </seg>
            <seg n="fd1de55b">
              Det är jättebra att utredningen nu läggs fram. Det är viktigt
              att få ordning på de större beställningarna. Vi talar om väldigt
              mycket pengar. Mina följdfrågor blir: Vad sker nu när utredningen
              har kommit? När kan vi se effekterna av en mer kontrollerad investeringsplan
              för Försvarsmaktens materielinförskaffning?
            </seg>
          </u>
          <note type="speaker" n="2812b116">
            Anf. 70 Försvarsminister KARIN ENSTRÖM (M):
          </note>
          <u who="karin_enström_minister_2012" xml:id="i-a850159a822bf424-28" n="0fe8521a">
            <seg n="6ced7f75">
              Herr talman! Målet med de förslag som lagts fram i utredningen
              är att vi ska få bättre styrning, bättre uppföljning, större transparens
              samt även långsiktighet. Det gäller från beslutsfattarnas sida
              men självklart också från myndigheternas sida. Myndigheterna kommer
              att ge underlag till regeringen som sedan lämnar förslagen till
              riksdagen att avgöra om de kan förverkligas – och då ha en betydligt
              längre framförhållning än i dag. Det blir en helhetssyn, inte
              uppsplittrat i delar.
            </seg>
            <seg n="51d26329">
              Utredningens förslag kommer nu att gå ut på remiss. När vi fått
              in synpunkterna kan vi börja arbeta för att få in dem i planeringsprocesserna.
              Det handlar om – nu låter det mycket – tolvåriga materielplaner.
              De ska naturligtvis vara betydligt mer detaljerade när det gäller
              de tre första åren och något mindre detaljerade när det gäller
              de därpå följande tre åren. Tanken med det är att få en helhetssyn
              och långsiktighet.
            </seg>
            <seg n="c86b1ed8">
              Olika beskattning av löntagare och pensionärer
            </seg>
          </u>
          <note type="speaker" n="c64e8827">
            Anf. 71 PETER PERSSON (S):
          </note>
          <u who="peter_persson_cc6ba9" xml:id="i-35ef246a65d00876-0" n="c162a6e6">
            <seg n="7fcf68ec">
              Herr talman! Min fråga går till statsrådet Elmsäter-Svärd och
              är skattepolitisk.
            </seg>
            <seg n="cfd6d566">
              Regeringen har sagt sig ha som mål att avskaffa arbetslösheten.
              Metoden är att sänka skatterna. Vi har fått fem så kallade jobbskatteavdrag,
              dock inte lägre arbetslöshet. Men jobbskatteskatteavdragen har
              haft två andra effekter, nämligen mindre resurser till välfärden
              och en klyfta i beskattning av olika inkomstslag. Alltså betalar
              en löntagare väsentligt mycket mindre skatt än en pensionär, eller
              en föräldraledig, på samma inkomst. Det är en djup orättvisa då
              exempelvis pension är uppskjuten lön.
            </seg>
            <seg n="ad5adac6">
              Anser statsrådet att det är rimligt att ha denna klyfta i beskattning
              av olika inkomstslag?
            </seg>
          </u>
          <note type="speaker" n="a72d231d">
            Anf. 72 Statsrådet CATHARINA ELMSÄTER-SVÄRD (M):
          </note>
          <u who="catharina_elmsäter-svärd_minister_2010" xml:id="i-a850159a822bf424-29" n="5f6bd4ab">
            <seg n="dd2a86cc">
              Herr talman! Peter Persson tar upp en situation som i mångt och
              mycket är beroende av hur ett land står sig i en ekonomisk kris,
              hur man klarar av att ha ordning och reda i ekonomin och framför
              allt hur man klarar av att framtidsinvestera. Regeringen har gjort
              det mer lönsamt för människor att arbeta men också att arbeta
              mer. Det är i grunden bra, för det driver en arbetslinje. Det
              är inte en slump att vi har fler i dag än 2006 som är sysselsatta.
              Det har gjort det möjligt för oss att satsa mer.
            </seg>
            <seg n="ee6a1bd2">
              På Peter Persson låter det ungefär som att skattesänkningarna
              skulle ha gjort att vi haft mindre pengar i landet att röra oss
              med, och det är ju inte fallet. Snarare har skatteintäkterna ökat,
              vilket gjort att vi kunnat satsa på fler sjuksköterskor, på fler
              vårdcentraler, på fler läkare, på bättre skola och så vidare.
              Dessutom har vi sänkt skatten för pensionärer ett antal gånger.
            </seg>
          </u>
          <note type="speaker" n="953595c7">
            Anf. 73 PETER PERSSON (S):
          </note>
          <u who="peter_persson_cc6ba9" xml:id="i-35ef246a65d00876-1" n="c162a6e6">
            <seg n="fb3ba65b">
              Herr talman! Jag noterar att statsrådet rent sakligt faktiskt
              inte berörde min huvudfråga. Är det rimligt att ha en klyfta i
              beskattning av olika inkomstslag? Är det rimligt att beskatta
              exempelvis pensionärer och arbetslösa hårdare? Det tycker inte
              vi socialdemokrater, men när kammaren i går voterade sade allianspartierna
              nej till att utreda skattesystemet, nej till att ha lika beskattning
              av samma inkomst. Det var tydligt.
            </seg>
            <seg n="db9858ed">
              Peter Norman säger i Riksdag annars skulle Arbetsdomstolen eller
              andra domstolar vara fulla av fall där människor har farit illa
              och där man fällt domar. Men det ser vi inte. Det är klart att
              det finns en svart eller mörk marknad där allting inte kommer
              upp i ljuset; det vet vi. Men självklart ska vi ha myndigheter
              som kontrollerar. Vi har enligt EU-direktiv infört regler som
              säger att man inom fem dagar ska anmäla om man har utländsk arbetskraft
              som arbetar här.
            </seg>
            <seg n="3c4ece80">
              När det gäller arbetskraftsinvandring handlar det väldigt ofta
              om att få tag på kompetent personal som inte finns i Sverige.
              Tyskar är den största gruppen av dem som kommer till Sverige,
              främst inom byggnadssektorn. Men en mycket stor sektor är it.
              Jag kan inte se något större problem med det. De jobbar enligt
              sjysta villkor, och vi har Arbetsmiljöverket som ska se till att
              de gör det. Det handlar inte om en särskilt stor grupp människor
              i Sverige, det ska vi komma ihåg.
            </seg>
            <seg n="b77dbea9">
              När det gäller offentliga arbetsgivare är det till exempel inte
              så att människor i socialdemokratiskt styrda kommuner har rätt
              till heltid eller att det ser bra ut. Tvärtom skulle jag nog vilja
              säga att villkoren till och med är sämre i de kommunerna.
            </seg>
            <seg n="0dae964e">
              Det handlar alltså mycket om hur man organiserar. Jag tror inte
              på att statliga pengar ska tillföras allt som ska rättas till
              i det svenska samhället, utan man måste göra det på annan nivå.
            </seg>
          </u>
          <note type="speaker" n="a49e8dd6">
            Anf. 91 JOHAN ANDERSSON (S) replik:
          </note>
          <u who="johan_andersson_08c8d7" xml:id="i-e805f653025684f9-1" n="86688ed3">
            <seg n="20586566">
              Herr talman! Jag har några frågor till Katarina med anledning
              av anförandet.
            </seg>
            <seg n="30857a41">
              Den första frågan handlar om rullande visstidsanställningar.
              Jag tog i mitt inlägg upp turerna kring regeringens agerande när
              det gäller svar på frågor till EU-kommissionen. Det blev sedermera
              sekretessbelagt. Nu avvaktar vi naturligtvis vad svaret kommer
              att bli från EU-kommissionen på TCO:s anmälan. Men jag skulle
              vilja att Katarina utvecklar sin och framför allt Moderaternas
              syn på vad vi ska göra för att komma till rätta med problematiken
              vad gäller rullande visstidsanställningar.
            </seg>
            <seg n="2afde2b6">
              Jag instämmer inte i den bild som du torgförde här, att visstidsanställningar
              inte har ökat. Inom vissa sektorer har de verkligen ökat. Det
              finns en väldigt bra rapport, Visstid på livstid , som Kommunalarbetareförbundet
              har tagit fram. Den pekar på att visstidsanställningar har ökat
              ganska radikalt under de senaste åren.
            </seg>
            <seg n="7bcfbc62">
              Den andra frågan som jag hade till Katarina Brännström handlar
              om kollektivavtal för utstationerad arbetskraft, vilket är en
              fråga som vi har haft väldigt mycket diskussioner om i utskottet
              och i den här kammaren.
            </seg>
            <seg n="d3a186e1">
              Jag har väldigt svårt att förstå hur svenska kollektivavtal kan
              vara ett hinder för rörligheten. Bägge våra partier värnar nog
              om att det ska finnas rörlighet på arbetsmarknaden. Det var också
              ett av villkoren när vi sökte medlemskap i EU. Men vi måste väl
              ändå ha sjysta villkor på den svenska arbetsmarknaden?
            </seg>
          </u>
          <note type="speaker" n="5e7ffc79">
            Anf. 92 KATARINA BRÄNNSTRÖM (M) replik:
          </note>
          <u who="katarina_brannstrom_bc40ef" xml:id="i-ee344c8e95e5c5ad-0" n="0c95af87">
            <seg n="194d44bf">
              Herr talman! När det gäller rullande visstidsanställningar blir
              jag lite beklämd över att man får det att låta som att detta är
              något nytt som uppstod 2006 i och med den här regeringen. Det
              är ju ett urgammalt problem. Människor har halkat runt i den ena
              vikariatsanställningen efter den andra. Sedan har det blivit en
              timanställning, och man har ringts in hit eller dit. Jag har jobbat
              i offentlig sektor, så jag vet precis hur illa det var på 70-,
              80- och 90-talen. Det har faktiskt inte blivit värre; det ska
              vi komma ihåg.
            </seg>
            <seg n="c8ec14b0">
              Därmed inte sagt att vi inte ser att det kan vara ett problem.
              Men tillsvidareanställningar är ju grunden. Det är 4,7 miljoner
              människor som arbetar i Sverige. Av dessa är det drygt 600 000
              som har visstidsanställningar. Så det är ju inte en jättestor
              del av den gruppen. Som jag sade i mitt anförande är det många
              som går från att ha en visstidsanställning till en fast heltidsanställning,
              och det tycker vi är väldigt bra. Det är många gånger en port
              in hos arbetsgivaren.
            </seg>
            <seg n="91529004">
              Jag har inte heller sett några rättsfall där man har lyckats
              bevisa att det finns en arbetsgivare som missbrukar systemet.
              Jag väntar fortfarande på det. Det är det som TCO och även Socialdemokraterna
              anför, att det finns ett stort missbruk.
            </seg>
            <seg n="e34d8794">
              Det som regeringen har svarat till EU-kommissionen är att lagen
              om anställningsskydd i Sverige är otroligt stark, likaväl som
              de svenska kollektivavtalen som ger ett mycket bra och starkt
              skydd för anställda i Sverige. Det ser inte ut så i alla länder.
              Och vi får naturligtvis avvakta vad EU-kommissionen säger, men
              jag tror inte att det kommer att bli något problem. Jag tror att
              det kommer att gå bra.
            </seg>
            <seg n="b7f6f3f3">
              Nu hinner jag inte svara på frågan om kollektivavtal och utstationerade,
              men jag kan säga att det är en komplex fråga.
            </seg>
          </u>
          <note type="speaker" n="75bb2a63">
            Anf. 93 JOHAN ANDERSSON (S) replik:
          </note>
          <u who="johan_andersson_08c8d7" xml:id="i-e805f653025684f9-2" n="86688ed3">
            <seg n="4e0d2104">
              Herr talman! Katarina kan svara på den frågan i sin nästa replik,
              om hon så vill.
            </seg>
            <seg n="b61416e0">
              Jag har bara en kort kommentar om visstidsanställningarna. Jag
              vill nog hävda att de parter som har klarat av det här har gjort
              det tack vare att man har kommit fram via förhandlingsvägen. Både
              du och jag nämnde den offentliga arbetsgivaren. Där har det tecknats
              kollektivavtal. Efter 24 månader i dag går man över till en tillsvidareanställning.
              Det har ju också begränsat de rullande visstidsanställningarna.
            </seg>
            <seg n="b386b6b3">
              Men som vi och framför allt parterna ser det kommer det i grunden
              att krävas någon form av lagstiftning om detta för de parter som
              inte lyckas hantera de rullande visstidsanställningarna.
            </seg>
            <seg n="9cf536c6">
              Sedan kvarstår min fråga om sjysta villkor för dem som är utstationerade.
              På vilket sätt är sjysta villkor ett hinder i utstationeringssituationen?
              Den frågan skulle jag gärna vilja ha ett svar på.
            </seg>
          </u>
          <note type="speaker" n="3c11d658">
            Anf. 94 KATARINA BRÄNNSTRÖM (M) replik:
          </note>
          <u who="katarina_brannstrom_bc40ef" xml:id="i-ee344c8e95e5c5ad-1" n="0c95af87">
            <seg n="dbc93537">
              Herr talman! När det gäller rullande visstidsanställningar och
              ett krav på lag tror jag inte att man ska underskatta parternas
              både kraft och möjligheter att få till regelverk som fungerar
              i varje bransch.
            </seg>
            <seg n="2f479f16">
              I fråga om kollektivavtal och utstationerade är det klart att
              det är ett hinder, om man insisterar på att det bara är svenska
              kollektivavtal som duger. Vi tror att det är ett hinder. Det gör
              det krångligare. Ett exempel är Byggnads, som har det mest gynnade
              kollektivavtalet i hela Sverige med relativt höga löner och andra
              goda villkor, om vi jämför med hur kvinnor inom LO-kollektivet
              har det.
            </seg>
            <seg n="1a8ebf4b">
              Vi säger att det ska vara sjysta villkor. Man ska kunna presentera
              hur de villkoren ser ut, och det ska följa den hårda kärnan som
              vi brukar prata om. Det är vi nöjda med. Det ska ju också kontrolleras
              att det faktiskt är så. Men att det måste vara ett svenskt kollektivavtal
              – som kanske är det bästa, högsta och starkaste i världen – är
              kanske inte riktigt rätt om vi ska få en ökad konkurrens, lägre
              priser i Sverige och göra det lönsamt att bygga. Det behövs kanske
              en ökad konkurrens, och då måste det vara möjligt att hitta andra
              vägar än att kräva just ett svenskt kollektivavtal.
            </seg>
            <seg n="d6655bc7">
              Det är viktigt att man kan röra sig över gränserna. Det är ju
              därför som vi har en inre marknad. Vi i Sverige får nog acceptera
              att det är så det kommer att se ut framöver. Allt kan inte styras
              enligt vårt regelverk.
            </seg>
          </u>
          <note type="speaker" n="c393cfc8">
            Anf. 95 ALI ESBATI (V) replik:
          </note>
          <u who="unknown" xml:id="i-a850159a822bf424-30" n="9751da94">
            <seg n="36d8267f">
              Herr talman! Katarina Brännström lade stor vikt vid att vi måste
              inse att verkligheten har ändrats. Det var händelsevis också det
              som var utgångspunkten i mitt anförande, att vi behöver förbättra
              arbetsrätten just för att verkligheten har ändrats. Det finns
              uppenbara luckor i de regleringar som finns i dag.
            </seg>
            <seg n="5afa027f">
              En del av den verklighet som jag nämnde är att de som har osäkra
              visstidsanställningar drabbas hårt av detta. Fyra av tio känner
              oro för hushållsekonomin. Det tycker jag är ett problem både för
              dem och för samhället i stort, att dubbelt så många med osäkra
              anställningar drar sig för att framföra kritiska synpunkter på
              arbetet. Det är lätt att inse vad det kan leda till för arbetsmarknaden
              som helhet.
            </seg>
            <seg n="0528db23">
              Frågan är då: Gills den delen av verkligheten för Katarina Brännström?
              Tycker du också att det är en del av verkligheten? Eller är det
              inte en del av det som du ser som verkligheten?
            </seg>
            <seg n="a246d637">
              I samband med detta måste jag också fråga: Vad är då problemet
              med att ha en lagstiftning som innebär att arbetsgivaren ska behöva
              motivera varför man vill ha en visstidsanställning i stället för
              en tillsvidareanställning? Och vad är problemet med att en person
              som under en femårsperiod har varit anställd i två hela år på
              en arbetsplats ska få en tillsvidareanställning? Varför skulle
              detta vara ett problem? Och varför är Katarina Brännström inte
              beredd att anpassa lagstiftningen till den verklighet som drabbar
              de människor som är i den situationen?
            </seg>
          </u>
          <note type="speaker" n="79c517c1">
            Anf. 96 KATARINA BRÄNNSTRÖM (M) replik:
          </note>
          <u who="katarina_brannstrom_bc40ef" xml:id="i-ee344c8e95e5c5ad-2" n="0c95af87">
            <seg n="a5376f16">
              Herr talman! Det är bra att vi kan vara överens om att verkligheten
              har förändrats. Jag förstår den anställde som känner sig osäker
              och inte kan veta om han eller hon har ett jobb nästa månad eller
              om ett halvår. Det är klart att det inte är någon bra situation.
            </seg>
            <seg n="3b11960d">
              Men det kan ju vara problem även för arbetsgivaren. De flesta
              har anställda därför att de behöver ha det. Man vet inte hur jobbsituationen
              ser ut därför att verkligheten gör att konjunktursvängningar och
              orderinkommanden går upp och ned väldigt snabbt nu för tiden.
            </seg>
            <seg n="03c19473">
              Jag tror att de flesta arbetsgivare är goda och vill behålla
              bra arbetskraft. De skulle nog helst se att det är heltidsanställningar
              och fasta anställningar som är normen på svensk arbetsmarknad.
            </seg>
            <seg n="fbc41bc8">
              Man vet inte heller om man kan behålla arbetskraft. Det finns
              så många typer av ledigheter i Sverige. Vi har rätt att vara lediga
              för olika saker. Då behöver det tas in en vikarie. Då blir det
              ju under en viss tid, eftersom ledigheten är under en viss tid.
              Sedan kanske samma person kommer i fråga för att vikariera för
              någon annan person som ska vara ledig. Det kan inte med automatik
              innebära att man måste anställa den personen, vilket skulle innebära
              ytterligare en anställd.
            </seg>
            <seg n="b74c84b4">
              Vi måste ju se på hur verkligheten ser ut, även för arbetsgivaren
              som skapar arbeten. Det är klart att vi vill att människor ska
              kunna ha anställningstrygghet. Men med en generös ledighetslagstiftning
              på svensk arbetsmarknad följer naturligtvis också en stor grupp
              med visstidsanställningar. Det är ju nästan oundvikligt.
            </seg>
          </u>
          <note type="speaker" n="7d13da9f">
            Anf. 97 ALI ESBATI (V) replik:
          </note>
          <u who="unknown" xml:id="i-a850159a822bf424-31" n="9751da94">
            <seg n="3a4b244d">
              Herr talman! Det känns lite besvärligt att diskutera den här
              frågan, för när jag ställer frågor får jag i stället för svar
              ett antal märkliga exempel som egentligen inte berör frågeställningen
              i grunden. Jag får nu använda min tid till att förklara lite grann
              vad jag menade och vad som är problemet med Katarina Brännströms
              resonemang.
            </seg>
            <seg n="e778de5b">
              Arbetsbrist är alltid en saklig grund för att säga upp personal.
              Det tror jag att Katarina Brännström känner till. Jag tror också
              att det framgår klart av det jag sade att det alltid har varit
              möjligt att ta in folk som vikarier om det finns ett uppenbart
              sakligt skäl. Jag pratade om varför du inte tyckte att det behövdes
              en motivering från arbetsgivarens sida. Motiveringen att det handlar
              om ett vikariat är naturligtvis helt rimlig om det är fråga om
              ett vikariat.
            </seg>
            <seg n="dd8ae6a9">
              Man kan naturligtvis inte ha vikariat på tomma platser. Den som
              är vikarie ska vara vikarie för någon som inte är där. Om man
              har en vikarie för någon som är ledig är det ett skäl att anställa
              någon på viss tid.
            </seg>
            <seg n="760aeb39">
              Sedan var frågan om man kan komma in i stället för någon som
              blir sjuk eller är föräldraledig. Hela poängen är ju att om man
              har gått på det sättet i två år måste det finnas ett uppenbart
              behov av den personen på den arbetsplatsen. Vad är då problemet
              med att säga att man har rätt att få en tillsvidareanställning?
            </seg>
            <seg n="d4d95dcf">
              Det är precis detta som klargör hela situationen. Moderaternas
              synsätt tycks vara att det alltid ska vara arbetsgivarens godtycke
              – inte arbetsgivarens behov utan arbetsgivarens godtycke – som
              ska stå i centrum för den arbetsrättsliga lagstiftningen. Det
              är ju ett grundskott mot själva idén med den arbetsrättsliga lagstiftningen.
            </seg>
          </u>
          <note type="speaker" n="651abd52">
            Anf. 98 KATARINA BRÄNNSTRÖM (M) replik:
          </note>
          <u who="katarina_brannstrom_bc40ef" xml:id="i-ee344c8e95e5c5ad-3" n="0c95af87">
            <seg n="586fbac8">
              Herr talman! Vad som skiljer oss och Vänsterpartiet åt är synen
              på verkligheten. Ni tror att arbetsgivare är ondsinta när de sitter
              och bedömer människor och tycker: Nej, men dig ger vi ingen anställning!
              Det är ju precis tvärtom! Man har väldigt svårt att hitta kompetent
              personal och rätt personal. Det finns nog inte särskilt många
              arbetsgivare i detta land som inte vill anställa när han eller
              hon kan.
            </seg>
            <seg n="326b8922">
              Vi har många möjligheter att vara lediga från jobbet, alltifrån
              föräldraledighet i 18 månader till semester och sjukskrivning.
              Det finns en lång rad ledigheter då det behövs tillfälliga ersättare.
            </seg>
            <seg n="da36fd3b">
              Det är inte alltid så att man hoppar från det ena till det andra.
              Du kan ju ha varit inne under ett år, och sedan är du borta därifrån
              i ett antal månader. Sedan kommer det ett nytt vikariat för en
              förälder som ska vara ledig där du hoppar in igen. Det innebär
              inte självklart att det finns ett behov av att anställa en extra
              person i det långa loppet.
            </seg>
            <seg n="31aad327">
              Det är självklart behoven som styr när arbetsgivare anställer
              – det är absolut inget godtycke.
            </seg>
            <seg n="f2c4c279">
              Vi måste se att det inte finns en rätt att ha ett arbete. Det
              är ingen som äger ett jobb, varken den som har jobbet eller arbetsgivaren.
              Jobb uppstår när det finns behov. Därför har vi arbetat för att
              stimulera att det uppstår fler tillfällen till arbete. Det är
              det viktigaste, och det är det rätta sättet att se till att fler
              ska få en anställning. Vi ska inte tvinga arbetsgivare att anställa
              människor, som de måste ta in därför att människor i sin anställning
              har rätt att vara lediga.
            </seg>
            <seg n="54063f53">
              Det är en skillnad i synen på arbetsgivare. Jag tror att de flesta
              arbetsgivare värnar om sin personal och vill ha sin personal kvar,
              och de önskar många gånger att få behålla den även när det är
              dåliga tider. Det är i alla fall den syn jag har.
            </seg>
          </u>
          <note type="speaker" n="5755f216">
            Anf. 99 MEHMET KAPLAN (MP) replik:
          </note>
          <u who="mehmet_kaplan_77f008" xml:id="i-988c6e81b69eedd9-1" n="cf91a6d6">
            <seg n="2440c529">
              Herr talman! Tack, Katarina Brännström, för tappra försök att
              förklara situationen när det gäller visstidsanställningar! Jag
              måste medge att det inte är enkelt, utan det är faktiskt väldigt
              svårt. Alliansen har inte heller gjort det enklare för Katarina
              Brännström.
            </seg>
            <seg n="904391e9">
              Vi har en situation där även EU-kommissionen har lyft upp denna
              fråga. Vi vet att ett av de svenska fackförbunden har gått med
              frågan till EU och frågat hur vi ska hantera denna rätt så beklämmande
              situation, där vi har regler som gör att människor kan vara anställda
              väldigt länge på en och samma arbetsplats.
            </seg>
            <seg n="4152defc">
              Nu kan Katarina Brännström kanske säga, som hon sade till de
              tidigare frågeställarna, att vi inte har kontakt med verkligheten
              och att det bara är Alliansens ledamöter som har kontakt med verkligheten.
              Men faktum kvarstår.
            </seg>
            <seg n="ffd3bd76">
              I en utredning som Novus gjorde förra året frågade man 1 125
              personer i åldrarna 18–65 år som var visstidsanställda hur länge
              de hade varit visstidsanställda hos sin nuvarande arbetsgivare.
              Då svarade 11 procent, vilket motsvarar ungefär 65 000 personer,
              att de hade varit anställda fem år eller längre.
            </seg>
            <seg n="597173b9">
              Detta är verkligheten, Katarina Brännström. Detta är inte taget
              ur luften. Det handlar om människor av kött och blod som rullar
              runt på ovissa anställningsformer. Det är inte okej.
            </seg>
            <seg n="9ba780be">
              Vi vill att Sverige ska ta detta steg. Tyvärr finns det ingen
              majoritet i riksdagen, för ett av oppositionspartierna kommer
              att rösta med er i denna fråga.
            </seg>
            <seg n="2bbcf3df">
              Jag är väldigt bekymrad, och jag undrar vad Katarina Brännströms
              nästa steg är.
            </seg>
          </u>
          <note type="speaker" n="c7413f24">
            Anf. 100 KATARINA BRÄNNSTRÖM (M) replik:
          </note>
          <u who="katarina_brannstrom_bc40ef" xml:id="i-ee344c8e95e5c5ad-4" n="0c95af87">
            <seg n="edd16041">
              Herr talman! Tack, Mehmet, för att jag tillskrivs denna stora
              makt i denna fråga!
            </seg>
            <seg n="e479db52">
              Precis som Mehmet inledde sitt anförande med att säga är detta
              ingen enkel fråga. Det finns faktiskt ett visstidsdirektiv i EU
              som Sverige har att förhålla sig till och som alla andra medlemsstater
              har att förhålla sig till.
            </seg>
            <seg n="5060be9f">
              Då kan vi konstatera att vi i Sverige sedan 70-talet har en lag,
              LAS, som vi ofta pratar om, som ger ett fantastiskt gott skydd
              för Sveriges anställda. Det är däremot svårare att vara arbetsgivare
              med den lagen, för den gör det ganska krångligt när det rör på
              sig och man behöver förändra det antal anställda som man ska ha.
            </seg>
            <seg n="6233bbb6">
              Det regeringen har skrivit i svaret är just att vi litar på dessa
              lagar plus arbetsmarknadens parter i den svenska modellen, som
              vi ofta lyfter fram. Där överlåter vi mycket av det som vi kunde
              lagstifta om till parterna att lösa i kollektivavtal. Och det
              gör man ju med framgång, vilket vi ser när det är få strejker
              och konflikter på svensk arbetsmarknad – det ser fantastiskt bra
              ut.
            </seg>
            <seg n="e582f182">
              Frågan är inte enkel. Arbetsgivare söker personal och vill anställa,
              och det uppstår luckor där det behöver anställas under viss tid
              av olika skäl. Det är inte bara konjunkturen som rör på sig, utan
              de anställda rör också på sig. Anställda i offentlig sektor har
              till exempel rätt att vara tjänstlediga ganska länge för att prova
              ett annat jobb. Då är det klart att man måste ta in någon på viss
              tid, och när personen kommer tillbaka står man där med en övertaligt
              anställd.
            </seg>
            <seg n="a3cf1670">
              Det är det som gör att det hela blir så komplext. I Sverige har
              vi en ledighetslagstiftning som gör att det måste finnas ett dragspel,
              som kanske är betydligt större här än i andra länder. Men vi tror
              att vi kommer att klara det.
            </seg>
          </u>
          <note type="speaker" n="ee4131d0">
            Anf. 101 MEHMET KAPLAN (MP) replik:
          </note>
          <u who="mehmet_kaplan_77f008" xml:id="i-988c6e81b69eedd9-2" n="cf91a6d6">
            <seg n="c9cb4f50">
              Herr talman! Tack, Katarina Brännström, för svaret och för att
              du lyfte upp visstidsdirektivet! Det kan vara någonting som tittarna
              och de som lyssnar på denna debatt kanske inte riktigt har detaljkoll
              på. Men jag ska försöka förenkla det.
            </seg>
            <seg n="4380f2da">
              Visstidsdirektivet kräver att medlemsländerna i EU ska ha regler
              som förhindrar missbruk av på varandra följande visstidsanställningar,
              alltså staplande av visstidsanställningar på varandra. Hur skyddet
              ska se ut är upp till medlemsstaterna, precis som Katarina Brännström
              säger.
            </seg>
            <seg n="494a11f4">
              Men EU-domstolen har slagit fast att de måste ha ett skydd och
              att detta måste vara effektivt. Det är ett fall som har avgjorts
              i EU-domstolen och som vi har att hantera i Sverige. När kommissionen
              då går fram med detta fördragsbrottsärende har regeringen här
              i Sverige hela tiden hävdat att missbruk inte förekommer – helt
              styvnackat och totalt oförstående till vad detta har inneburit.
              Om det nu skulle vara så att det har förekommit missbruk har regeringen
              sagt att det inte är i någon större omfattning.
            </seg>
            <seg n="8eb13323">
              Men jag har här påpekat hur stort detta problem verkar vara.
              Både Vänsterpartiets och Socialdemokraternas företrädare har lagt
              ut texten om att det är ett relativt stort problem. Varför gör
              inte regeringen Reinfeldt någonting åt det, kanske det sista den
              kommer att göra?
            </seg>
            <seg n="26bc318c">
              Det här är en stor fråga för Sveriges arbetstagare. Det här är
              ett sätt för oss att visa att vi menar allvar med arbetsrätten.
              Det är egentligen inte heller så dåligt för företagarna, som Katarina
              Brännström antyder att det skulle vara.
            </seg>
            <seg n="a87af072">
              Det finns två olika modeller för det. Den ena är den som Socialdemokraterna
              och Vänsterpartiet för fram med ett tak på två år under en femårsperiod.
              Miljöpartiet har den andra modellen med tre år under en femårsperiod.
              Det är bara att rösta rätt och rösta i enlighet med många arbetstagare,
              som lyssnar och tittar på detta.
            </seg>
          </u>
          <note type="speaker" n="d00835af">
            Anf. 102 KATARINA BRÄNNSTRÖM (M) replik:
          </note>
          <u who="katarina_brannstrom_bc40ef" xml:id="i-ee344c8e95e5c5ad-5" n="0c95af87">
            <seg n="28369d45">
              Herr talman! Jag kan känna viss besvikelse över oppositionen,
              som ju inte ens är samlad men tydligen har samlats i just denna
              fråga just nu. Ni underminerar helt enkelt den svenska modellen.
            </seg>
            <seg n="e5860b9d">
              Vi har överlåtit på parterna att sköta väldigt mycket av detta.
              Det är ju det vi framhåller i alla sammanhang. Vi har inte lagstiftat
              om minimilön i Sverige eftersom det går att skriva in i kollektivavtal.
              Det är likadant med detta. Vi menar att skyddet finns – det finns
              i LAS och det finns i kollektivavtalen.
            </seg>
            <seg n="a778081d">
              Om det är ett sådant stort missbruk är det ju förvånande att
              inte fackföreningar har fört fram fler exempel och att vi inte
              ser fler domar i Arbetsdomstolen eller någon annanstans där arbetsgivare
              har blivit fällda. Det ser vi ju inte.
            </seg>
            <seg n="226b56aa">
              Jag håller med om att det inte är bra att människor går från
              det ena vikariatet till det andra. Det är ingen som tycker det.
              Men det är ju oftast inte möjligt att anställa människor eftersom
              ledighetsrättigheterna i Sverige, precis som jag tidigare framhållit,
              är så pass vida att de gör det svårt för en arbetsgivare att planera
              hur personalstyrkan ska se ut nu, om tre månader eller om sex
              månader.
            </seg>
            <seg n="1d4608d9">
              När det gäller visstidsdirektivet och vad EU-kommissionen säger
              tror jag att Sverige kommer att klara sig just eftersom vi har
              målat upp den verklighet som finns med de lagar och kollektivavtal
              som vi har.
            </seg>
            <seg n="7ffc7e55">
              Låt oss komma överens om att det är viktigt att den här frågan
              lyfts fram, att vi följer den och att parterna på arbetsmarknaden
              tar tag i den på ett konkret sätt. Jag tror inte att ens Svenskt
              Näringsliv eller någon annan arbetsgivarorganisation är emot detta,
              utan man vill kunna behålla bra personal. Man vill skapa lugn
              och ro och trygg miljö för sina anställda. Det är så jag uppfattar
              svensk arbetsmarknad av i dag.
            </seg>
          </u>
          <note type="speaker" n="3926e756">
            Anf. 103 CHRISTER NYLANDER (FP):
          </note>
          <u who="christer_nylander_85e5f7" xml:id="i-f40f0cd6514ab03a-0" n="279c8569">
            <seg n="fd9c0efd">
              Herr talman! Hon gled som på moln ut ur rummet – så beskrev en
              företagare i Småland sin senaste anställningsintervju för mig.
              Han hade precis berättat för en kvinna med ursprung i Bosnien
              att hon fick anställning. Det var hennes första jobb i Sverige
              någonsin.
            </seg>
            <seg n="c0414fd3">
              Ibland glömmer vi bort att många anställningar faktiskt går till
              så. Enskilda människor som söker ett jobb träffar en arbetsgivare
              som behöver någon som kan jobba hos henne eller honom. En person
              som söker arbete träffar en företagare. De upptäcker att det verkar
              fungera bra, att man har behov av personens arbetskraft och att
              hon kan passa in på arbetsplatsen.
            </seg>
            <seg n="aaf1fcab">
              Med den lycka som infinner sig hos en människa som får jobb –
              kanske sitt allra första jobb – följer känslan av att hon nu kan
              försörja sig själv med den självständighet det innebär. Rak i
              ryggen svävar hon ut ur rummet.
            </seg>
            <seg n="c30d406a">
              Även företagaren, arbetsgivaren, blir glad: Nu kan jag expandera,
              nu har jag behov av att anställa nya människor och nu har jag
              hittat en människa som jag tror kan passa in i vårt sammanhang.
            </seg>
            <seg n="56f42c35">
              Men naturligtvis finns frågorna där: Klarar jag att försörja
              den här människan? Klarar jag att betala ut lön månad efter månad,
              år efter år? Klarar hon att fungera i den sociala kontexten på
              arbetsplatsen? Passar hon in i organisationen? Vad gör jag om
              det är en felrekrytering?
            </seg>
            <seg n="5bf8dcc8">
              Jag tror att det är viktigt och jag tycker att man märker i den
              här debatten att det är viktigt att ibland föra ned det här till
              mikroperspektivet och se hur det fungerar i verkligheten. Det
              handlar inte bara om lagstiftning utan också om att en enskild
              människa ska träffa en annan enskild människa och att de måste
              se att de kan ha nytta av varandra.
            </seg>
            <seg n="3741f582">
              Det handlar om att hitta balansen, när vi nu diskuterar lagstiftning
              – balansen mellan den anställdes trygghet och företagets behov
              av att kunna anpassa sin verksamhet efter efterfrågan, balansen
              i att kunna ställa krav på arbetsgivaren att ta långsiktigt ansvar
              utan att det kravet blir så högt ställt att arbetsgivaren låter
              bli att anställa över huvud taget.
            </seg>
            <seg n="6997ce1a">
              Herr talman! Ali Esbati sade tidigare att ekonomin har förändrats.
              Vi ser hur globaliseringen ritar om den ekonomiska kartan från
              grunden och hur digitaliseringen förändrar logistiken i många
              företag. Vi ser tydliga och snabba omkast – en teknologi som en
              gång var väldigt effektiv eller en produkt som var väldigt efterfrågad
              kan dagen efter vara helt obsolet. Det ställer krav på snabba
              omkast men också på flexibilitet i produktionen. Man kan tycka
              vad man vill om det, men man får ändå konstatera att det är så
              det ser ut.
            </seg>
            <seg n="9d5f88c3">
              Man kan reagera på olika sätt inför detta faktum. Några ogillar
              förändringar och väljer att inte se dem. Några ogillar dem och
              önskar att de kunde vrida klockan tillbaka. Andra blundar.
            </seg>
            <seg n="e69875a6">
              Ytterligare några ser förändringen men vill använda dagens lagstiftning
              till att tvinga in den nya, förändrade situationen i gamla strukturer
              eller rent av detaljreglera så mycket att flexibiliteten omöjliggörs
              och försvinner. Men det är inte alltid så lätt att pressa ned
              en kub i ett hål gjort för ett klot.
            </seg>
            <seg n="d0d1ceac">
              Skulle man älska marxistisk retorik eller diskurs skulle man
              möjligen säga att basen nu har förändrats. Det är dags att fundera
              på om inte den juridiska och politiska överbyggnaden måste anpassas
              efter detta.
            </seg>
            <seg n="b6f5b6a1">
              Jag tror att det är klokare att bejaka förändring, att analysera
              hur det ser ut och fundera på hur man kan anpassa de regelverk
              som vi har efter den nya situationen.
            </seg>
            <seg n="760cbc8c">
              I en dynamisk ekonomi som skapar jobb och välfärd behöver vi
              en arbetsmarknad som skapar balans mellan trygghet och förändring.
              Vi behöver en syn på ekonomin som gör att vi får ökat välstånd
              på lång sikt.
            </seg>
            <seg n="90cb90d4">
              Det är ju inte så att det är dagens system eller lagstiftning
              i sig som är viktiga att skydda. Det är det som de syftar till,
              nämligen trygghet på arbetsmarknaden och en ekonomi som skapar
              jobb och välfärd.
            </seg>
            <seg n="d18fb993">
              Folkpartiet vill se reformer på det här området; det är väl känt.
              Vi vill se reformer som förändrar turordningsreglerna så att de
              handlar mer om kompetens än om hur länge man har jobbat på ett
              ställe. Samtidigt vill vi komplettera det med trygghet i förändringen,
              trygghet i omställningen, så att vi har en a-kassa som omfattar
              fler och ger mer trygghet och ökat stöd för dem som vill ställa
              om sig mitt i livet. Jag tror att det är klokt att göra detta
              i ett paket, att göra förändringar i lagen om anställningsskydd
              samtidigt som man gör förändringar när det gäller trygghet i omställningen.
            </seg>
            <seg n="bcae2a9b">
              Det viktigaste i tryggheten är trots allt att det skapas nya
              jobb i ekonomin. Man får verkligen fundera på om de regelverk
              som oppositionen nu försöker få igenom med sina förslag inte snarare
              innebär färre jobb i ekonomin. Vems trygghet gynnar det? Ingens,
              för det som i grunden bygger trygghet på arbetsmarknaden är att
              vi har arbetsgivare som behöver anställa människor, att vi har
              företag som behöver anställa fler.
            </seg>
            <seg n="994c923b">
              Man skulle kunna uttrycka det som att Socialdemokraterna och
              oppositionen med sin politik värnar tryggheten för den som är
              kvar på sin arbetsplats. Folkpartiet vill ha trygghet också för
              den som vill söka sig vidare.
            </seg>
            <seg n="ac57177d">
              Herr talman! Jag tycker att Katarina Brännström väldigt tydligt
              visar att det finns en annan dimension i detta som är väldigt
              viktig, nämligen hur man ser på internationaliseringen. Det finns
              en tydlig skiljelinje. Vi vill se mer öppenhet och samarbete i
              Europa och öppna upp svensk ekonomi eftersom vi tror att det skapar
              välstånd på lång sikt och möjligheter för enskilda människor att
              skapa sig en ny framtid.
            </seg>
            <seg n="97e23041">
              Skiljelinjen går inte alltid glasklart mellan Alliansen och oppositionen.
              Ibland tycker jag att Miljöpartiet står på vår sida, och det välkomnar
              jag verkligen. De vill ha en öppen ekonomi och se till att människor
              kan röra sig.
            </seg>
            <seg n="026a8d81">
              Tyvärr måste jag konstatera att retoriken från vänsterhåll ibland
              är väl protektionistisk. Argument som förr användes för att stoppa
              varor och tjänster över gränserna används nu ibland även för att
              stoppa människor som rör sig över gränserna.
            </seg>
            <seg n="4d5eaa08">
              Vi i Folkpartiet och Alliansen vill ha ordning och reda på den
              svenska arbetsmarknaden. Men det ska inte ske på sätt som gör
              att den stängs, att människor som vill komma hit och bidra eller
              skapa sig en ny framtid stängs ute. Sverige vinner på öppenhet,
              människor som bor i Sverige vinner på öppenhet och de som vill
              komma till Sverige vinner på öppenhet.
            </seg>
            <seg n="5ac6d74d">
              Sverige vinner på EU:s inre marknad. Det är viktigt för Sverige
              att vi värnar de grundläggande principerna. Det är en öppenhet
              som omfattar varor, tjänster och kapital men som också och kanske
              allra viktigast öppnar gränser för människor som vill röra sig.
            </seg>
            <seg n="fde06c5d">
              Det är så välstånd och jobb skapas på lång sikt, herr talman.
              Därför yrkar jag bifall till utskottets förslag.
            </seg>
          </u>
          <note type="speaker" n="6c104adb">
            Anf. 104 ANNIKA QARLSSON (C):
          </note>
          <u who="annika_qarlsson_10ba5c" xml:id="i-ffab63070271b396-0" n="88c065d2" next="i-6a5d34e0ac3822a2-0">
            <seg n="fec525c9">
              Herr talman! Vi debatterar arbetsmarknadsutskottets betänkande
              6, som handlar om arbetsrätt, där vi behandlar 122 motionsyrkanden.
              Jag yrkar bifall till utskottets förslag och avslag på reservationerna.
              Vi kan konstatera att samtliga motionsyrkanden strider lite mot
              den som jag skulle säga är den svenska modellen.
            </seg>
            <seg n="bf84a959">
              Det är lite spännande att fundera på uttrycket den svenska modellen.
              Det uttrycket använder vi alla oavsett vilket parti vi tillhör,
              och vi säger att vi värnar den, men vi diskuterar sällan vad modellen
              innebär eller vad det är för något som vi ser i den.
            </seg>
            <seg n="2128e254">
              För mig handlar det om att det är parter som förhandlar och genom
              avtal reglerar arbetsmarknaden. Man ser till att vara överens
              både om löner och villkor och om andra delar.
            </seg>
            <seg n="6ff53a03">
              På 1970-talet skedde en stor förändring, för då fördes väldigt
              många saker in i lag. De förslag vi i dag avstyrker handlar i
              mycket om ytterligare lagstiftning. Jag har tilltro till avtal.
              Jag tror att det är ett viktigt och bra sätt att reglera svensk
              arbetsmarknad på. Däremot kan man konstatera att reservanterna
              tydligen hyser en stor misstro mot den svenska modellen.
            </seg>
            <seg n="1c8a741a">
              Under mandatperioden har vi använt den här formen för att utveckla
              flera olika delar. Vi har under trepartssamtalen landat i ett
              förslag som berör korttidsarbete. Där har vi lagt upp ett regelverk
              som, om det mot förmodan skulle behövas – vi kan hoppas att det
              aldrig kommer att behövas – träder in vid djup lågkonjunktur och
              där stat, arbetsgivare och arbetstagare gemensamt tar ansvar för
              en omställningsperiod av mer utbildning och mindre arbete men
              där alla är med och delar på kostnaderna.
            </seg>
            <seg n="e3ab01d2">
              Vi har under trepartssamtalen också kommit överens om yrkesintroduktionsanställningar,
              vilket är ett sätt för många ungdomar att komma in i arbete. För
              många företag innebär det chansen att få både unga, nya anställda
              och en möjlighet till utbildning under den här tiden. I dag finns
              det avtal inom SKL, Industri- och kemigruppen, IF Metall och Handels.
              Detta är två exempel på vad som kan komma fram när man sitter
              ned och resonerar och är överens om tagen.
            </seg>
            <seg n="f149bf6d">
              Väldigt mycket av det som har diskuterats i betänkandet och i
              kammaren här i dag berör deltid, visstid och bemanning. Alla tre
              anställningsformerna är ett sätt för arbetsmarknaden att organisera
              sig när man inte kan gå raka vägen in på tillsvidareanställningar.
            </seg>
            <seg n="491ae5f1">
              För mig handlar väldigt mycket av detta om att det faktiskt ska
              bli fler jobb. Fler jobb ska bli anställningar och inte bara behov
              på arbetsmarknaden som aldrig omsätts i jobb. Christer beskrev
              det tidigare som att någon seglar ut ur rummet och faktiskt har
              fått ett jobb. Men det handlar också om företagens möjligheter
              att växa stegvis och förhoppningsvis med många steg under lång
              tid. Men det är hela tiden en balansgång mellan behovet av flexibilitet
              hos företagen och behovet av trygghet hos den som anställs. Någonstans
              är hela tiden alla tre dessa delar egentligen svar på en fast
              reglerad arbetsmarknad som är för stel i sin struktur. Då hittar
              man former att komma runt det systemet.
            </seg>
            <seg n="d38cb9f7">
              Jag skulle vilja se ytterligare öppning – Christer var inne på
              det tidigare, och även Centerpartiet har resonerat om dessa frågor
              – det vill säga att arbetsmarknaden i mesta möjliga mån ska fastställas
              mellan arbetsmarknadens parter, inte genom lagstiftning utan genom
              avtal. Då handlar det också om att öppna upp och se till att det
              finns möjligheter att växa stilla och sakta.
            </seg>
            <seg n="a94c739d">
              Deltider är ett problem, för väldigt många blir kvar i deltider
              under en längre period. Där finns inget flöde. Jag tror att vi
              behöver se över detta mer och se hur vi kan stötta den övergången.
            </seg>
            <seg n="311bc698">
              Man när det gäller visstidsanställningar finns ändå ett flöde.
              Väldigt många anställs in i visstid. Det är steget in i arbetsmarknaden.
              Om 100 000 får jobb varje kvartal är 80 000 av dem visstidsanställda.
              Men de allra flesta av dem går sedan över och får en fast anställning.
              Stäng den dörren, och vi har färre jobb i stället – till gagn
              och nytta för ingen utom för den som är lycklig att ha fått se
              sitt regelverk i lag.
            </seg>
            <seg n="89677592">
              Jag tror att det är oerhört viktigt att vi har fler möjligheter
              och fler vägar, att vi sänker trösklar och att vi ser till att
              möjliggöra för fler jobb, både för ungdomar och för många andra
              som annars har svårt att ta sig in på arbetsmarknaden.
            </seg>
          </u>
          <note n="ac3cad69">
            Jag yrkar avslag på reservationerna och bifall till utskottets
            förslag.
          </note>
          <note n="1e058a3e">
            Ajournering
          </note>
          <note n="db77830b">
            Kammaren beslutade kl. 15.54 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <u who="annika_qarlsson_10ba5c" xml:id="i-6a5d34e0ac3822a2-0" n="88c065d2" prev="i-ffab63070271b396-0">
            <seg n="353c5570">
              Återupptagna förhandlingar
            </seg>
          </u>
          <note n="f4fa4005">
            Förhandlingarna återupptogs kl. 16.00.
          </note>
          <note n="88f45e52">
            11 § Beslut om ärenden som slutdebatterats den 26 mars
          </note>
          <note n="e705f8e5">
            Punkt 1
          </note>
          <note n="3aa7f87d">
            Punkt 3
          </note>
          <note n="255de4ee">
            Punkt 12
          </note>
          <note n="43278404">
            Punkt 17
          </note>
          <note n="53b4d2d2">
            Punkt 26
          </note>
          <note n="50bfd4c5">
            Övriga punkter
          </note>
          <note n="e705f8e5">
            Punkt 1
          </note>
          <note n="9b75672e">
            Punkt 2
          </note>
          <note n="d2a3acec">
            Punkt 7
          </note>
          <note n="50bfd4c5">
            Övriga punkter
          </note>
          <note n="4ae938f5">
            12 § Beslut om ärenden som slutdebatterats vid dagens sammanträde
          </note>
          <note n="3aa7f87d">
            Punkt 3
          </note>
          <note n="50bfd4c5">
            Övriga punkter
          </note>
          <note n="9b75672e">
            Punkt 2
          </note>
          <note n="5cbde912">
            Punkt 6
          </note>
          <note n="50bfd4c5">
            Övriga punkter
          </note>
          <note n="adcf0ab0">
            13 § (forts. från 10 §) Arbetsrätt (forts. AU6)
          </note>
          <note type="speaker" n="e0a52fc2">
            Anf. 105 ANDREAS CARLSON (KD):
          </note>
          <u who="unknown" xml:id="i-a850159a822bf424-32" n="9751da94">
            <seg n="b1094e9e">
              Herr talman! I går presenterade Konjunkturinstitutet en prognos
              där det konstaterades att Sveriges tillväxt ökade snabbast i EU
              sista kvartalet förra året. Läget på arbetsmarknaden har ljusnat
              något, och arbetslösheten spås fortsätta minska de kommande åren.
            </seg>
            <seg n="9cd39858">
              I februari sjönk ungdomsarbetslösheten för sjunde månaden i rad
              i mitt hemlän Jönköpings län.
            </seg>
            <seg n="d43a44a8">
              Av de ungdomar som är arbetssökande i dag är ungefär hälften
              heltidsstuderande. Trots det och trots de mer positiva prognoserna
              ligger ungdomsarbetslösheten på en för hög nivå. Därför är det
              oroväckande att oppositionen vill höja tröskeln för unga att komma
              in på arbetsmarknaden genom bland annat kraftigt höjda arbetsgivaravgifter
              för unga och höjd restaurangmoms.
            </seg>
            <seg n="a9f184b5">
              I går uppmanade SSU Göteborg till bojkott av tre hamburgerkedjor
              som ger jobb till ca 30 000 ungdomar. Stefan Löfven kommenterade
              det inte mer än att det var oförargligt. Min fråga i dagens debatt
              blir: Vad tycker Johan Andersson om denna uppmaning till bojkott?
              Är det rätt att uppmana till bojkott av hundratals restauranger
              som enligt Hotell- och Restaurangfacket har sjysta villkor och
              skapar arbetstillfällen till ca 30 000 ungdomar?
            </seg>
            <seg n="2d618763">
              Det är viktigt att uppmärksamma de ungdomar som vill komma över
              den höga tröskel till arbetsmarknaden som finns i dag. Grunden
              för att skapa jobb är ett gott företagsklimat med företag som
              anställer.
            </seg>
            <seg n="ab5b6e9f">
              För drygt tio år sedan kom allianspartierna överens med Miljöpartiet
              om att företag med färre än tio anställda får undanta två personer
              vid uppsägning på grund av arbetsbrist. Detta undantag underlättar
              för småföretag att behålla nyckelkompetens vid uppsägning på grund
              av just arbetsbrist. Det minskar också riskerna med att anställa.
            </seg>
            <seg n="68f89b31">
              Fyra av fem jobb skapas i små företag. Därför är det viktigt
              att ha en arbetsrättslig lagstiftning som kombinerar dessa företags
              behov av flexibilitet med de anställdas behov av trygghet. För
              dessa företag kan möjligheten att få behålla viss kompetens i
              samband med neddragning av antalet anställda många gånger vara
              avgörande för den fortsatta verksamheten.
            </seg>
            <seg n="b607c319">
              Motioner har år efter år väckts i riksdagen för att skrota detta
              undantag, likaså i det betänkande vi i dag debatterar. Jag yrkar
              avslag på dessa motioner.
            </seg>
            <seg n="663ca799">
              Kristdemokraterna vill inte slopa undantaget. Vi vill snarare
              utöka det. Taket för hur många anställda ett företag får ha för
              att nyttja undantagsregeln är tio, men fyra av tio företagare
              skulle vara benägna att anställa fler om undantaget utökades.
              Därför vill vi kristdemokrater ta bort taket så att även företag
              med fler än tio anställda omfattas av detta undantag i turordningsreglerna.
              Företag med elva eller fler anställda ska alltså också omfattas
              av tvåpersonsundantaget.
            </seg>
            <seg n="bef3df82">
              När det gäller turordningsreglerna i stort har arbetsmarknadens
              parter ett stort ansvar och sitter i huvudsak med de verktyg som
              behövs för att rätta till obalanser och brister.
            </seg>
            <seg n="edd402af">
              Herr talman! Alliansregeringen har gjort stora satsningar på
              att få fler ungdomar i arbete. Vi har halverat arbetsgivaravgifterna
              för unga, sänkt jobbskatten, halverat restaurangmomsen och infört
              ROT och RUT. Men det behövs mer.
            </seg>
            <seg n="5971e835">
              Kopplingen mellan skola och arbetsliv är en nyckelfråga för att
              underlätta övergången till arbetsmarknaden. Vi har i debatten
              hört om yrkesintroduktionsanställningar som en väg framåt för
              att kombinera jobb och utbildning. Vi kristdemokrater tycker att
              det är ett viktigt steg mot ett väl utbyggt lärlingssystem likt
              det vi kan se i andra europeiska länder. OECD har också konstaterat
              ett samband mellan ett väl utbyggt lärlingssystem och låga ungdomsarbetslöshetssiffror.
            </seg>
            <seg n="fe3b5206">
              Vi vill i nästa steg gå vidare med utredningen om utbildningsanställningar
              som föreslog en ny lärlingsanställningsform upp till 18 månader
              fram till dess man är 23 år fyllda. Med tanke på att etableringsåldern
              på arbetsmarknaden är 26–28 år tycker vi att det är rimligt att
              gränsen är högre än 23 år i nästa steg och att tiden som anställd
              lärling kan vara längre eftersom nyckeln är just kombinationen
              mellan utbildning och jobb på en arbetsplats.
            </seg>
            <seg n="99eaa1ad">
              Anställningar som kombineras med utbildningsinslag är viktiga
              för att sänka de höga trösklar till arbetsmarknaden som finns
              för ungdomar.
            </seg>
            <seg n="d8d1ee87">
              I debatten har också visstidsanställningar tagits upp. Av de
              i snitt 100 000 personer som varje kvartal går från arbetslöshet
              till jobb får 80 000 en visstidsanställning. Men varje kvartal
              går också 70 000 personer från en visstidsanställning till en
              tillsvidareanställning. En tidsbegränsad anställning är alltså
              ett steg in på arbetsmarknaden för många ungdomar. Samtidigt vill
              jag poängtera, herr talman, att det är viktigt att de anställningsformer
              som finns används på ett korrekt och ansvarsfullt sätt.
            </seg>
          </u>
          <note n="cdea2671">
            Jag yrkar bifall till utskottets förslag i betänkandet och avslag
            på motionerna.
          </note>
          <note type="speaker" n="0e9f5bfe">
            Anf. 106 JOHAN ANDERSSON (S) replik:
          </note>
          <u who="johan_andersson_08c8d7" xml:id="i-e805f653025684f9-3" n="86688ed3">
            <seg n="45f4a032">
              Herr talman! Andreas Carlson vet hur han ska skapa debatt.
            </seg>
            <seg n="3a420a3f">
              Den aktion som vårt ungdomsförbund genomför är naturligtvis något
              som ungdomsförbundet får stå till svars för och hantera. Det är
              viktigt att komma ihåg att det inte är så ovanligt med sådana
              aktiviteter. Vi hade hamburgerkedjan Max som var ute för en tid
              sedan. McDonalds har varit ute och varit mycket tydliga i olika
              delar. Ju närmare ett val vi kommer, ju mer av sådana inspel kommer
              vi säkerligen att få se på olika sätt. Men jag försvarar det inte.
            </seg>
            <seg n="0f6a435a">
              Jag har en fråga till Andreas. Du pratade vältaligt om ungdomar,
              vilket jag håller med dig om. Det är en oerhört viktig fråga.
              Vi hade för en tid sedan en debatt med vår arbetsmarknadsminister
              Elisabeth Svantesson, moderat, kring dem som är inne i fas 3.
              De som är inne i fas 3 är i dag ungefär 35 000. Det är en ökande
              siffra. Det mest oroande är att det i slutet av februari månad
              var 570 personer under 25 år som var inskrivna i fas 3, den sista
              fasen i den moderatledda svenska arbetsmarknadspolitiken.
            </seg>
            <seg n="a2a78ebf">
              Min fråga till Andreas är: Vilka förslag till åtgärder har Kristdemokraterna
              när det gäller dem som är inne i fas 3? Det kommer med jämna mellanrum
              rapporter om oseriösa anordnare. Jag säger inte att alla är oseriösa,
              för det finns många som är duktiga också. Men vad är receptet
              för att förhindra att ungdomar kommer in i fas 3 och sedermera
              stannar där?
            </seg>
          </u>
          <note type="speaker" n="92dd8b85">
            Anf. 107 ANDREAS CARLSON (KD) replik:
          </note>
          <u who="unknown" xml:id="i-a850159a822bf424-33" n="9751da94">
            <seg n="c22d9fbc">
              Herr talman! Johan Andersson inledde egentligen med min fråga
              kring bojkotten från SSU Göteborg. Men min fråga till Johan var
              – för er som lyssnade på debatten: Vad tycker du om att bojkotta
              ett företag som anställer 30 000 ungdomar där man enligt Hotell-
              och Restaurangfacket har sjysta villkor? Det är en fråga som hänger
              i luften.
            </seg>
            <seg n="66d1881a">
              När det gäller ungdomar och ungdomars inträde på arbetsmarknaden
              är det förstås oerhört viktigt med tidiga insatser. Det är viktigt
              att fokusera gymnasieskolan med att också ha individuellt anpassad
              undervisning, så att utslagningen på gymnasieskolan minskar. Jag
              har tittat på IFAU:s forskning på de förändringar som har gjorts
              på yrkesprogrammen. Den enda mätbara effekten när man gick från
              två- till treåriga yrkesprogram, när man gick till mer teoretiskt
              inslag, var att utslagningen ökade för dem som hade det tuffast
              i skolan, för dem med lägst studiemotivation.
            </seg>
            <seg n="b324498f">
              Vi kristdemokrater tror att en nyckel är att stärka de praktiska
              inslagen på yrkesprogrammen, att man ska ha bättre kontakt och
              koppling till företag och att praktikplatserna faktiskt ska vara
              ute på företag. Vi tror också att studie- och yrkesvägledarens
              roll är mycket viktig för att man ska göra ett medvetet val för
              att inte slås ut i gymnasieskolan utan fortsätta gymnasieskolan.
            </seg>
            <seg n="8d64eec2">
              När det gäller ungdomar som får hjälp av Arbetsförmedlingen har
              regeringen beslutat om tidiga insatser, att de ska kunna få insatser
              redan från dag ett. Det är oerhört viktigt att de som bedöms behöva
              detta får det och inte behöver vänta dessa 90 dagar. I övrigt
              vill vi kristdemokrater reformera Arbetsförmedlingen i grunden,
              för att få ett bättre och mer riktat stöd till dem som behöver
              det mest, och det är den grupp som Johan tar upp.
            </seg>
          </u>
          <note type="speaker" n="dd117e8a">
            Anf. 108 JOHAN ANDERSSON (S) replik:
          </note>
          <u who="johan_andersson_08c8d7" xml:id="i-e805f653025684f9-4" n="86688ed3">
            <seg n="0d2cfb1d">
              Herr talman! Det var spännande att höra att Kristdemokraterna
              är positiva till 90-dagarsgarantin. Men tydligen var man inte
              så positiv att man kunde förmå arbetsmarknadsministern att lägga
              fram ett förslag om det. Jag bara noterar det.
            </seg>
            <seg n="fffa9a3d">
              Frågan hänger fortfarande i luften. 570 ungdomar under 25 år
              är inne i fas 3. De har varit utanför arbetsmarknaden under väldigt
              lång tid. I ditt inlägg håller jag med om att skolan är grunden.
              Där har vi många förslag. Det som är positivt är att alliansregeringen
              nu har tagit till sig ett efter ett av förslagen. Vi är storsinta,
              så vi tycker naturligtvis att det är bra att Jan Björklund har
              vaknat – sent ska syndaren vakna. Det känns naturligtvis positivt.
            </seg>
            <seg n="4f20f11d">
              Jag vill ställa ytterligare en fråga till Andreas. Du nämnde
              något om – åtminstone tolkade jag det så – att vi från oppositionen
              ville förbjuda visstidsanställningar. Men det handlar inte om
              det, utan det handlar om att vi vill införa tydliga begränsningsregler.
              Socialdemokraterna och Vänsterpartiet vill ha 24 månader, och
              Miljöpartiet vill ha 36 månader. Men vi vill i vart fall reglera
              frågan. Grunden är den att parterna i den bästa av världar ska
              kunna klara detta. Men man kommer inte fram avtalsvägen, och då
              vill vi lagstifta kring detta.
            </seg>
            <seg n="d071e40a">
              Det låter på Andreas som om detta är någon form av naturlighet
              på arbetsmarknaden och bör så vara och att det skapar många arbetstillfällen
              med osäkra anställningar. Jag tror inte på det, utan jag tror
              att det är precis tvärtom, att det skjuter ut anställningar och
              att man känner sig uppgiven kring ett sådant system.
            </seg>
            <seg n="396fee85">
              Jag skulle gärna vilja höra Kristdemokraternas syn när det gäller
              visstidsanställningar. Håller ni fullständigt med det svar som
              nu har givits, där man svarar som ett mätt katt, att man är nöjd
              med situationen i dag?
            </seg>
          </u>
          <note type="speaker" n="a287ee79">
            Anf. 109 ANDREAS CARLSON (KD) replik:
          </note>
          <u who="unknown" xml:id="i-a850159a822bf424-34" n="9751da94">
            <seg n="1edcd633">
              Herr talman! Beträffande 90-dagarsgarantin: Det jag sade var
              att det tar 90 dagar innan ungdomar kommer in i ungdomsgarantin
              och att regeringen har fattat beslut om att man ska kunna få tidiga
              insatser innan man har kommit in i ungdomsgarantin, om bedömningen
              görs att man behöver tidiga insatser. Från Arbetsförmedlingens
              sida har man börjat jobba med det, och jag tycker att det är oerhört
              viktigt att de som bedöms behöva tidiga insatser redan från dag
              ett också ska få det. Det är en självklarhet och något som regeringen
              har fattat beslut kring.
            </seg>
            <seg n="7d6bcf7f">
              Att förbjuda visstidsanställningar tror jag inte att jag sade
              att Johan Andersson och hans kolleger vill göra. Det jag talade
              om var däremot de anställningar som görs på arbetsmarknaden. Av
              100 000 nyanställningar per kvartal är 80 000 visstidsanställningar,
              och varje kvartal går 70 000 från en visstidsanställning till
              en tillsvidareanställning. Det är ett viktigt steg för många ungdomar
              för att komma in på arbetsmarknaden.
            </seg>
            <seg n="fb3717c8">
              Det är vad jag sade, och det är det vi kristdemokrater vill göra.
              Vi vill minska trösklarna in på arbetsmarknaden för ungdomar.
              Det är en tuff konkurrens på dagens arbetsmarknad. Men vi vill
              inte göra den ännu tuffare, utan vi vill sänka trösklarna för
              att fler ungdomar ska komma in på arbetsmarknaden.
            </seg>
          </u>
          <note type="speaker" n="e7ec84cf">
            Anf. 110 ALI ESBATI (V) replik:
          </note>
          <u who="unknown" xml:id="i-a850159a822bf424-35" n="9751da94">
            <seg n="7437548d">
              Herr talman! Jag tyckte att det var bra att Andreas Carlson tog
              upp problemställningen med de kampanjande hamburgerrestaurangerna.
              Det jag tror har upprört SSU i Göteborg är de storstilade kampanjer
              som de restaurangerna bedriver under namnen Dubbelstöten. Jag
              utgick tidigare från att de handlade om att Maud Olofsson först
              drev igenom restaurangmomsen och sedan blev chef för Visita –
              att det var dubbelstöten. Men de menade kanske något annat.
            </seg>
            <seg n="50ee68f4">
              Min personliga åsikt är jag inte tror så mycket på konsumentbojkotter
              av det slaget. Jag har till och med en gång blivit föremål för
              att Moderata Ungdomsförbundet skickade ett pressmeddelande om
              att de hade sett mig på McDonalds och tyckte att det var anmärkningsvärt.
              Men i sak tycker jag att det är intressant att man från Alliansens
              sida så starkt försvarar något som har varit så oerhört misslyckat.
            </seg>
            <seg n="89cbe18c">
              Även om man skulle lyssna på de mycket ifrågasättbara beräkningar
              som har gjorts av bland annat Konjunkturinstitutet skulle det
              vara fråga om att man tack vare den här momssänkningen har fått
              4 000 jobb till en kostnad av ungefär 1 ½ miljon per jobb – och
              det är troligen ännu mer, om det är färre jobb som har kommit
              till.
            </seg>
            <seg n="af49c69c">
              Är det detta bidragsberoende i den här branschen som Andreas
              Carlson tror är vägen framåt för den svenska arbetsmarknaden,
              eller är det snarare det bidragsberoende som har kommit genom
              den kanske ännu mer misslyckade sänkta arbetsgivaravgiften för
              unga, som inte verkar ha någon effekt över huvud taget på ungdomars
              samlade sysselsättning men som naturligtvis gynnar de företag
              som redan tidigare hade ungdomar anställda, som bland annat de
              nämnda hamburgerföretagen, som nu slåss för att få behålla de
              politiskt utdelade privilegierna?
            </seg>
          </u>
          <note type="speaker" n="87bf3dcc">
            Anf. 111 ANDREAS CARLSON (KD) replik:
          </note>
          <u who="unknown" xml:id="i-a850159a822bf424-36" n="9751da94">
            <seg n="d0449b19">
              Herr talman! Jag kan erkänna att jag också har ätit på McDonalds
              om Ali Esbati kommer med ett erkännande här i kammaren.
            </seg>
            <seg n="969bbaef">
              Men det som är viktigare är många av de nya jobb som har skapats
              inte minst på landsbygden. Jag var på ett företagsbesök för några
              veckor sedan i Bredaryd utanför Värnamo där Helena hade tagit
              över ett värdshus som hon drev tillsammans med en kollega. Det
              hade hon kunnat göra tack vare sänkningarna av restaurangmomsen.
              Det betyder att om man köper mat och äter den där betalar man
              numera samma moms som om man köper maten och tar med den därifrån.
              Det är en högst rimlig sänkning av momsen. Varför ska en köttbit
              vara billigare om man tar den med sig hem än om man sitter kvar
              och äter den? Det är vad sänkningen av restaurangmomsen som vi
              har gjort innebär.
            </seg>
            <seg n="47a5e28d">
              Tack vare denna sänkning och tack vare sänkningen av arbetsgivaravgifterna
              för ungdomar lyckades man på detta företag, Bredaryds Wärdshus,
              anställa ytterligare en person på heltid och en på halvtid. Det
              är alltså en och en halv ny tjänst på detta lilla företag. Det
              innebar för Helena och hennes kollega att de lyckades utöka verksamheten.
              När de tittade på räkenskaperna och ekonomin såg de att de faktiskt
              hade pengar över för att anställa en person till. Ett företag
              som tidigare hade färre än tio anställda lyckades alltså utöka
              med två och en halv nya tjänster. Det är ett exempel på hur nya
              jobb skapas, och det är ett exempel på hur trösklarna sänks för
              att ungdomar ska komma in på arbetsmarknaden. Och detta är ett
              av många exempel.
            </seg>
            <seg n="6a8ef05b">
              Jag fick med mig ett medskick därifrån att jag skulle se till
              att man inte driver tillbaka detta, eftersom det skulle få förödande
              konsekvenser för deras verksamhet. Två och en halv nya tjänster
              skapades alltså tack vare detta i Bredaryd hos Helena. Liknande
              berättelser finns över hela landet.
            </seg>
          </u>
          <note type="speaker" n="75d9c77b">
            Anf. 112 ALI ESBATI (V) replik:
          </note>
          <u who="unknown" xml:id="i-a850159a822bf424-37" n="9751da94">
            <seg n="f00e2baa">
              Herr talman! Två och en halv nya tjänster är fint. Det kunde
              till och med vara flera tusen.
            </seg>
            <seg n="718ff5ef">
              Men när det gäller politik och ekonomi handlar det om prioriteringar
              och avvägningar. Det är självklart så att om ett företag inom
              en viss bransch genom momsförändringar får ökade vinstmarginaler
              kommer några av dem vid några tillfällen att anställa fler.
            </seg>
            <seg n="dd6d9d4a">
              Men det ska ställas mot vad dessa pengar kunde ha använts till
              i stället. I detta fall skulle jag kunna komma med listor med
              både för- och efternamn på personer som skulle kunna arbeta inom
              områden där behoven är så uppenbart skriande – inom äldreomsorgen,
              inom sjukvården och inom skolan. Vi ser varje dag rapporter om
              hur Sverige har blivit ett land som under Alliansens ledning har
              blivit världsmästare i att tappa toppositioner i internationella
              jämförelser.
            </seg>
            <seg n="a7388df6">
              Är det möjligen så att vi hade kunnat använda dessa 1 ½ miljon
              per jobb något bättre genom att anställa fler inom äldreomsorgen
              så att gamla människor får den hjälp de behöver? Kanske hade vi
              kunnat använda dessa pengar till att anställa fler speciallärare
              i skolan. Kanske hade vi kunnat använda dessa pengar till att
              korta köerna till BB på en del av våra sjukhus. Det är behov som
              är uppenbara, och det är pengar som verkligen behövs.
            </seg>
            <seg n="432d14bb">
              Men Andreas Carlson tycker att det är viktigare att prioritera
              att en och annan krögare har anställt extra personal. Jag säger
              inte att dessa jobb är dåliga eller inte skulle komma till. Men
              prioriteringarna säger mycket om vilken väg som ni ser för Sverige
              framåt.
            </seg>
          </u>
          <note type="speaker" n="96efcaca">
            Anf. 113 ANDREAS CARLSON (KD) replik:
          </note>
          <u who="unknown" xml:id="i-a850159a822bf424-38" n="9751da94">
            <seg n="5269a997">
              Herr talman! När jag lyssnar på Ali Esbati låter det som om allting
              har raserat i vår välfärd under de senaste åren och under de senaste
              mandatperioderna sedan 2006. Det låter som om vi har gjort dramatiska
              nedskärningar i skolan, i vården och i omsorgen. Det stämmer inte.
              Tack vare den förda allianspolitiken har vi kunnat satsa mer resurser
              i skolan, i vården och i omsorgen.
            </seg>
            <seg n="db578453">
              Det låter som om vi ligger längst ned i alla mätningar som Ali
              Esbati har läst. Jag läste en mätning för ett tag sedan som visade
              att Sverige är världens bästa land att åldras i. Jag vet inte
              om Ali Esbati missade den mätningen.
            </seg>
            <seg n="e8531ab8">
              Vi har fört en politik som har premierat ordning och reda i finanserna,
              där det har lönat sig att arbeta och där nya jobb har skapats
              i flera olika sektorer. Och vi har kunnat satsa mer på välfärden
              i Sverige. Det missade Ali Esbati i sin replik. Men så är det.
            </seg>
            <seg n="52d51439">
              Det säger inte att vi inte ska satsa mer på exempelvis specialistsjuksköterskor
              och på lärare i skolan. Det är någonting som vi i Alliansen de
              senaste veckorna har presenterat satsningar på, och vi kommer
              att fortsätta att göra det. Vi kommer att fortsätta att ta ansvar
              för Sveriges finanser.
            </seg>
            <seg n="b564f552">
              Men en fråga hänger fortfarande i luften: Hur ska det bli fler
              jobb om vi återställer – om jag använder det uttrycket – restaurangmomsen
              och om vi kraftigt höjer arbetsgivaravgifterna för ungdomar?
            </seg>
          </u>
          <note type="speaker" n="5d00d24e">
            Anf. 114 MATTIAS KARLSSON (SD) replik:
          </note>
          <u who="mattias_karlsson_5d0f42" xml:id="i-1d64301343acf8be-1" n="89277175">
            <seg n="7cc658cf">
              Herr talman! Jag hade inte planerat att förlänga debatten, men
              jag föll lite för grupptrycket när de andra begärde replik. Men
              skämt åsido.
            </seg>
            <seg n="a9d116e1">
              Eftersom Kristdemokraterna är ett parti som ofta lyfter fram
              betydelsen av etik och moral, vilket i grunden är någonting som
              jag applåderar, och eftersom Andreas Carlson är sist ut bland
              de borgerliga företrädarna här och ingen annan har svarat på den
              fråga som jag lyfte fram i mitt anförande när det gäller möjligheten
              för orättfärdigt uppsagd personal att få sitt arbete tillbaka,
              skulle jag vilja be Andreas Carlson som representant för den borgerliga
              regeringen att svara på hur man motiverar det nuvarande regelverket.
              Om man har blivit orättfärdigt uppsagd – uppsagd på felaktiga
              grunder – och för sitt ärende till Arbetsdomstolen och får rätt
              har man ändå inte rätt att få sitt arbete tillbaka. Då kan arbetsgivaren
              välja att köpa ut en för några månadslöner.
            </seg>
            <seg n="7fc3fa4b">
              Jag jämförde detta i mitt anförande med att någon skulle bli
              bestulen på sin bil och att förövaren döms i domstol. Sedan har
              förövaren möjlighet att välja mellan att ge tillbaka bilen eller
              ge offret en cykel i stället.
            </seg>
            <seg n="b2bd2a39">
              Är detta förenligt med Kristdemokraternas syn på etik och moral?
            </seg>
          </u>
          <note type="speaker" n="c335e683">
            Anf. 115 ANDREAS CARLSON (KD) replik:
          </note>
          <u who="unknown" xml:id="i-a850159a822bf424-39" n="9751da94">
            <seg n="c2ca85e0">
              Herr talman! Vår syn på etik och moral bygger på att vi har ett
              rättssamhälle. Om man gör ett misstag eller ett fel och fallet
              går till domstol och man döms för det ska man ta det straff som
              utdöms. Om man sedan kommer överens om att man kan köpa ut någon
              – det uttryck som Mattias Karlsson använder – och hittar en lösning
              på detta efteråt, och den som har blivit orättfärdigt uppsagd
              blir kompenserad, är det en lösning som innebär att man kanske
              kan hitta en överenskommelse. Jag tycker att parterna var för
              sig också har ett ansvar. Men vi har ett rättssystem med en arbetsdomstol
              som fattar beslut och utdömer domar i sådana ärenden.
            </seg>
            <seg n="bdf8f6d9">
              Jag vet inte om liknelsen med att bli bestulen på sin bil och
              få tillbaka en cykel var så bra och om man kan göra en sådan jämförelse.
            </seg>
            <seg n="6d85538d">
              Som mina allianskolleger tidigare har sagt har vi en arbetsdomstol
              och ett regelsystem och lagar som ska följas på den svenska arbetsmarknaden.
              När de inte följs ska det få konsekvenser.
            </seg>
          </u>
          <note type="speaker" n="d8d45a46">
            Anf. 116 MATTIAS KARLSSON (SD) replik:
          </note>
          <u who="mattias_karlsson_5d0f42" xml:id="i-1d64301343acf8be-2" n="89277175">
            <seg n="50def244">
              Herr talman! Jag tycker inte att det håller att stå i den lagstiftande
              församlingen i det här landet och gömma sig bakom domstolarna
              och nu gällande lagstiftning. Vi har möjlighet att förändra lagstiftningen.
              I detta fall har vi möjlighet att ge tillbaka arbetet till dem
              som har blivit orättfärdigt uppsagda, om det är det som de önskar.
            </seg>
            <seg n="87c3a46b">
              Nu har Andreas Carlson och den borgerliga regeringen valt att
              inte göra det. De försvarar alltså den nuvarande ordningen. Då
              skulle jag vilja ha en lite mer ingående förklaring till varför
              man tycker att den nuvarande lagstiftningen är bra. Det håller
              inte att man bara säger att det finns en lag, och då får vi lita
              på att domstolarna dömer i enlighet med den. Det gör de, men vi
              skulle kunna stifta en ny lag som gjorde att domstolarna dömde
              på ett annat sätt. Varför ska vi inte göra det?
            </seg>
          </u>
          <note type="speaker" n="6269b613">
            Anf. 117 ANDREAS CARLSON (KD) replik:
          </note>
          <u who="unknown" xml:id="i-a850159a822bf424-40" n="9751da94">
            <seg n="e032e0aa">
              Herr talman! Som jag sade i min första replik har vi lagar, och
              vi har domare och domstolar som ska se till att lagarna följs.
              När lagarna inte följs kan man utdöma domar som innebär att det
              får konsekvenser för dem som har brutit mot lagarna och mot det
              som vi har kommit överens om.
            </seg>
            <seg n="3e190988">
              Det är klart att de regler och lagar vi bestämmer här inne ska
              gälla och följas på arbetsmarknaden. Jag ser inga behov av ändringar
              i den riktning Mattias Karlsson lyfter fram i debatten.
            </seg>
          </u>
          <note type="speaker" n="8092fdaf">
            Anf. 118 MEHMET KAPLAN (MP) replik:
          </note>
          <u who="mehmet_kaplan_77f008" xml:id="i-988c6e81b69eedd9-3" n="cf91a6d6">
            <seg n="e8672ac7">
              Herr talman! Jag skulle vilja fråga Andreas Carlson några saker
              när det gäller tidsbegränsade anställningar.
            </seg>
            <seg n="b7af4f03">
              Först måste jag säga att tidsbegränsade anställningar behövs.
              Där ska det inte råda något tvivel, och jag har inte hört vare
              sig Ali eller Johan från V respektive S säga att de inte skulle
              behövas och att man skulle vilja förbjuda dem. Det blir alltså
              lite märkligt att ta upp det som att det fanns ett alternativ
              som vill förbjuda visstidsanställningar och tidsbegränsade anställningar,
              för så är det inte.
            </seg>
            <seg n="c0a5229f">
              Som ett alternativ till dagens regler finns dock ett förslag
              om en modell med en övre sammanlagd tidsgräns. S och V säger att
              gränsen ska vara två år under loppet av fem år, och vi säger tre
              år under femårsperioden – oavsett vad visstidsanställningen heter.
              Det är alltså en mindre justering i anställningsskyddslagen, som
              dessutom tillmötesgår EU-rättens krav.
            </seg>
            <seg n="f4f1e5b1">
              Det här är ett problem för Alliansens företrädare på flera olika
              sätt. Ett är att ni tar upp att det inte finns några fall i AD,
              alltså Arbetsdomstolen, så därför gör inte Sverige fel. Men bland
              andra TCO har ju visat att det handlar om tiotusentals fall där
              individer rullar på visstidsanställningar år efter år. Det enda
              ni kan säga är att det inte finns några fall i AD, men varför
              finns det inga fall i AD? Jo, den lagstiftning som finns strider
              mot visstidsdirektivet. Fackförbunden eller enskilda kan alltså
              inte driva detta som fall i AD; de får bara avslag.
            </seg>
            <seg n="5a04ae47">
              Vad avser Kristdemokraterna att göra för att säkerställa att
              rättigheten är kvar?
            </seg>
          </u>
          <note type="speaker" n="2f013ea6">
            Anf. 119 ANDREAS CARLSON (KD) replik:
          </note>
          <u who="unknown" xml:id="i-a850159a822bf424-41" n="9751da94">
            <seg n="b9432fff">
              Herr talman! Jag vet inte hur ordet förbjuda kom in i debatten.
              Jag kollade igenom de anteckningar jag byggde mitt anförande på,
              och om jag har sagt att jag tror att oppositionen vill förbjuda
              visstidsanställningar var det någon form av minneslucka. Jag tror
              dock inte att jag sade det. Jag tycker att Socialdemokraterna,
              Vänsterpartiet och även Miljöpartiet kanske har lite olika nyanser
              av det, men jag har inte tolkat det som något annat än att ni
              tycker att visstidsanställningarna kan vara viktiga.
            </seg>
            <seg n="01cc6a76">
              Det är de också. Som jag sade: Av 100 000 personer som anställs
              varje kvartal är det 80 000 som går in på en visstidsanställning,
              men varje kvartal går också 70 000 personer över från en visstidsanställning
              till en tillsvidareanställning. Det är alltså ett viktigt steg
              in på arbetsmarknaden, inte minst för ungdomar. Det är Kristdemokraternas
              grundhållning när det kommer till visstidsanställningarna.
            </seg>
            <seg n="11f0c454">
              När det gäller de tiotusen exempel Mehmet Kaplan lyfter fram
              i kammaren har i alla fall jag inte sett dem. Det är som Katarina
              Brännström tidigare redogjorde för: Det finns inte särskilt många
              exempel framme. Mehmet Kaplan kanske har invändningar mot att
              det inte finns några domar, men den lavinartade bild av att detta
              skulle vara ett jätteproblem finns inte heller. Det har i stället
              legat på ungefär samma nivå de senaste 25 åren.
            </seg>
            <seg n="7cf2b0a0">
              Det här är en viktig del i den svenska modellen, där parterna
              har ett stort ansvar. Vi har en anställningstrygghet i lagstiftad
              form, och vi tycker att det är rimligt att det finns en flexibilitet.
              Är man i en allmän visstidsanställning övergår den dock redan
              i dag i en tillsvidareanställning efter två år.
            </seg>
          </u>
          <note type="speaker" n="5097e996">
            Anf. 120 MEHMET KAPLAN (MP) replik:
          </note>
          <u who="mehmet_kaplan_77f008" xml:id="i-988c6e81b69eedd9-4" n="cf91a6d6">
            <seg n="5a4661cd">
              Herr talman! Jag tackar Andreas Carlson för svaret.
            </seg>
            <seg n="45ec728b">
              De tiotusentals fallen tas upp både av TCO och i den undersökning
              som faktiskt Svenskt Näringsliv har svarat på. Det kanske inte
              är 65 000, men åtminstone runt 50 000. Det är siffror som finns
              och fall som aldrig kommer att leda till AD, för svensk lagstiftning
              tycker inte att det är ett problem. Det är det som är kärnan;
              det är det Socialdemokraterna, Vänsterpartiet och Miljöpartiet
              tycker att vi borde justera i den svenska lagstiftningen. Det
              är en liten justering, och den går att hantera utan att det blir
              stora omvälvningar på arbetsmarknaden med den svenska modellen.
            </seg>
            <seg n="6c78c2f3">
              I utskottsbetänkandet skriver majoriteten, som i det här fallet
              består av Moderaterna, Folkpartiet, Centerpartiet, Kristdemokraterna
              och Sverigedemokraterna, att det finns skäl att betona att det
              är viktigt att de anställningsformer som finns används på ett
              korrekt och ansvarsfullt sätt. Det är inte meningen att människor
              ska hamna i tidsbegränsade anställningar under långa perioder
              mot sin vilja.
            </seg>
            <seg n="bcc019f5">
              Det är dock precis det som händer, Andreas Carlson – människor
              hamnar mot sin vilja och under långa perioder i tidsbegränsade
              anställningar. Jag citerar vidare: Regeringen har i sitt svar
              på det motiverade yttrandet från EU-kommissionen bl.a. framhållit
              att den svenska arbetsmarknadsmodellen och den rådande arbetsrättsliga
              lagstiftningen effektivt bidrar till att förhindra missbruk av
              visstidsanställningar.
            </seg>
            <seg n="ade98952">
              Det förhindras dock inte. Missbruket av visstidsanställningar
              förhindras inte. Det är läget i dag, och det är där Andreas Carlson
              är svaret skyldig. Det är där Alliansen har brustit. De har haft
              åtta år på sig och inte gjort någonting åt detta – och de skyller
              på tidigare regeringar. Det är beklämmande.
            </seg>
          </u>
          <note type="speaker" n="e7398517">
            Anf. 121 ANDREAS CARLSON (KD) replik:
          </note>
          <u who="unknown" xml:id="i-a850159a822bf424-42" n="9751da94">
            <seg n="b14a5160">
              Herr talman! Jag får tacka Mehmet Kaplan för att han läser upp
              de motiveringar som finns i betänkandet, så att jag själv inte
              behöver göra det.
            </seg>
            <seg n="c0f9fdea">
              Det som är oerhört viktigt är att vi har en tuff situation för
              många ungdomar på arbetsmarknaden i dag. Vi i Kristdemokraterna
              och Alliansen är inte beredda att höja ribban och höja trösklarna
              in på arbetsmarknaden.
            </seg>
            <seg n="bdd24299">
              Som jag har sagt några gånger i den här debatten, och som jag
              säkert kommer att få säga några gånger till under de kommande
              månaderna, är det av 100 000 som går in på arbetsmarknaden per
              kvartal 80 000 som går in på en visstidsanställning. Varje kvartal
              går dock 70 000 över från en visstidsanställning till en tillsvidareanställning.
              En visstidsanställning på arbetsmarknaden är ett steg in, och
              vi behöver hitta fler steg in för ungdomar på arbetsmarknaden
              – inte färre.
            </seg>
            <seg n="d5b44c1f">
              Vi har en annan bedömning än Mehmet Kaplan i den här frågan.
              Vi har motiverat vårt ställningstagande i regeringen på europeisk
              nivå, och vi får helt enkelt avvakta de utlåtanden som kommer
              därifrån. Jag tror att vi med de motiveringar vi har lyft fram
              har goda skäl att få igenom vår hållning. Vi tycker att det är
              viktigt att inte höja trösklarna in på arbetsmarknaden för framför
              allt unga, utan det ska finnas möjlighet till visstidsanställning
              för att inte begränsa dem på det sätt som framkommer i debatten.
            </seg>
            <seg n="b8ee290d">
              Samtidigt värnar vi förstås trygga anställningar. Tillsvidareanställningar
              är grunden på den svenska arbetsmarknaden. Vi har dock inte sett
              att problemet är så stort som har lyfts fram av bland annat Mehmet
              Kaplan. Låt oss titta på exemplen, och låt oss i så fall ompröva
              dem längre fram. I nuläget är dock den linje regeringen, Alliansen
              och vi i Kristdemokraterna företräder att vi inte vill höja trösklarna
              och göra steget in på arbetsmarknaden svårare för ungdomar.
            </seg>
          </u>
          <note n="b964ae78">
            Överläggningen var härmed avslutad.
          </note>
          <note n="4811299d">
            14 § Forskning
          </note>
          <note type="speaker" n="1394bdc5">
            Anf. 122 THOMAS STRAND (S):
          </note>
          <u who="thomas_strand_a00e07" xml:id="i-67123337b4c7aacc-0" n="fa99f696">
            <seg n="f0d67fed">
              Herr talman! Bedriver regeringen en bra forskningspolitik? Det
              är egentligen den frågan detta betänkande om forskning handlar
              om. Därför är frågan relevant: Bedriver verkligen regeringen en
              bra och ändamålsenlig forskningspolitik? Mitt svar på frågan är
              nej.
            </seg>
            <seg n="5ed492b2">
              Naturligtvis finns det fattade forskningsbeslut som är bra och
              som vi socialdemokrater står bakom. Jag kan nämna två: Det är
              bra att forskningen har fått väsentligt ökade ekonomiska medel,
              men vi har synpunkter på hur dessa utökade resurser har använts.
              Det är också bra att medel avsatts för att rekrytera framstående
              yngre forskare, men vi tycker att regeringen borde ha tagit ut
              steglängden.
            </seg>
            <seg n="9eff48ad">
              Om vi anlägger ett mer övergripande perspektiv har regeringens
              forskningspolitik betydande problem.
            </seg>
            <seg n="6512b4db">
              Vi ser tydliga tecken på att vi halkar efter vår omvärld. Trots
              att forskningsanslagen ökat kraftigt har inte Sverige förbättrat
              sin internationella position som forskningsnation. Den banbrytande
              forskningen är mer framgångsrik i länder som Danmark, Nederländerna
              och Schweiz. Det säger oss att det inte räcker med bara högre
              anslag.
            </seg>
            <seg n="a8053858">
              Även om vi ska vara försiktiga med att dra alltför långtgående
              slutsatser av högskolerankningar är det oroväckande att både Lund
              och Uppsala tappar mark i den rankning som nyligen publicerades
              av Times Higher Education.
            </seg>
            <seg n="a3932dac">
              Till detta kommer att Sverige nyligen utestängdes från det europeiska
              samarbetsorganet Enqa som kvalitetsgranskar högre utbildning.
              Om vi ska locka fler utländska studenter och forskare till Sverige
              är dessa negativa signaler besvärande.
            </seg>
            <seg n="3a4aa19a">
              Tyvärr bedriver regeringen en sorts påbudspolitik utan grundligt
              utredningsarbete eller kontakt med dem som berörs. Tidningarnas
              debattsidor har i stället för riksdagen alltför ofta varit den
              plats där hugskotten presenterats. Det har varit förödande för
              forskningen och den högre utbildningen. Reformer inom forsknings-
              och utbildningsområdet kräver grundlighet i analysen och långsiktighet
              i genomförandet. Det kräver också att man är villig att lyssna
              på sektorn och föra en ömsesidig dialog.
            </seg>
            <seg n="70ba4922">
              Regeringens övergripande färdriktning ger inte svensk högre utbildning,
              forskning och innovation optimala förutsättningar. Jag vill i
              mitt anförande, och i anslutning till våra reservationer, peka
              på fyra sådana strukturfel.
            </seg>
            <seg n="5d3d727f">
              Vi behöver för det första en övergripande och långsiktig politisk
              samsyn kring hur utbildnings-, forsknings- och innovationspolitiken
              ska utformas. Vi socialdemokrater har flera gånger sträckt ut
              handen till regeringen och inbjudit till dialog. Vi måste helt
              enkelt tänka längre än i fyraårsintervaller. Det handlar om att
              ta ut kompassriktningen för 10–15 år framåt i tiden. Då bör vi
              komma överens om några principiellt viktiga utgångspunkter och
              förutsättningar som kan ge lärosäten, forskningsråd och forskningsinstitut
              samt näringsliv och offentlig sektor långsiktiga och hållbara
              spelregler. Det skulle gynna Sverige och svensk industri och välfärd.
              Alla aktörer nickar instämmande till detta, dock inte regeringen.
              Det är beklagligt, för det gynnar inte utbildning, forskning och
              innovation.
            </seg>
            <seg n="b866f4c2">
              För det andra måste vi få en bättre balans mellan högre utbildning,
              forskning och innovation. Här tycker jag att regeringen har misslyckats.
              Det har varit ett starkt fokus på forskning. Däremot har den högre
              utbildningen nedprioriterats, och innovationspolitiken landade
              i en ordrik strategi utan egentliga mätbara mål.
            </seg>
            <seg n="de591263">
              Jag har besökt flera lärosäten, och överallt säger de till mig
              att det är förödande att regeringen drar ned på antalet högskoleplatser.
              Denna politik är anmärkningsvärd med tanke på det stora söktrycket
              och att så många människor går arbetslösa.
            </seg>
            <seg n="4bef8176">
              Min poäng är att om man nedprioriterar den högre utbildningen,
              som regeringen gör, drabbar det forsknings- och innovationsklimatet
              långsiktigt. Man måste ha en politik som hänger ihop. Det är ett
              strukturfel när man forskningsgasar samtidigt som man bromsar
              den högre utbildningen. Därför måste vi stärka balansen mellan
              högre utbildning, forskning och innovation i syfte att utveckla
              det moderna välfärdssamhället och ett konkurrenskraftigt näringsliv.
            </seg>
            <seg n="2ca04199">
              Herr talman! Vi behöver för det tredje se över forskningens organisering
              och finansiering. Det inbegriper också att se över hur vi kan
              stärka hela det svenska högskolelandskapet, för nog är det problematiskt
              när så många lärosäten klagar över hur forskningsmedlen fördelas.
            </seg>
            <seg n="8bff1736">
              I höstas var utbildningsutskottet inbjudet till samtal med de
              fyra unga universiteten, den så kallade fyrklövern. Deras budskap
              till oss var kristallklart: Dels har de ett stort söktryck till
              grundutbildningen, men regeringen beviljar inte mer medel för
              att möta detta söktryck, dels får de en för liten andel av de
              ökande forskningsanslagen. Samma budskap får jag även från andra
              högskolor som jag besöker, samtidigt som det finns stora oförbrukade
              forskningsmedel här och var. Jag har många gånger undrat över
              varför ni borgerliga ledamöter i utskottet inte ser detta.
            </seg>
            <seg n="2aa74db0">
              En fråga som vi måste ställa oss är om vi har rätt balans mellan
              basfinansiering och externa medel. Danmark, Nederländerna och
              Schweiz är tre exempel på en högre grad av basfinansiering. Kan
              det vara en av förklaringarna till att de lyckas bättre med banbrytande
              forskning?
            </seg>
            <seg n="45897664">
              Vi bör överväga om det finns nya grepp vi kan ta för att möta
              de stora samhälleliga utmaningarna. Vi socialdemokrater föreslår
              exempelvis ett tvärgående integrerande forskningsprogram om välfärd
              och samhällelig sammanhållning, där även humanistisk och samhällsvetenskaplig
              forskning får utgöra viktiga kunskapskällor.
            </seg>
            <seg n="49a898c8">
              Vi behöver formulera tydligare utvecklingsvägar för de olika
              lärosätena. Regeringens politik har snarare begränsat och likriktat
              utvecklingen. I dialog med lärosätena och dess avnämare måste
              en diskussion föras om hur våra lärosäten kan utvecklas, profileras
              och samverka för att den högre utbildningen, forskningen och innovationsklimatet
              i sin helhet ska stärkas i Sverige. Kanske är det dags att pröva
              en modell där staten och några lärosäten sluter avtal om fleråriga
              utbildnings- och forskningsprogram.
            </seg>
            <seg n="8870b66e">
              Vi behöver också utveckla nya samverkansmodeller. Dessa samverkansprogram
              ska tas fram i dialog mellan akademi, näringsliv, offentlig sektor
              och politiken. Det var ju på detta sätt som vi byggde Sverige
              starkt genom de så kallade branschprogrammen. Det är i detta nyorienterande
              arbete det blir så strategiskt viktigt med ett innovationsråd
              som leds av statsministern. I denna dialog stärker vi helhetssynen
              mellan utbildning, forskning och innovation.
            </seg>
            <seg n="b57901cc">
              För det fjärde måste vi skapa en bättre ordning för forskarnas
              arbetsmarknad. Det handlar både om att ta vara på fler nya begåvningar
              och om att ge forskarna goda arbetsvillkor, men det handlar också
              om att forskningen ska finnas nära det övriga samhället. Dagens
              situation utgör en dålig grund för forskningens kvalitet och medför
              stora problem för dem som väljer en forskarbana.
            </seg>
            <seg n="748b6771">
              Forskarbanan ska vara ett lockande alternativ för både kvinnor
              och män. Då måste det finnas ett attraktivt och tydligt karriärsystem
              med en väl avvägd fördelning av anställningar på olika nivåer,
              från forskarstuderade och postdoktorer till professorer.
            </seg>
            <seg n="e5d98e3d">
              Tyvärr har alltför många forskare osäkra anställningsförhållanden.
              Det kan innebära att forskarna undviker risktagande och nya ansatser
              i forskningen. Utbildningsbidragen och stipendiefinansieringen
              ska därför avskaffas och alla doktorander ges lön från första
              dagen. Vi måste också sätta stopp för lärosätenas möjligheter
              att stapla visstidsanställningar på varandra. Det skapar inga
              goda arbetsvillkor. Vi behöver helt enkelt utveckla ett bra tenure-track-system
              i Sverige. Det är också synnerligen viktigt att vi anstränger
              oss mer för att öka jämställdheten inom akademin.
            </seg>
            <seg n="c03c3f72">
              Vi måste också se till att systemet kan stimulera forskning utanför
              boxen för att locka nyfikna forskare med nya idéer. Därför måste
              resurser finnas för ökat risktagande. Vi måste också stimulera
              forskarrörligheten mellan akademi och industri. Det akademiska
              ledarskapet måste utvecklas, och den internationella rörligheten
              för alla inblandade i sektorn måste uppmuntras och stimuleras.
            </seg>
            <seg n="fcb917ff">
              Herr talman! Jag kan konstatera att regeringens politik för högre
              utbildning, forskning och innovation leder åt ett icke önskvärt
              håll. Den stärker inte balansen mellan högre utbildning, forskning
              och innovation, den tillvaratar inte all forskningskapacitet i
              hela landet och den ger inte optimala förutsättningar för att
              utveckla det moderna välfärdssamhället och vårt näringsliv. Det
              behövs helt enkelt en ny forskningspolitik, en ny politik för
              högre utbildning och en ny innovationspolitik.
            </seg>
            <seg n="76cb2dbf">
              Herr talman! Vi socialdemokrater står bakom alla våra reservationer
              i betänkandet, men för tids vinnande yrkar jag bifall till reservationerna
              1 och 12.
            </seg>
          </u>
          <note type="speaker" n="5d2a8e9c">
            Anf. 123 JABAR AMIN (MP):
          </note>
          <u who="jabar_amin_5d3f98" xml:id="i-14172208108497db-0" n="ea88749f">
            <seg n="fab495c7">
              Herr talman! Forskningen rustar oss för framtiden. I dagens värld
              står vi hela tiden inför nya utmaningar, utmaningar som kan underlättas
              genom forskningen.
            </seg>
            <seg n="a3c59339">
              För att forskningen ska kunna utvecklas optimalt och komma hela
              landet till nytta behöver den gemensamma förutsättningar. Jämställdhet,
              autonoma lärosäten, hållbar utveckling, hela landet ska leva,
              spets förutsätter bredd och samverkan är några av de förutsättningarna.
            </seg>
            <seg n="9b489537">
              För oss i Miljöpartiet handlar forskningspolitik om såväl forskningens
              organisering som dess finansiering. Att peka på de gemensamma
              strategiska samhällsutmaningarna och därigenom styra en del resurser
              åt vissa specifika områden är därför inte bara en fråga om finansiering.
              Det blir ofrånkomligen en fråga om politisk insikt och politiskt
              mod.
            </seg>
            <seg n="ead5cdaa">
              Herr talman! Regeringen vill styra mer medel till spetsforskningen,
              så kallad excellensforskning. De utvärderingar som har gjorts
              av de satsningarna visar dock att excellensforskning inte kan
              ses utan ett större sammanhang där bred grundforskning utgör basen.
              En balans mellan spets och bredd är därför viktig. Men regeringen
              har inte lyckats hålla den balansen.
            </seg>
            <seg n="d44005e5">
              Alliansregeringens politik leder till att forskningsmedel i större
              utsträckning går till de större, redan forskningsintensiva, universiteten
              medan de regionala högskolorna och deras forskningsmiljöer medvetet
              utsätts för en svältkur. Det har lett till negativa konsekvenser
              för de lärosätena och de regioner de verkar i.
            </seg>
            <seg n="8a8e0464">
              Vi menar att stödet till forskning måste ske med större frihet
              för forskningsråden och utifrån kvalitetskriterier som bejakar
              forskares samverkan med regionalt baserat näringsliv och offentlig
              verksamhet. Då främjar vi framväxten av nya, framgångsrika forskningsmiljöer
              i stället för att ensidigt gynna de redan etablerade.
            </seg>
            <seg n="14e291fe">
              Dessutom visar utvärderingar att excellenssatsningar genom deras
              medelstilldelning haft negativa konsekvenser på jämställdheten
              inom den svenska högskolan. Delegationen för jämställdhet i högskolan
              framförde redan 2010 att satsningarna i mycket liten grad kommit
              forskande kvinnor till del. Detta måste åtgärdas.
            </seg>
            <seg n="c4293c40">
              Vi menar att det är viktigt att regeringen återkommer till riksdagen
              med förslag på lösningar om hur snedvridningen inom akademin kan
              åtgärdas.
            </seg>
            <seg n="46794cdd">
              Herr talman! Akademisk publicering är ännu inte en del av den
              digitala allmänningen och är svårtillgänglig inte bara för lekmän
              utan också för universitet, högskolor och bibliotek. För att öka
              kunskapsspridningen bör alla vetenskapliga publikationer som får
              offentlig finansiering vara öppet tillgängliga.
            </seg>
            <seg n="718af27f">
              I oktober 2009 beslutade Vetenskapsrådet att kräva fri tillgång
              till forskningsresultat som kriterium för att lämna bidrag. Allmänheten
              och andra forskare ska ha fri tillgång till forskning som finansieras
              av allmänna medel.
            </seg>
            <seg n="d50bee5d">
              Regeringen bör därför i samverkan med högskolebiblioteken och
              Kungliga biblioteket följa upp de initiativ som har tagits för
              att all offentligt finansierad forskning i Sverige ska vara tillgänglig
              för allmänheten och återkomma till riksdagen med förslag inom
              detta område.
            </seg>
            <seg n="515fd1af">
              För att klara det ökade vårdbehovet och medborgarnas förväntningar
              behöver hälso- och sjukvården ligga i topp vad gäller innovation,
              medicinsk utveckling och kostnadseffektivitet. Samarbete mellan
              hälso- och sjukvården, akademin och näringslivet är nödvändigt
              för framgång.
            </seg>
            <seg n="8523a214">
              Regeringen bör därför ta initiativ till en dialog mellan staten,
              hälso- och sjukvården och industrin inom livsvetenskapen om hur
              förutsättningarna för samarbete och samverkan kan förbättras.
              Regeringen bör även bidra till att hälso- och sjukvården har utrymme
              att delta i forskning och utveckling och tillgodogöra sig nya
              effektiva behandlingar och medicinsk utrustning.
            </seg>
            <seg n="5ca168f3">
              Herr talman! Det förhållande till djur som har utvecklats i vårt
              samhälle tycks bygga på dubbelmoral. Vissa djurindivider ses som
              vänner och får god omvårdnad, medan andra föds upp trångt och
              utan tillräckliga möjligheter att bete sig naturligt. Om djur
              som vi ser som sällskapsdjur skulle behandlas på motsvarande sätt
              som slaktkycklingar skulle det bli ett ramaskri i vårt samhälle.
            </seg>
            <seg n="8df9c450">
              Det är angeläget att diskussionen om våra moraliska skyldigheter
              gentemot djuren och djurens egna rättigheter stärks i vårt samhälle.
              Det är därför viktigt att barn och ungdomar i skolan kommer i
              kontakt med den kunskap som ryms inom ämnet djuretik och att de
              ges möjligheter att sätta sig in i de etiska frågeställningar
              som vår nuvarande relation till djur skapar samt vad våra handlingar
              får för konsekvenser för djuren.
            </seg>
            <seg n="d14e1e5e">
              Vi menar att djuretiken behöver komma in i kursplanerna. Det
              är viktigt att ämnet djuretik ges utrymme i de högre utbildningarna
              och blir obligatoriskt i alla utbildningar till yrken där man
              på något sätt kommer att hantera djur. Dessutom är bristen på
              forskning inom ämnet djuretik i Sverige olycklig och behöver åtgärdas.
            </seg>
            <seg n="110c1576">
              Herr talman! Avslutningsvis vill jag deklarera att jag självfallet
              står bakom alla våra reservationer, men för tids vinnande yrkar
              jag bifall till reservation 14.
            </seg>
          </u>
          <note type="speaker" n="582a3ef4">
            Anf. 124 CARINA HERRSTEDT (SD):
          </note>
          <u who="carina_herrstedt_910876" xml:id="i-d7357f2eb783b6e3-0" n="ba0ef7b6">
            <seg n="0238c4f8">
              Herr talman! Vad har Agafyren, dynamiten, tändstickan, skiftnyckeln
              och pacemakern gemensamt? Jo, de är alla svenska uppfinningar
              som historiskt har gett Sverige en världsledande roll som forskarnation.
              Men tyvärr har Sverige, som några andra här också har sagt, tappat
              något av denna fina forskartradition.
            </seg>
            <seg n="b6d8f792">
              Vi vill återupprätta Sverige som en framstående forskarnation
              med världsledande innovationer. Om Sverige åter ska framstå som
              en framgångsrik och världsledande nation inom forskningen måste
              vi självklart ha en välutvecklad grundforskning, där man kanske
              inte omedelbart ser nyttoeffekten, likväl som en mer specialiserad
              forskning. Vi vet alla att på lång sikt ger även relevant grundforskning
              resultat i samhällsnyttiga innovationer. Vi kan till exempel inte
              se en omedelbar nytta av en del rymdforskning och kosmologisk
              forskning. Ändå vill vi människor utforska vår omvärld och skapa
              oss en bild av den värld vi lever i.
            </seg>
            <seg n="8bd84c4f">
              Sveriges forskningspolitik måste präglas av långsiktighet om
              vi ska kunna återupprätta vår ställning som en världsledande forskar-
              och innovationsnation. Förutom att forskningen ska bidra till
              samhällets utveckling och näringslivets konkurrenskraft – mål
              som riksdagen är samstämmig om – ska forskningen även stilla vår
              nyfikenhet och vår strävan efter kunskap och att förstå vår omvärld.
            </seg>
            <seg n="52cffc76">
              Den forskningsverksamhet som bedrivs på svenska universitet och
              högskolor är jätteviktig om vi ska kunna underhålla och återskapa
              den spetskompetens som är nödvändig för att skapa nya innovationer.
              Sverige ska vara en framträdande kunskapsnation. Därför föreslår
              vi en ökning av forskningsanslagen inom högskolorna och universiteten
              under kommande budgetperiod. Vi satsar över 4 miljarder mer än
              regeringen under perioden på olika forskningsområden. Vi menar
              att Sverige ska ligga i framkant i områden som kärnfysik, genteknik
              och nanoteknik men även informationsteknik, rymdteknik, geovetenskap,
              skogsforskning med mera.
            </seg>
            <seg n="caeae3ca">
              När det gäller ett område har vi satt ned foten bestämt: Vi vill
              satsa på modern, säker och miljövänlig kärnteknik för att säkerställa
              vår framtida energiförsörjning. Att försaka forskning inom detta
              område kan straffa sig hårt i en osäker framtid.
            </seg>
            <seg n="52a94472">
              Om Sverige återigen ska bli ett land med världsledande konkurrenskraft
              i högteknologiska och avancerade sektorer kan vi inte endast förlita
              oss på att marknaden tillskjuter det efterfrågade kapitalet. Staten
              finansierar och driver redan grundforskning och privat forskning
              på olika plan. Vi ser det som en självklarhet att även öka anslagen
              till statlig forskning för att bredda och vitalisera den redan
              befintliga forskningen.
            </seg>
            <seg n="114d0e42">
              Det är inte det att det saknas idéer, och det är inte det att
              det saknas visioner. Det som många gånger saknas är kapital för
              att kunna förverkliga dessa visioner och idéer, vilket onekligen
              leder till att många potentiella arbetstillfällen aldrig ens skapas.
            </seg>
            <seg n="70778eac">
              Herr talman! Många stora vinster inom forskningen kan göras om
              Europas länder samarbetar på de områden där det ger bäst utdelning.
              Utmärkta exempel på dessa områden där betydande synergieffekter
              kan uppnås är rymd- och kärnforskningen. Samarbete när det gäller
              omfattande projekt ska därför uppmuntras. Det är ju ofta övermäktiga
              projekt för de enskilda nationerna, och därför är det viktigt
              att vi uppmuntrar dem. Ett utmärkt exempel på detta är MAX IV.
            </seg>
            <seg n="229fec46">
              Även om vi självfallet värnar den fria forskningen kan inte skattefinansierad
              forskning innebära precis vad som helst. All skattefinansierad
              forskning ska enligt oss äga en viss kvalitet samt ha ett visst
              minimum av allmänintresse. Vi vill här fästa uppmärksamheten på
              den konstnärliga forskningen, där själva begreppet i vår mening
              är tveksamt och där en del projekt kan ifrågasättas, speciellt
              vad gäller just samhällsnyttan. Regeringen betonade själv i sin
              forskningsproposition den konstnärliga forskningens särart gentemot
              annan forskning.
            </seg>
            <seg n="bd9bbe91">
              Inom naturvetenskaperna innebär forskning att förbättra våra
              kunskaper om den verklighet vi lever i och som omger oss. Inom
              samhällsvetenskapliga ämnen utforskar vi hur samhället är uppbyggt,
              hur det fungerar och påverkar oss människor. Inom psykologi, medicin
              och beteendevetenskap forskar vi om människor och hur vi kan lära
              oss mer om oss själva.
            </seg>
            <seg n="0a40b213">
              Just konstnärlig forskning saknar sådana definierade mål. Jag
              menar att begreppet konstnärlig forskning måste definieras vetenskapligt
              och utvärderas likt andra principer. Och därför yrkar jag bifall
              till reservation 4.
            </seg>
            <seg n="d8a21b95">
              När det kommer till genusforskning och forskning om jämställdhet
              är en hel del av detta bra forskning, och det har stort allmänintresse.
              Det kan röra sig om medicinsk forskning om hur män och kvinnor
              reagerar på olika mediciner, hur de olika könen påverkas av olika
              arbeten eller hur andra könsspecifika skillnader påverkar oss
              alla. Allt detta är nyttig forskning för befolkningens vidkommande.
              Men tyvärr har vi genom åren sett hur en del av svensk genusforskning
              har utmärkt sig genom att inte bygga på vetenskaplig grund. Vi
              måste säkerställa att genusforskning vilar på vetenskaplig grund
              och har sin utgångspunkt i verkliga förhållanden. Därför yrkar
              jag bifall också till reservation 13.
            </seg>
            <seg n="8f271885">
              Som jag nyss nämnde är kvinnor och män biologiskt olika, vilket
              gör att vi delvis drabbas av olika sjukdomar och arbetsrelaterade
              skador och ibland reagerar olika på samma mediciner. För att öka
              kunskapen och minimera lidandet för de enskilda menar vi att forskningen
              på detta område bör förstärkas, vilket vi också påtalar i reservation
              17, som jag yrkar bifall till.
            </seg>
          </u>
          <note n="4cbcdf09">
            Herr talman! Jag yrkar alltså bifall till reservationerna 4,
            13 och 17.
          </note>
          <note type="speaker" n="a61f9f4f">
            Anf. 125 BETTY MALMBERG (M):
          </note>
          <u who="betty_malmberg_de3914" xml:id="i-6cd794ba5b868e28-0" n="4bbf5b8d">
            <seg n="f5d4d9db">
              Herr talman! Enligt lagar och förordningar har universitet och
              högskolor i huvudsak tre uppdrag. Det handlar om utbildning, forskning
              och samverkan. Här i riksdagen är det oftast de två första uppgifterna
              vi debatterar och diskuterar. Men på senare år har allt större
              fokus också riktats mot den tredje uppgiften – samverkan.
            </seg>
            <seg n="ac3e3aa2">
              Alliansregeringen har i flera steg visat att just samverkan är
              viktig och bör tydliggöras. Det är ett skäl till att Vinnova och
              Vetenskapsrådet just nu har ett uppdrag för att ta fram hur lärosätenas
              samverkan ska kunna premieras och även kunna påverka resursfördelningen.
            </seg>
            <seg n="4ffbf155">
              Moderaterna är tydliga med att Sverige ska vara en kunskapsnation
              med höga ambitioner. I en värld som förändras i allt snabbare
              takt kommer akademin och arbetsmarknaden att stå inför ständiga
              utmaningar, varför just samverkan är nödvändig för att bidra till
              en hög kvalitet i såväl bildning och forskning som samhällsnytta,
              men också till innovation och tillväxt.
            </seg>
            <seg n="102a42ca">
              För att se hur våra lärosäten arbetar med samverkan gör jag just
              nu en turné till dem för att uppdatera mig när det gäller vad
              som händer. Och det händer mycket, kan jag lova! Man möter framgångsrik
              spetsforskning på de mest oväntade ställen.
            </seg>
            <seg n="0538d76d">
              Ett exempel är Sveriges centrala medverkan i EU:s två flaggskeppsinitiativ.
              Det ena, Grafenprojektet, leds av Chalmers, vilket naturligtvis
              är en fantastisk ära för Sverige och för svensk forskning. Men
              att jag vid mitt besök på Högskolan i Skövde skulle stöta på EU:s
              andras flaggskeppsinitiativ, som heter the Human Brain Project,
              hade jag aldrig väntat mig. Detta projekt leds av forskare i Schweiz
              men samverkar med flera forskargrupper i Sverige från bland annat
              Karolinska Institutet, KTH, Umeå universitet, Uppsala universitet,
              Linnéuniversitetet och Högskolan i Skövde. Det är fantastiskt,
              tycker jag.
            </seg>
            <seg n="6a93369c">
              På min resa har jag också mötts av många exempel på hur företag
              och lärosäten samverkar kring såväl forskning som utbildning.
              Det ska erkännas att det då ofta är större företag som engagerar
              sig. Det handlar då om gamla Volvo Aero, som nu heter GKN, om
              ABB och om Sandvik. Men många lärosäten, såsom Högskolan i Halmstad,
              jobbar också tillsammans med de mindre företagen. Det gör de just
              därför att näringslivet i deras region har denna sammansättning.
              80 procent av deras företag är av mindre karaktär. Likadant är
              det vid Textilhögskolan i Borås, där utvecklingen av smart textiles
              ofta sker i samverkan med eller ger upphov till nya företag.
            </seg>
            <seg n="82df72ed">
              Jag lät den praoelev som jag har den här veckan, Teodor Johansson
              från Ödeshög, välja ut tre innovationer som han tyckte var häftiga
              från Textilhögskolan. Vi hade en liten bok att bläddra i. De han
              fastnade för var ett tyg som är lättare än luft och samtidigt
              stenhårt och som i dag används i däck i alltifrån Formel 1-bilar
              till tävlingscyklar.
            </seg>
            <seg n="a89440ce">
              Teodor fastnade också för exemplet där TST Sweden i Kinna ingått
              och där man utvecklat textil som tål att utsättas för extremt
              höga tryck. Slutligen fastnade han också för kläder som kan ladda
              mobilen eller mäta EKG. Det här är alltså resultat av svensk forskning
              vid Högskolan i Borås.
            </seg>
            <seg n="bfe1b43e">
              Beroende på hur profilerade och specialiserade lärosätena är
              kan samverkan te sig lite olika, till exempel finansiellt. Luleå
              tekniska universitet är förmodligen extremen i ena kanten, då
              hela 21 procent av forskningsmedlen kommer direkt från näringslivet.
              Men det finns också exempel på lärosäten som Mälardalens högskola
              som av Volvo Group har pekats ut som en framgångsrik och förtroendeingivande
              partner, en så kallad preferred research partner. Då handlar det
              inte om pengar utan om en långsiktig samverkan som bygger på ett
              kvalitativt samarbete med högskolan. Det här är också viktigt
              för högskolan, därför att de värderar att man har gemensamma forskningsprojekt
              med näringslivet och att de har medarbetare som delar sin tid
              mellan Mälardalens högskola och golvet på Volvo. Det är det här
              vi kallar för gränsgångare, som bidrar med kunskap och utveckling
              åt båda hållen. Det finns många doktorander från Volvokoncernen
              vid Mälardalens högskola.
            </seg>
            <seg n="38f876f8">
              När vi talar om samverkan handlar det inte bara om samverkan
              med näringslivet. Offentlig verksamhet behöver också engagera
              sig och få injektioner så att ny kunskap och forskning kommer
              till nytta. På Mälardalens högskola är man duktig också på det.
              Ett exempel är Samhällskontraktet, som är ett avtal om fördjupad
              samverkan mellan Västerås, Eskilstuna och Mälardalens högskola
              för att nyttiggöra mer forskning inom områden som skola, omsorg
              och hållbar stadsutveckling.
            </seg>
            <seg n="8aa8af65">
              Efter regeringens tidigare beslut om att alla lärosäten kan ansöka
              och prövas för att få examinationsrätt inom smala profilområden
              ser vi en positiv utveckling bland våra lärosäten. Genom att koncentrera
              sina resurser och profilera sig kan högskolorna i dag uppnå en
              kvalitet som i sin tur leder till mer resurser. Därmed kan högskolor
              få den eftersträvade möjligheten att examinera egna doktorander.
              Det gör också att vi får utbildningsförbättringar, eftersom vi
              får fler forskningsrelaterade utbildningsmiljöer där studenter
              på grundutbildningsnivå möter forskare under hela studietiden.
              Det här gör att Sverige berikas med fler lärosäten och forskare
              som har spetskompetens.
            </seg>
            <seg n="aa476c3a">
              I dag stöds alltså bra forskning oavsett var den bedrivs. Det
              handlar inte om ett visst antal universitet som tidigare, utan
              det är bra forskning som stöds. Regeringen stärker på så sätt
              alla högskolors möjligheter. Det innebär också att forskningen
              i dag inte är koncentrerad till några få storstäder utan att mindre
              högskolor ges samma möjligheter att utveckla och få tillgodoräkna
              sig den spetskompetens som finns på lärosätet eller att skapa
              den kreativa forskningsmiljön.
            </seg>
            <seg n="97d4e956">
              Attraktiva forskarmiljöer innebär också att lärosäten har lättare
              för att rekrytera internationella toppforskare hit till Sverige.
              Bara vid Högskolan i Halmstad fanns i fjol tre gästforskare. En
              kom från MIT, och forskare från Stanford hade också valt Högskolan
              i Halmstad för att jobba vidare med det spännande området robotik
              och intelligenta maskiner.
            </seg>
            <seg n="e6d70dd4">
              I de här lägena spelar det självklart en stor roll med den enorma
              nivåökning som regeringen har genomfört. Det är en nivåökning
              på 9 miljarder kronor i forskningsbudgeten. Det handlar om en
              30-procentig ökning jämfört med 2008, och det är märkligt om det
              inte skulle ge eko i forskarvärlden. Vi har också avsatt särskilda
              medel för att ge lärosätena möjlighet att rekrytera toppkrafter.
            </seg>
            <seg n="7755b46b">
              Något annat som lockar internationell forskning till Sverige
              är den starka forskningsinfrastruktur som finns här. Jag tänker
              exempelvis på MAX IV som nämndes, på ESS i Lund som är på ritningsbordet,
              havsforskningsfartyg i Göteborg och Sci Life Lab i Helsingforss-
              och Uppsalaområdet. Allt detta har en otrolig dragningskraft,
              och det har tillkommit de senaste åren efter satsningar från alliansregeringen.
              Samverkan och samsyn i en regering lönar sig.
            </seg>
            <seg n="68aec54e">
              Hur ser det då ut på den andra kanten? Oppositionspartierna är
              som vanligt splittrade. Det finns 17 reservationer i det här betänkandet.
              Bakom en av dem har åtminstone tre partier samlats. Den rör genusfrågor,
              vilket är något som alliansregeringen tar på största allvar. Det
              har genomförts flera reformer. Vi har gett uppdrag och vidtagit
              åtgärder för att höja andelen kvinnliga professorer, vilket oftast
              är vad vi mäter det här med.
            </seg>
            <seg n="6ce0b21b">
              Resten av reservationerna är i princip på samma sätt. Jag tycker
              att de är rätt saktfärdiga. De slår in öppna dörrar och handlar
              om reformer i frågor där regeringen redan har agerat. Det är märkligt.
            </seg>
            <seg n="a60ad877">
              Det som förvånar mig stort är Socialdemokraternas fortsatt avoga
              och kritiska hållning till strategiska forskningsområden. Alltsedan
              kraftsamlingen inleddes har Energimyndigheten, Formas, Vinnova
              och Vetenskapsrådet haft i uppdrag att göra årliga uppföljningar.
              I den tredje, som rör åren fram till 2012, konstaterar man att
              det är en positiv utveckling i SFO-miljöerna. Antalet patent ökar
              stadigt, liksom forskningsmiljöernas resultat, och då tittar man
              på förekomsten av utveckling av nya produkter, nya företag och
              policypåverkan i samhället.
            </seg>
            <seg n="dbe3cd55">
              Jag tycker att det inte är någon tvekan om att Moderaterna och
              alliansregeringen har gjort stora och avgörande insatser för svensk
              forskning. Mer forskningsresultat kommer nu till nytta. Det ger
              förutsättningar för att mer forskning och evidensbaserade kunskaper
              når in i klassrum och vårdcentraler men också för att företag
              ska utvecklas och nya idéer kunna växa fram. Jag är övertygad
              om att det här kommer att gynna och utveckla nivån av bildning,
              kunskap och kompetens men också tillväxten i Sverige och vår förmåga
              att konkurrera internationellt. Den positiva utvecklingen kommer
              vi att fortsätta driva på så att Sverige också fortsatt är en
              kunskapsnation med höga ambitioner. En alliansregering är garanten
              för detta.
            </seg>
          </u>
          <note n="275d2e1f">
            Herr talman! Jag yrkar bifall till förslaget i betänkandet.
          </note>
          <note type="speaker" n="64149769">
            Anf. 126 THOMAS STRAND (S) replik:
          </note>
          <u who="thomas_strand_a00e07" xml:id="i-67123337b4c7aacc-1" n="fa99f696">
            <seg n="1f910c05">
              Herr talman! Jag vill ta fatt i det som Betty Malmberg ägnade
              mycket tid åt, nämligen samverkan. När den första proposition
              som den borgerliga regeringen lade fram om det här 2008 kom var
              samverkan nedprioriterat, vilket ledde till stark kritik inte
              bara från oss i oppositionen utan även från näringslivet. Det
              blev fokus på att lärosätena skulle vara motorer, och så skulle
              man bjuda in näringslivet, men näringslivet kände inte riktigt
              att man kom in i alla lägen.
            </seg>
            <seg n="c7254be4">
              I propositionen som kom 2012 var det ett steg framåt vad gäller
              samverkan. Det tolkar jag som att ni hade lyssnat på kritiken
              som hade framförts från oppositionen och näringslivet. Men ni
              går inte hela vägen. Det hade behövts mer av samverkan. De här
              samverkansmodellerna som jag pratar om är ett sätt. Innovationsråd
              som leder en diskussion mellan akademi, näringsliv och offentlig
              sektor är ett annat. Men det har din partiledare och statsminister
              raljerat över. Här finns skillnader i synsätt.
            </seg>
            <seg n="ee692806">
              Om samverkan ska lyckas får man inte missgynna de unga universiteten
              och högskolorna vad gäller forskningsanslag. Du var med när Fyrklövern
              träffade oss. De sade till oss att det inte är en rättvis tilldelning
              av forskningsanslag. Man måste ha med i bilden också att man måste
              ha en politik som stöder samverkan och att anslagen är rättvisande
              och även kommer till de unga universiteten och högskolorna.
            </seg>
            <seg n="ea920aaf">
              De stora universiteten, de breda universiteten och de fackinriktade
              universiteten ska givetvis ha anslag. Men vi får inte glömma bort
              högskolor och unga universitet, som ni gör.
            </seg>
          </u>
          <note type="speaker" n="8f3ca926">
            Anf. 127 BETTY MALMBERG (M) replik:
          </note>
          <u who="betty_malmberg_de3914" xml:id="i-6cd794ba5b868e28-1" n="4bbf5b8d">
            <seg n="d998b32c">
              Herr talman! Jag ägnade anförandet åt att tala om just samverkan
              eftersom vi är många som tror på att det är en viktig del. Det
              jag vill lyfta fram är att sedan alliansregeringen tillträdde,
              och även från den första forskningspropositionen som lades fram
              2009, har det skett någonting. Någonting har lyft på detta område.
            </seg>
            <seg n="52bf2cbb">
              Det har sedan tidigt funnits samverkan mellan flera lärosäten.
              Det har pågått tidigt, men genom att vi har pekat ut strategiska
              forskningsområden har vi fått ett ökat fokus och också kraftsamlat
              kring områden, vilket har varit uppskattat bland näringen.
            </seg>
            <seg n="f19eec62">
              Jag vill hävda att Socialdemokraterna sitter och grymtar i vrån
              och tycker att räddningen kommer om vi bara får de gamla traditionella
              socialdemokratiska branschprogrammen på fötter igen. Så är inte
              fallet! Inte ens branscherna vill ha tillbaka detta. Man vill
              gå vidare i den utsträckning och i den riktning som regeringen
              pekar på.
            </seg>
            <seg n="2bc4a3de">
              Thomas Strands anförande tidigare var lite märkligt. Jag måste
              säga att det var väldigt negativt, och jag är förvånad över att
              ett sådant anförande läggs fram. Det kom inte i samband med att
              vi jobbade för att utveckla en ny forsknings- och innovationsproposition;
              det kommer nu – två år senare.
            </seg>
            <seg n="ca5d5d57">
              Vi har alltså ökat finansieringen med 30 procent. Vi har ökat
              anslagen för innovation. Vi har startat smalare profilområden.
              Vi har satsat pengar som gynnar kvaliteten i forskningen. Samverkan
              gynnas. Vi har strategiska innovationsområden – demonstratoranläggningar.
              Vi har sett till att resurser finns för att anställa doktorander.
              Vi ger avdrag för företag som satsar särskilt på forskning och
              utveckling. Vi har startat innovationskontor, och – något som
              är viktigt – vi följer upp de åtgärder som vi genomför.
            </seg>
            <seg n="06f9b430">
              Hur kan detta nu vara totalt fel, Thomas Strand?
            </seg>
          </u>
          <note type="speaker" n="b6e5c422">
            Anf. 128 THOMAS STRAND (S) replik:
          </note>
          <u who="thomas_strand_a00e07" xml:id="i-67123337b4c7aacc-2" n="fa99f696">
            <seg n="7d586d3c">
              Herr talman! Ni ser inte de strukturproblem som forskningspolitiken
              leder till, Betty Malmberg. Ni har suttit vid makten för länge
              och har blivit blinda. De saker jag lyfter upp är saker som diskuteras
              på lärosäten, som diskuteras mellan aktörer. Man ser problemen.
              Dem tar vi fasta på och prioriterar.
            </seg>
            <seg n="dd9a6034">
              Branschprogrammen vill vi inte ha tillbaka. Du har nog läst vår
              motion dåligt, Betty Malmberg, om du påstår det. Vi säger däremot
              att vi vill utveckla något nytt, nya samverkansmodeller, ihop
              med akademi, näringsliv, offentlig sektor och politik. Det är
              något annat. Det behöver vi mer av.
            </seg>
            <seg n="bf5d130a">
              Vi har till och med satt av 500 miljoner kronor mer per år för
              att utveckla just samverkan mellan akademi, näringsliv och offentlig
              sektor. Men då gäller det också att man har forskningsanslag som
              stöder samverkan. Det räcker inte bara med vackra ord och att
              man berättar olika saker som händer. Det är strukturen det handlar
              om.
            </seg>
            <seg n="f7161dcb">
              Nyligen kom en rapport från UKÄ, Universitetskanslersämbetet,
              som visar att de stora strömmarna av forskningsmedel går till
              de breda universiteten och till de fackinriktade universiteten.
              De har fått 93 procent av intäktsökningen mellan 2008 och 2012,
              medan högskolornas intäkter är mer blygsamma. Det gäller även
              de unga universiteten.
            </seg>
            <seg n="59277f96">
              Det är där vi har problemet, att vi har en politik som för de
              stora strömmarna till de stora, breda aktörerna. Jag säger inte
              att jag vill dränera dem på pengar. Men när vi tillför så mycket
              resurser borde vi hitta ett mer rättvisande system som balanserar.
              Det är det som sektorn tar upp med oss gång på gång.
            </seg>
            <seg n="d0d7ce8d">
              Ni blundar. Ni lyssnar inte. Ni vill inte förstå.
            </seg>
          </u>
          <note type="speaker" n="2722f4a7">
            Anf. 129 BETTY MALMBERG (M) replik:
          </note>
          <u who="betty_malmberg_de3914" xml:id="i-6cd794ba5b868e28-2" n="4bbf5b8d">
            <seg n="5dec604e">
              Herr talman! Att vi talar om samverkan men inte avsätter resurser
              vill jag inte kännas vid. Den uppfattningen delar jag inte alls.
            </seg>
            <seg n="150b78ff">
              Vad som har hänt är att under de senaste åren, sedan de två senaste
              forskningspropositionerna, har man lyft upp frågeställningen,
              som jag sade tidigare. Vi har satsat pengar, och vi är också beredda
              att premiera lärosäten som är duktiga på samverkan. Det tror vi
              också är ett medel för att bryta den historiska fördelningen av
              resurser som också har varit till förfång.
            </seg>
            <seg n="da0c3997">
              Jag kan hålla med om att det finns en skev fördelning när man
              ser till olika lärosätens möjlighet att få tillgång till forskningsresurser.
              Men det finns ett stort problem, och det är historien. Det finns
              en gammal tradition som har bidragit till det. Det är ingen tradition
              som vår alliansregering har genomfört. Det började långt tillbaka.
              När nya universitet kom hade man svårt att få med tillräckliga
              resurser. Det känner vi till, inte minst från Linköpings universitet
              och Umeå universitet som kom samtidigt. Och då satt inte vår regering
              vid makten.
            </seg>
            <seg n="6adb9969">
              Nu är det viktigt att ta fasta på vad vi kan göra framöver. Indikatorerna
              för samverkan är en möjlighet, om ni från socialdemokratin till
              exempel och den icke-samlade oppositionen kunde se att detta är
              en möjlig väg framåt för att stärka kulturen som finns vid de
              lärosätena.
            </seg>
            <seg n="f0193433">
              Vi premierar också kvalitet.
            </seg>
            <seg n="9886bf1b">
              Det är lite tråkigt att vi inte får se den gedigna satsningen.
              Det känns inte riktigt seriöst att höra ett parti tala om frågorna.
              Ni har ingen enighet. Och jag måste säga, som vi ofta gjorde i
              den tidigare valrörelsen, att vi har en opposition med vilken
              vi inte vet vart utvecklingen tar vägen. Det gynnar inte lärosätena.
              De vet nämligen inte vilken politik som nu kommer att föras, eftersom
              ni inte vet med vem ni kommer att samarbeta.
            </seg>
          </u>
          <note type="speaker" n="ea70e3fd">
            Anf. 130 EMIL KÄLLSTRÖM (C):
          </note>
          <u who="emil_kallstrom_e82f3a" xml:id="i-461a45187db606de-0" n="02f81f79">
            <seg n="3cc1279a">
              Herr talman! Ja, hör ni, visst är det ändå ganska roligt att
              vara forsknings- och högreutbildningspolitiker. Det finns många
              politikområden som mest handlar om problem och samhällets ständiga
              utmaningar, men när det gäller forskning och innovation är det
              alltid positivt. Det handlar alltid om det som kommer härnäst
              och alltid om det som väntar runt hörnet. Det är nytänk och det
              är framtidstro.
            </seg>
            <seg n="2f6aeabe">
              Det är fantastiskt att få jobba med detta. Inte minst är det
              fantastiskt att få jobba med detta i Sverige. Inte långt från
              våra gränser finns det forsknings- och innovationspolitiker som
              tvingas dra ned på sina budgetar, satsa mindre och investera mindre
              i framtidens teknologier, framtidens företag och framtidens jobb.
              Men här i Sverige kan vi skjuta till pengar.
            </seg>
            <seg n="81626245">
              Jag satt och funderade i dag på eftermiddagen, inför det här
              anförandet, på att det egentligen är helt otroligt att vi under
              de senaste sju åtta åren – då vi har gått igenom något som känns
              som kris på kris, eller i alla fall en aldrig avstannande kris
              i vår del av världen, Europa – har kunnat skjuta till historiskt
              mycket medel till forskning och innovation.
            </seg>
            <seg n="a5d9eeaf">
              När det gäller den förra perioden, 2008–2012, var det ett tillskott
              på 5 miljarder i förhållande till Socialdemokraternas sista forskningsproposition.
              Och när vi nu antog en ny, för snart två år sedan, var det ytterligare
              4 miljarders tillskott. Vi talar om 9 miljarder i tillskott och
              en ökning med 30 procent under en tid då vi har haft väldigt kärva
              ekonomiska förhållanden i Europa.
            </seg>
            <seg n="fa81789a">
              Nu när vi är halvvägs in i dagens forsknings- och innovationsproposition
              börjar man kunna se lite resultat. Om man till exempel går in
              på hemsidan på vilket svenskt lärosäte som helst egentligen och
              skrollar lite i nyhetsflödet ser man vilka satsningar som görs
              på forskningssidan, vilka tilldelningar de har fått inom olika
              forskningsområden och vad de väljer att forska på.
            </seg>
            <seg n="278c2f0f">
              Om man går in på Vinnovas hemsida – de har en stor del av innovationsdelen
              när det gäller forskning och innovation – kan man se vilka utlysningar
              som görs nu. Ett exempel är att de strategiska innovationsprogrammen
              börjar ticka i gång. En av de senaste nyheterna var att man nu
              sätter i gång ett samverkansprogram inom det strategiska innovationsprogrammet
              när det gäller processindustriell it och automation, gruv- och
              metallutvinning, metalliska material och lättvikt, vilket helt
              enkelt är de nya, extremt lätta materialen som Betty Malmberg
              talade om tidigare.
            </seg>
            <seg n="94051d73">
              Där kan man också klicka vidare och se vilka som får pengarna.
              Jo, pengarna går till ansökningar som bygger på att företag och
              forskningsaktörer söker gemensamt. Det handlar om ett antal miljoner
              per projekt, och det handlar om ett antal år framöver.
            </seg>
            <seg n="4b021f6c">
              Det handlar alltså om just den samverkan som talare efter talare
              under den här debatten, och i tidigare debatter, har efterlyst.
              Den sker här och nu. Den kan ske tack vare de tillskott som jag
              refererade till tidigare. Den forsknings- och innovationsproposition
              som vi nu är ungefär halvvägs inne i innebär stora tillskott för
              hela sektorn. Vartenda svenskt lärosäte, litet som stort, har
              fått mer pengar. Stora potter har gått till de strategiska innovationsområdena,
              till forskning för näringsliv och samhälle. Det finns potter som
              fördelats mellan lärosätena just på grundval av hur duktiga de
              är på att samverka med det omgivande samhället.
            </seg>
            <seg n="b790b2ac">
              Inte minst är det positivt att det kommer hela landet till del.
              Vartenda lärosäte har fått ökade anslag. Om vi går till de innovationssatsningar
              som Vinnova i stor utsträckning har kontrollen över ser vi att
              de mindre lärosätena får betydligt mer pengar än deras omsättning
              och storlek motsvarar. Precis som många misstänkt, även jag, är
              det våra unga och mindre lärosäten som, givet sin storlek, är
              duktiga på att få de medel som fördelas utifrån samverkansparametrar.
            </seg>
            <seg n="87340e72">
              Det här arbetet har bara börjat. Thomas Strand sade att vi har
              prioriterat ned samverkansdelen i det svenska forskningslandskapet.
              Ingenting kunde vara längre från sanningen. Den första mandatperioden
              efter regeringsskiftet kom den tredje uppgiften, alltså att samverka
              och samarbeta med omgivande samhälle och med näringsliv, för första
              gången in i högskolelagen. Det är ingenting som vi bara talat
              om, utan det finns angivet svart på vitt att svenska lärosäten
              även ska ägna sig åt den tredje uppgiften. Som jag nämnde tidigare
              går vi nu vidare och satsar pengar på det, sätter prislappar och
              säger att om man är duktig kommer det att synas i tilldelade medel.
            </seg>
            <seg n="3e53da1c">
              En hel del av det som händer inom svensk forskning är sådant
              som inte rör vårt utskotts arbete och våra propositioner. Lejonparten
              av de svenska forsknings- och utvecklingsansträngningarna görs
              i näringslivet, och de görs med hjälp av pengar som kommer från
              Bryssel och med pengar från fristående forskningsfinansiärer.
              Egentligen måste man alltså se på det bredare än vad dessa debatter
              kan visa.
            </seg>
            <seg n="d7e13bc4">
              Vi ser att det görs saker i hägnet av finansutskottet och näringsutskottet
              som har direkt bäring på svensk forskning. Ett exempel är det
              FoU-avdrag som börjar gälla från och med årsskiftet och innebär
              att svenska företag får ett ekonomiskt incitament att jobba med
              forskning och utveckling. De får dra av delar av kostnaden för
              arbetsgivaravgiften för den arbetskraft som jobbar med forskning
              och utveckling. Det finns ett tak, och därmed riktar det sig i
              stor utsträckning till de små och växande företagen.
            </seg>
            <seg n="e5390cba">
              Vi har en utredning som kommer att lägga fram förslag om hur
              svenska optionsprogram ska bli bättre och mer verkningsfulla.
              Om det är någonting vi kan lära oss av dem på andra sidan Atlanten
              är det att de mest innovativa företagen, de som för forskningen
              vidare till produkter och tjänster som förändrar världen och hur
              vi lever våra liv, i hög grad jobbar med optioner. Det betyder
              att de betalar sina anställda med framtida vinster, alltså när
              företaget växt till sig och börjat tjäna pengar. Inledningsvis
              har man inte pengar till att betala löner.
            </seg>
            <seg n="a0db7e61">
              I Sverige är det alltför krångligt att jobba med sådana optionsprogram,
              och vi har som sagt bett en utredare att titta på detta och komma
              med förslag om hur den delen av våra innovativa företag, de som
              ska omsätta forskningen i produkter och tjänster, i nya jobb och
              företag, kan gynnas.
            </seg>
            <seg n="2dfb9559">
              Sedan har vi frågan om verklighetsbeskrivningen. Är vi bra eller
              inte? Thomas Strand var väldigt tydlig i sitt anförande. Han tyckte
              att vi hade misslyckats. Om man frågar andra håller snart sagt
              ingen med Thomas Strand, vilket givetvis är bra. Så sent som för
              någon vecka sedan kom EU-kommissionen med sin rankning av medlemsländerna,
              och vi kan se att Sverige rankas som Europas mest innovativa land.
              Det är ingen enstaka företeelse. FN-organ och internationella
              utvärderare och spelare gör liknande rankningar, och Sverige kommer
              snart sagt alltid på första plats eller placerar sig i alla fall
              i den absoluta toppen.
            </seg>
            <seg n="ba279bcf">
              Det är ingen slump. Det är förstås resultatet av ett målmedvetet
              arbete. I varenda statsbudget som alliansregeringen lagt fast
              har utgiftsområde 16 Utbildning och universitetsforskning fått
              mer pengar. Det senaste året var det ett tillskott på totalt 3
              miljarder. På samma sätt har varenda statsbudget som vi lagt fast
              inneburit att svenska företag – de som ska omsätta den nya kunskapen
              i varor och tjänster, i företag och jobb – fått det lite bättre
              och lite enklare. De har fått en lite mer lönsam tillvaro.
            </seg>
            <seg n="9bd5e633">
              Det är någonting vi kommer att fortsätta att satsa på. Det och
              vårt arbete tillsammans med Miljöpartiet handlar om att behålla
              Sverige som det öppna land det är, ett land där vi välkomnar människor
              från hela världen och steg för steg gör det till ett ännu mer
              öppet och tolerant samhälle, helt enkelt till det land dit man
              kommer för att forska, utbilda sig, starta företag, ja, vad än
              det månde vara. Allt det måste fortsätta, och då kommer Sverige
              att fortsatt vara en framstående forsknings- och innovationsnation,
              ett land som lockar till sig människor från hela världen. Sverige
              är ett bra land att leva i, oavsett om man är forskare eller ej.
            </seg>
          </u>
          <note type="speaker" n="87908abb">
            Anf. 131 THOMAS STRAND (S) replik:
          </note>
          <u who="thomas_strand_a00e07" xml:id="i-67123337b4c7aacc-3" n="fa99f696">
            <seg n="8b66262e">
              Herr talman! När jag nu har lyssnat till Betty Malmberg och Emil
              Källström tänker jag att de inte ser skogen för alla träd. Det
              gäller att lyfta blicken och försöka få syn på strukturerna, inte
              förlora sig i detaljerna. Man måste fråga sig vad det är som håller
              på att hända med utbildningspolitiken, med forskningspolitiken,
              med innovationspolitiken.
            </seg>
            <seg n="b0b0a478">
              Jag ska citera Per Eriksson, rektor vid Lunds universitet, som
              för ett drygt halvår sedan skrev följande i Svenska Dagbladet:
              Även om man prioriterar internationell toppkompetens inom forskningen
              så krävs för detta en bred och kvalificerad utbildningsbas. Regeringen
              satsade fyra miljarder på forsknings- och innovationspropositionen.
              Det var bra. Men nu behövs en utbildningssatsning dels för vårt
              näringslivs internationella konkurrenskraft, dels för vår unga
              generations framtidstro.
            </seg>
            <seg n="c433edd9">
              Det är just den helhetssynen det handlar om, att det är en länk
              som hänger samman – högre utbildning, forskning och innovation.
              Det jag kritiserade i mitt inlägg var att Alliansen har gasat
              vad gäller forskningen – det är inget fel med det – men bromsat
              den högre utbildningen genom att dra ned på antalet platser. Innovationsstrategin
              och den strategi som presenterades landade mest i en ordrik strategi
              utan mätbara mål egentligen. Därför behövs en helhetssyn på utbildning,
              forskning och innovation.
            </seg>
            <seg n="d5982a4d">
              Centerpartiet har tidigare slagits för alla lärosäten i hela
              landet. Jag känner inte igen Centerpartiet i den politik som nu
              förs.
            </seg>
          </u>
          <note type="speaker" n="bc271537">
            Anf. 132 EMIL KÄLLSTRÖM (C) replik:
          </note>
          <u who="emil_kallstrom_e82f3a" xml:id="i-461a45187db606de-1" n="02f81f79">
            <seg n="5a30d7ef">
              Herr talman! Jag skrev ned två påståenden som Thomas Strand hade.
              Dels ser vi inte skogen för alla träd, dels ska vi lyfta blicken.
              Det säger alltså en man som efter åtta år i opposition kommer
              dragandes med samma gamla branschprogram som de 2006 förlorade
              valet på. Det sade du i ditt anförande, Thomas Strand. I din första
              replik hade du bytt åsikt, så ett visst nytänkande verkar det
              finnas. Det oaktat vill jag säga att vi levererar saker gång på
              gång. Vi kommer hela tiden med nya satsningar på området. Du kommer
              dragandes med dina gamla branschprogram som ingen, förutom du
              själv, vill ha tillbaka.
            </seg>
            <seg n="3e830323">
              Jag nämnde i mitt anförande, vilket tål att upprepas, att den
              här forsknings- och innovationspropositionen har ett mycket tungt
              i: i som i innovation. Där finns satsningar på strategiska innovationsområden
              och satsningar på forskning för näringsliv och samhälle. Där finns
              den speciella potten som fördelas till lärosätena. Allt det handlar
              om den samverkan som sker mellan akademin och det omgivande samhället.
              Thomas Strand sade, helt riktigt, att Centerpartiet har kämpat
              för alla lärosäten i landet, och jag är stolt, nöjd och glad över
              att vi fått allt det på plats. Det handlar om totalt sett drygt
              2 miljarder i olika innovationsaktiviteter. Det här är jag mycket
              glad över. Jag tror att det kan bli mer. Vi kommer att jobba för
              detta. Det kommer att utvecklas ännu mer steg för steg och i nästa
              proposition, men resultaten talar för sig själva.
            </seg>
            <seg n="9e094e9a">
              Åren 2003, 2004, 2005 och 2006 minskade antalet platser i den
              svenska högre utbildningen. Ni styrde vartenda av de åren. Efter
              det tog vi makten, och alla år som vi har styrt har vi haft fler
              platser i den högre utbildningen än när ni styrde. Varför minskade
              ni 2003, 2004, 2005 och 2006?
            </seg>
          </u>
          <note type="speaker" n="e9d28d50">
            Anf. 133 THOMAS STRAND (S) replik:
          </note>
          <u who="thomas_strand_a00e07" xml:id="i-67123337b4c7aacc-4" n="fa99f696">
            <seg n="03fcdc2d">
              Herr talman! För det första var det ett ganska komiskt uttalande
              att vi förlorade valet på att vi drev branschprogrammen. Det är
              aldrig någon som har sagt det tidigare. Det var innovativt. För
              det andra måste jag säga att även du har läst vår motion oerhört
              dåligt, Emil Källström. Det står inte branschprogram där. Vi har
              skrotat det begreppet, använder det inte längre. Ni har vax i
              öronen. Ni vill inte lyssna. Vi säger att vi måste ta ut steglängden
              och bli ännu bättre på att hitta samverkansmodeller. Vi talar
              om nya samverkansmodeller. Det är något helt annat. Men det vill
              ni inte lyssna på.
            </seg>
            <seg n="5c3fcb60">
              Detta måste vi jobba mycket hårdare med, men där brister ni i
              er politik. Jag är dock glad för att ni har lyssnat på kritiken.
              I propositionen från 2012 var frågan om samverkan lite upplyft
              därför att det hade framkommit mycket kritik mot det som stod
              i den gamla propositionen från 2008.
            </seg>
            <seg n="903d7fbb">
              När det gäller innovationspolitiken är det sant som du säger
              att vi ligger i topp i mätningarna. Men det har också nyligen
              kommit en rapport från OECD som säger att innovationspolitiken
              har låg status i regeringen och till och med är dåligt förankrad
              i Näringsdepartementet. Det är även oklart hur ni ska utvärdera
              strategin. Nu har Vinnova tillsammans med Tillväxtanalys fått
              i uppdrag att ta reda på hur man ska utvärdera strategin. Det
              visar brist på både fokus och målmedvetenhet att det kommer sådan
              kritik från OECD.
            </seg>
            <seg n="1d9f5f03">
              Tyvärr, Emil Källström, har ni en bristande politik vad gäller
              utbildning, högre utbildning, forskning och innovation. Den hänger
              inte ihop. Per Eriksson sade det själv i citatet, och det är inte
              vilken rektor som helst. Han har varit med i många år. Kan han
              ha fel?
            </seg>
          </u>
          <note type="speaker" n="25cf5c4c">
            Anf. 134 EMIL KÄLLSTRÖM (C) replik:
          </note>
          <u who="emil_kallstrom_e82f3a" xml:id="i-7d58da57245be0a2-0" n="02f81f79" next="i-354c3dcf408f889f-0">
            <seg n="22ff15ed">
              Herr talman! När du stod uppe i talarstolen i dag, Thomas Strand,
              var du en varm anhängare av branschprogrammen. Det är bara att
              titta i protokollet. Du pratade om dina branschprogram och ville
              återinföra dem. Någonstans mellan talarstolen och replikbänkarna
              tog det stödet slut, och det är väldigt bra. Jag håller med dig
              och står på din sida. Jag tycker inte heller att branschprogrammen
              ska tillbaka.
            </seg>
          </u>
          <note n="8cc96df2">
            (THOMAS STRAND (S): Jag sade aldrig så.)
          </note>
          <u who="emil_kallstrom_e82f3a" xml:id="i-354c3dcf408f889f-0" n="02f81f79" prev="i-7d58da57245be0a2-0">
            <seg n="85ea2e01">
              Låt oss ta en fika sedan och gå igenom protokollet! Du nämnde
              branschprogram. Men strunt i det, för branschprogrammen är glömda
              och begravda.
            </seg>
            <seg n="7d9226d2">
              Men något som inte är glömt eller begravt är de satsningar på
              innovation och samverkan som vi har på plats nu, som vi ska utveckla
              och som jag som centerpartist gärna lägger ännu mer pengar på.
              Jag tror absolut att det fortfarande finns en förbättringspotential.
              Det är därför jag fortsätter att engagera mig politiskt. Det är
              därför jag talar så engagerat om detta.
            </seg>
            <seg n="48bdf723">
              Sverige är bra. Vi är i den absoluta toppen när det gäller att
              vara en innovativ ekonomi, men vi måste göra mer. Det här är en
              position som inte på något sätt är ohotad. Det är många andra
              som skulle vilja vara där Sverige är och kommer att komma dit
              om vi inte fortsätter att förbättra oss.
            </seg>
            <seg n="cae855fd">
              Hur ska vi då förbättra oss? Jo, vi ska fortsätta att göra det
              vi har gjort de senaste åtta åren. Vi ska fortsätta att göra Sverige
              mer företagsamt. Vi ska fortsätta att göra Sverige mer öppet gentemot
              vår omvärld. Vi ska fortsätta att investera i utbildning och ny
              kunskap. Hur ska vi då göra det? Jo, vi ska se till att hela landet
              är med på banan. Vi ska ta initiativ i förskolan och hela vägen
              upp till universitetsforskningen och se till att hela landet rent
              geografiskt är med i detta. Vi ska fortsätta att se till att alla
              lärosäten omfattas av höjningarna i forskningsanslagen. Vi ska
              fortsätta att satsa på innovation och samverkan. Som sagt ser
              vi att det är de mindre lärosätena som är duktiga och som blir
              överkompenserade, om man säger så. De blir det för att de är duktiga.
              Det är så vi ska fortsätta, i stället för att stå i talarstolen
              och tala om branschprogram.
            </seg>
          </u>
          <note type="speaker" n="a13911d3">
            Anf. 135 YVONNE ANDERSSON (KD):
          </note>
          <u who="yvonne_andersson_0b5397" xml:id="i-d71e769ceb3f290e-2" n="94d45016">
            <seg n="2e3d7500">
              Herr talman! Det här är riktigt spännande! Vi har enats om att
              Sverige ligger långt framme när det gäller forskning och innovation.
              Sverige är och ska vara en forskningsnation byggd på kvalitet
              och excellens. Ett litet land som Sverige kan inte vara bra på
              allt, men vi kan vara bra på vissa grejer. Därför införde vi redan
              2008 de strategiska områden som fått starkt fäste. Då hördes inga
              högljudda röster emot dem från något parti. Det berodde helt enkelt
              på utredningar och det som hände på den tiden ute i Europa och
              internationellt i övrigt. Man hade strategiska områden och var
              tvungen att fokusera. Det gjorde också vi, och det har skapat
              mycket av den innovation som vi har.
            </seg>
            <seg n="d0117de1">
              Vi har höjt nivån på medlen till forskning. 30 procent har det
              ökat med 2009–2016. Det är den största satsning under decennier
              som gjorts på så kort tid. Vi menar att forskningsresultat ska
              komma till nytta materiellt, men vi får aldrig glömma den viktiga
              humanioran. Vi kristdemokrater har under alla år talat om hur
              viktig humanioran är för att vi ska fungera som människor i ett
              samhälle med allt högre krav inom den materiella sektorn. Alliansen
              gör likadant. Vi har ökat satsningarna på humaniora med 60 procent
              under vår tid.
            </seg>
            <seg n="2c87df46">
              Vi kan konstatera att de satsningar som genomförts är långsiktiga
              och hållbara över tid. Vi har tagit viktiga steg för att uppnå
              de mål som gäller för forskning och innovation. Därmed stärker
              vi Sveriges konkurrenskraft både materiellt och immateriellt.
              Här behöver vi inte utreda mer. Vi ska arbeta, följa upp, göra
              som vi gjort hitintills och korrigera där så behövs.
            </seg>
            <seg n="946597d5">
              Herr talman! I dag debatterar vi ett motionsbetänkande. Efter
              alla stora förändringar inom forskningen som utskottet varit helt
              överens om är det egentligen inga stora frågor som behöver debatteras.
              Vad vi märker här är också att vi är överens om de stora genomgripande
              frågorna. Det blir bekymmersamt när ett forskningsbetänkande ska
              skrivas och man ändå i någon mening vill arbeta fram konfliktytor.
              Socialdemokraterna har till exempel skrivit en reservation om
              att samverkansfaktorn ska ses som en ny indikator för medelstilldelning
              till lärosätena.
            </seg>
            <seg n="83fe371b">
              Den här reservationen måste jag få ifrågasätta. När jag började
              i Sveriges riksdag 1998 informerade dåvarande talmannen Birgitta
              Dahl om att man skriver reservationer när man går emot majoritetstexten.
              Socialdemokraterna har nu alltså skrivit en reservation om en
              ny indikator för medelstilldelning till lärosätena. Vad skriver
              då utskottet i majoritetstexten? Jo, vi anser att samverkan bör
              premieras vid fördelningen av resurser till universitet och högskolor.
              Vi skriver att regeringen redan har givit Vinnova och Vetenskapsrådet
              i uppdrag att utforma metoder och kriterier för bedömning av prestation
              och kvalitet i lärosätenas samverkan i termer av relevans och
              nyttiggörande av forskningsbaserad kunskap. Dessa metoder ska
              vidare kunna användas i ett framtida resursfördelningssystem.
            </seg>
            <seg n="bd43baf7">
              Herr talman! Blir det inte missvisande om vi får reservationer
              som vi sitter och voterar om i kammaren kring vad som redan står
              i majoritetstexten? Det här är en utveckling som inte är till
              fördel för någon. När vi har en gemensam syn, kan vi inte stå
              upp för den? Kan vi inte visa samhället i övrigt – forskarsamhället,
              utbildningssamhället och våra medborgare – att vi inte behöver
              skapa konfliktytor där inga konfliktytor finns?
            </seg>
            <seg n="54bf2815">
              Vidare vill S att alla universitet och högskolor ska vara en
              aktiv partner och ha ett uttalat ansvar för den regionala utvecklingen.
              Här vill Alliansen att akademin ska ha sin frihet. Det är våra
              lärosäten som avgör hur mycket de ska arbeta med samhället runt
              omkring och hur mycket de ska ansvara för den regionala utvecklingen.
            </seg>
            <seg n="a335b711">
              S vill också ha en ökad betoning på erfarenheter från näringslivet
              och den offentliga sektorn när tjänster inom akademin ska tillsättas.
              S skriver att regeringen bör inleda en dialog med lärosätena om
              hur meriteringssystemet kan utvecklas för att premiera relevant
              erfarenhet utanför akademin.
            </seg>
            <seg n="ef0deb68">
              Herr talman! Här har vi åter en reservation som jag inte kan
              förstå. Lärosätena kan ju redan nu använda detta. Alliansen hyllar
              frihet under ansvar för akademin också i denna fråga.
            </seg>
            <seg n="b2c16781">
              Herr talman! Under hela min period som riksdagsledamot har jag
              haft förmånen att vara engagerad i Rifo. Det är en förening i
              riksdagen vars främsta uppgift är att bygga broar mellan riksdagsledamöter
              och forskare. För att bygga ett bra samhälle också fortsättningsvis
              behövs denna dialog. Skattebetalarna behöver helt enkelt få veta
              hur deras insats används. Det är därför viktigt och intressant
              att VR och Vinnova har fått i uppdrag att medverka till att forskningen
              blir tillgänglig för allmänheten.
            </seg>
            <seg n="2cde5bf6">
              Herr talman! I går var det ett stort seminarium i riksdagen inom
              ramen för Rifos verksamhet om EU:s ramprogram Horisont 2020. Olika
              aktörer klargjorde Sveriges läge vad gäller inspel och medverkan
              i detta program. Sverige är med. Klart blev hur nöjda aktörerna
              är med Sveriges ställning och den politik som har förts vad gäller
              resurser, vad gäller möjligheten att vara med inom ramen för forskningen
              i programutbud och vad gäller att ha pengar till detta. Jag kände
              stor glädje när det så påtagligt visades att Sverige är med och
              är en viktig nation.
            </seg>
          </u>
          <note n="7ee4ca8d">
            Jag yrkar bifall till förslaget i betänkandet och avslag på samtliga
            reservationer.
          </note>
          <note type="speaker" n="4cfd613a">
            Anf. 136 THOMAS STRAND (S) replik:
          </note>
          <u who="thomas_strand_a00e07" xml:id="i-67123337b4c7aacc-5" n="fa99f696">
            <seg n="2c526c8a">
              Herr talman! Det är bra att Yvonne Andersson lyfter fram humanioras
              viktiga roll i forskningen. I mitt anförande sade jag att vi har
              lagt fram förslag på att vi borde ha ett större forskningsprogram
              som är tvärgående och integrerande där även humanistisk och samhällsvetenskaplig
              forskning finns med och bidrar med sin viktiga kunskap.
            </seg>
            <seg n="d7138b10">
              Jag ska fokusera på forskarnas situation. Vi kan tala om de yngre
              forskarnas situation, om arbetsvillkoren för forskare över huvud
              taget och om jämställdheten och de kvinnliga forskarnas situation.
            </seg>
            <seg n="183f4ff5">
              Tyvärr har alltför många forskare osäkra anställningsförhållanden.
              Det har ni inte talat så mycket om i dag; det har varit mer lovsång
              till er politik. Men vi vet att det är så det ser ut. De flesta
              har tagit bort utbildningsbidragen, men två lärosäten har inte
              tagit bort dem. Vi har problem med stipendiefinansiering som ger
              osäkra förhållanden, och man är inte med i trygghetssystemen.
            </seg>
            <seg n="08cfc567">
              Förbjud utbildningsbidrag och ta bort stipendiefinansiering!
              Men vill Yvonne Andersson det?
            </seg>
            <seg n="85b2719c">
              I dag kan lärosätena stapla visstidsanställningar på varandra
              i många år eftersom ni införde meriteringsregleringen. Riv upp
              den regleringen och låt parterna själva komma överens om hur man
              ska ha arbetet! Är Yvonne beredd att jobba för att denna reglering
              som möjliggör att man staplar visstidsanställningar på varandra
              rivs upp?
            </seg>
          </u>
          <note type="speaker" n="2cf4556a">
            Anf. 137 YVONNE ANDERSSON (KD) replik:
          </note>
          <u who="yvonne_andersson_0b5397" xml:id="i-d71e769ceb3f290e-3" n="94d45016">
            <seg n="497f8d8c">
              Herr talman! Humaniora ligger mig varmt om hjärtat. I slutet
              av 90-talet och början av 00-talet dränerades humanioran på våra
              högskolor och universitet och inom forskningen av de socialdemokratiska
              utbildningsministrarna, bland andra Thomas Östros.
            </seg>
            <seg n="047a3714">
              Vem var det då som backade upp humanioran? Jo, det var en enskild
              forskningsfinansiär, nämligen Riksbankens Jubileumsfond. När statliga
              anslag saknades fick vi i jubileumsfondens styrelse ge pengar
              till ställe efter ställe som dränerades totalt.
            </seg>
            <seg n="0104027d">
              Detta är viktigt eftersom det säger något om det som Thomas Strand
              inte vill kännas vid, nämligen hur man hanterar kunskapsområden:
              Är svensk tillväxt och konkurrenskraft enbart baserad på materiella
              tillgångar inom forskning och kunskapserövringar? Eller är det
              också viktigt att man fångar upp den kunskap som krävs för människans
              själsliga och andliga utveckling i form av humaniora? Det är viktiga
              frågor för oss, och vi har höjt anslaget till humaniora med 60
              procent efter att det dränerades under Socialdemokraternas ledning.
            </seg>
          </u>
          <note type="speaker" n="b23ae6c7">
            Anf. 138 THOMAS STRAND (S) replik:
          </note>
          <u who="thomas_strand_a00e07" xml:id="i-67123337b4c7aacc-6" n="fa99f696">
            <seg n="04a73f17">
              Herr talman! Jag fick inte ett enda svar på de frågor jag ställde.
              Det kanske var jobbiga frågor att få. Låt mig upprepa dem, så
              Yvonne får chans att besvara dem.
            </seg>
            <seg n="ec11f776">
              Är Yvonne Andersson och KD beredda att driva ett förslag om att
              förbjuda både utbildningsbidrag och finansiering via stipendier
              så att våra yngre forskare får trygga anställningar och bra arbetsvillkor?
            </seg>
            <seg n="d4eacd9a">
              Är Yvonne Andersson och KD beredda att riva upp den meriteringsreglering
              som den borgerliga regeringen införde utan att låta parterna förhandla
              själva och som gör att man kan stapla visstidsanställningar på
              varandra i högskolesektorn?
            </seg>
            <seg n="a4b912a1">
              När det gäller situationen för kvinnliga forskare vet vi att
              kvinnorna dominerar i den högre utbildningen. Men ju längre upp
              i systemet man kommer, desto mer tunnas den kvinnliga andelen
              ut och männen tar över. De flesta professorer är ju män. Det finns
              manliga strukturer i högskolevärlden.
            </seg>
            <seg n="645c742a">
              Detta måste vi göra något åt. Jag vet att regeringen genom regleringsbrev
              försöker få ordning på det, men man skulle kunna göra så mycket
              mer. Vi har bland annat föreslagit en jämställdhetsbonus för att
              stimulera det ännu mer.
            </seg>
            <seg n="f982c327">
              Här är några frågor som jag inte fick svar på: Vill du förbjuda
              utbildningsbidrag och stipendiefinansiering, Yvonne Andersson?
              Vill du riva upp meriteringsregleringen? Hur tänker du om kvinnliga
              forskares situation?
            </seg>
          </u>
          <note type="speaker" n="f1898e4a">
            Anf. 139 YVONNE ANDERSSON (KD) replik:
          </note>
          <u who="yvonne_andersson_0b5397" xml:id="i-d71e769ceb3f290e-4" n="94d45016">
            <seg n="7b0a0d5f">
              Herr talman! Inom ramen för forskningen finns det väldigt mycket.
              Vi som har varit inne och sökt pengar, som kvinnor eller män,
              vet att allt beror på vilka forskningsområden som är populära.
              Hur kommer jag in i de forskningsområdena? Det är inte självklart
              att jag inom min forskning över huvud taget är intresserad av
              de områden som just då är populära. Det finns ju andra mekanismer
              inom ramen för forskningen.
            </seg>
            <seg n="20d3ac57">
              Vi har öppnat upp för forskare. Till exempel diskuteras det mycket
              hur vi ska få in forskarutbildad kraft inom lärarjobbet. Hur ska
              man kunna använda den oerhörda kraft som finns hos forskarutbildade
              människor också på andra håll i samhället, där de kan känna att
              de får en plattform?
            </seg>
            <seg n="015e30c0">
              Det finns fortfarande strukturer – jag håller med om det. Jag
              kan också säga väldigt klart att vi för vår del inte är beredda
              att riva upp något utan en ordentlig utredning kring hur det behöver
              se ut.
            </seg>
            <seg n="e1f89c75">
              I dagsläget ser jag inte den typen av problem. Jag ser däremot
              att vi har ökat antalet människor som ska få gå forskarutbildning.
              Det är dock inte självklart att alla som har gått en forskarutbildning
              ska ägna hela sitt resterande liv åt forskning. Det finns väldigt
              många andra yrken och områden som en forskarutbildad person kan
              vara nyttig inom och till och med önska sig, utöver forskning.
            </seg>
            <seg n="5e2b15de">
              Den problematiken behöver man fördjupa sig i mycket mer, för
              den är komplex.
            </seg>
          </u>
          <note n="b964ae78">
            Överläggningen var härmed avslutad.
          </note>
          <note n="12bd6d3a">
            15 § Genomförande av det ändrade direktivet om varaktigt bosatta
            tredjelandsmedborgares ställning, Uppföljning av rörlighetsdirektivets
            genomförande och Tydligare regler om fri rörlighet för EES-medborgare
            och deras familjemedlemmar
          </note>
          <note type="speaker" n="e654be95">
            Anf. 140 DAVID LÅNG (SD):
          </note>
          <note n="b318dedc">
            Herr talman! Vi debatterar i dag betänkandena SfU9, SfU11 och
            SfU12 tillsammans, där vi har behandlat tre propositioner: Genomförande
            av det ändrade direktivet om varaktigt bosatta tredjelandsmedborgares
            ställning , Uppföljning av rörlighetsdirektivets genomförande
            och Tydligare regler om fri rörlighet för EES-medborgare och deras
            familjemedlemmar .
          </note>
          <u who="david_lang_e2a9da" xml:id="i-e2436610721fc1a1-0" n="dbd2172d">
            <seg n="765fd7c9">
              Herr talman! Jag ber att få yrka bifall till de tre reservationerna:
              reservationen i SfU9, reservationen i SfU11 och reservationen
              i SfU12.
            </seg>
            <seg n="c96d61e2">
              Jag tänkte börja med SfU11 och SfU12, som i hög grad hänger ihop
              genom rörlighetsdirektivet. Rörlighetsdirektivet är ett direktiv
              som reglerar unionsmedborgares och deras familjemedlemmars rätt
              att fritt röra sig och uppehålla sig inom medlemsstaternas territorier.
              Direktivet genomfördes i svensk rätt genom författningsändringar
              som trädde i kraft den 30 april 2006, och Migrationsverket fick
              i uppdrag av regeringen 2007 att se över om det fanns några administrativa
              problem med implementeringen av direktivet i svensk rätt.
            </seg>
            <seg n="b41ce95f">
              Nu har vi i Sveriges riksdag en situation där det allra mest
              invandringsextrema partiet har ett ramsamarbete med regeringen
              i migrationsfrågor. Mot bakgrund av det är det inte så överraskande
              att de så kallade administrativa problem som kan ha funnits direkt
              har översatts till problem med att bevilja uppehållsrätt eller
              rättare sagt problem med att man i dag kan neka unionsmedborgare
              och deras familjemedlemmar uppehållsrätt.
            </seg>
            <seg n="c8eb9339">
              Jag nämnde här i kammaren redan förra året, när vi debatterade
              sanktionsdirektivet och blåkortsdirektivet, att regeringen och
              Miljöpartiet gör allt för att urvattna och tolka direktiv på andra
              sätt än vad de syftar till. Nu har man gjort det igen. Låt mig
              börja med att ta några exempel från SfU11, Uppföljning av rörlighetsdirektivets
              genomförande .
            </seg>
            <seg n="5d4a0646">
              I rörlighetsdirektivet nämns samboförhållanden inte en enda gång
              vad gäller definitionen familjemedlemmar. Direktivet är mycket
              tydligt med att förhållandebaserade familjemedlemmar begränsas
              till make eller maka eller registrerad partner. Ändå föreslås
              att ordet sambo ska likställas med dessa. Det räcker i princip
              med att man skriver sig på samma adress för att räknas som familjemedlem.
              Där menar jag att vi öppnar upp för missbruk.
            </seg>
            <seg n="7b018add">
              Ett annat exempel från samma proposition är att regeringen vill
              ta bort registreringskraven för EES-medborgare i Sverige som vistas
              här längre än den initiala tidsramen för fri rörlighet. Därmed
              kommer vi inte att kunna genomföra enkla och regelbundna efterkontroller.
              Migrationsverket kommer ju inte att veta hur länge dessa personer
              har befunnit sig i Sverige.
            </seg>
            <seg n="4104dd11">
              Jag kommer sedan över på det andra betänkandet, SfU12, Tydligare
              regler om fri rörlighet för EES-medborgare och deras familjemedlemmar
              . Regeringen avser att bland annat stryka krav på identitetshandlingar
              för EES-medborgare. Det kombinerar regeringen med oviljan att
              hörsamma Rikspolisstyrelsens rekommendation att låta polisen underrätta
              Migrationsverket om en EES-medborgare eller familjemedlem sannolikt
              befinner sig i Sverige längre än den initiala tiden.
            </seg>
            <seg n="59e42721">
              Sammantaget innebär det att regeringen och Miljöpartiet med de
              här propositionerna i stort sett tar bort all form av möjlighet
              till kontroll och lämnar våra gränser ännu mer öppna än vad som
              redan är fallet. Det menar jag är ansvarslöst, herr talman.
            </seg>
            <seg n="7e4c541e">
              Men vad som kanske är mest anmärkningsvärt och vad som urholkar
              hela grundprincipen med direktivet är den märkliga tolkningen
              av uttrycket unreasonable burden när vi talar om utlänningars
              tillgång till våra trygghetssystem.
            </seg>
            <seg n="33e27455">
              Enligt artikel 7.1 b ska en EES-medborgare beviljas tillstånd
              att uppehålla sig i landet längre än tre månader om individen
              för egen och sina familjemedlemmars räkning har tillräckliga tillgångar
              för att inte bli en belastning för den mottagande medlemsstatens
              sociala biståndssystem under vistelsen.
            </seg>
            <seg n="dc898e53">
              Den ursprungliga tolkningen av det engelska uttrycket unreasonable
              burden som kort och gott belastning anses uppenbarligen inte vara
              givmilt nog, så nu föreslås att det ska tolkas som orimlig belastning.
              Men orimlig belastning kan i sin tur tolkas som en alldeles fruktansvärt
              betungande belastning, något otroligt, absurt eller vansinnigt
              betungande. Det kan tolkas på ett sätt som gör att det kanske
              blir omöjligt att nå upp till att vara en orimlig belastning.
              En bättre tolkning skulle kunna vara oskälig belastning, det vill
              säga en belastning för våra trygghetssystem som inte är berättigad
              – något som vi uppenbarligen förlorar på och som vi borde få slippa.
            </seg>
            <seg n="dda23eb1">
              Herr talman! Som jag nämnde misstolkas direktiv som de här medvetet
              och systematiskt av regeringen, skulle jag vilja säga. Rörlighetsdirektivet
              är ett direktiv som reglerar unionsmedborgares och deras familjemedlemmars
              rätt att fritt röra sig och uppehålla sig inom medlemsstaterna.
              Det är inte tänkt som en ursäkt för att späda på en redan ansvarslös
              invandringspolitik.
            </seg>
            <seg n="5575e752">
              Även här gör regeringen ett avsteg från syftet med ändringen
              av direktivet. Ett av regeringens förslag är att frångå direktivets
              möjlighet att återkalla en ställning som varaktigt bosatt om ett
              upphävande av internationellt skydd sker. Där missar man hela
              poängen med direktivändringen. Syftet är att skydda människor
              som för tillfället har skyddsbehov. Men att man har skyddsbehov
              för tillfället betyder inte att man kommer att ha skyddsbehov
              för resten av livet.
            </seg>
            <seg n="26a724a6">
              I direktivändringen står också uttryckligen under punkt 5: Medlemsstaterna
              får upphäva ställning som varaktigt bosatt i fall av återkallande
              eller upphävande av eller vägran att förnya internationellt skydd.
            </seg>
            <seg n="1864b665">
              Vidare krävs i dag, för att en tredjelandsmedborgare ska få ställning
              som varaktigt bosatt i Sverige, en vistelsetid på minst fem med
              varandra sammanhängande år. Enligt direktivet får halva den tid
              som har gått från inlämning av ansökan till att beslut har tagits
              räknas som vistelsetid. Undantaget är om 18 månader har gått –
              då får hela tiden räknas. Regeringen menar att hela tiden undantagslöst
              ska räknas.
            </seg>
            <seg n="3749226a">
              Direktivet ger i artikel 12 punkt 3 c möjlighet att utvisa en
              person till ett annat land än den medlemsstat som har beviljat
              statusen internationellt skyddsbehövande. Men inte heller denna
              möjlighet har regeringen brytt sig om. Man kan tycka att det vore
              en självklarhet att om utvisning sker, till exempel på grund av
              att ett brott har begåtts, ska den ske till hemlandet och inte
              till ett annat medlemsland.
            </seg>
            <seg n="0b05f4b9">
              Herr talman! Jag har nu räknat upp exempel ur alla dessa tre
              propositioner som tydligt visar på medvetna misstolkningar och
              förvrängningar av direktiv som syftar till en sak men som används
              till någonting helt annat. De används för att upprätthålla och
              utvidga den ansvarslösa invandringspolitiken till en helt ny nivå.
              Mot detta står Sverigedemokraterna som Sveriges enda opposition.
              Inget annat parti har inkommit med några som helst invändningar.
            </seg>
          </u>
          <note n="f0a947e3">
            Betänkande SfU9 och proposition 83, Genomförande av det ändrade
            direktivet om varaktigt bosatta tredjelandsmedborgares ställning
            , har sin bakgrund i ändringar i rådets direktiv 2003/109/EG.
            Syftet med ändringarna var att utöka direktivets räckvidd till
            att omfatta även personer som har beviljats internationellt skydd.
          </note>
          <note type="speaker" n="ed0b2220">
            Anf. 141 JASENKO OMANOVIC (S):
          </note>
          <u who="unknown" xml:id="i-a850159a822bf424-43" n="9751da94">
            <seg n="d7d65d3a">
              Herr talman! Vi debatterar nu tre betänkanden med ganska långa
              namn. All forskning tyder på att om jag skulle ha läst upp alla
              dessa namn på betänkandena skulle hälften av dem som lyssnar börja
              tänka på någonting annat. Därför ska jag i stället berätta lite
              grann vad dessa tre betänkanden handlar om.
            </seg>
            <seg n="12737a4c">
              I Sverige har vi en lång tradition av en politik för reglerad
              invandring. Det är något som vi socialdemokrater står bakom. Vårt
              land ingår i en del samarbeten såsom EES, Europeiska ekonomiska
              samarbetsområdet, och är medlem i Europeiska unionen. Sådana samarbeten
              innebär en del möjligheter för Sverige samt en del förpliktelser.
            </seg>
            <seg n="6d6055ea">
              Som en följd av detta ska vi nu besluta om att anpassa samt förtydliga
              en del bestämmelser. Till exempel föreslås i betänkande SfU9 att
              flyktingar och skyddsbehövande ska kunna beviljas ställning som
              varaktigt bosatta i Sverige och att den tid som en flykting har
              väntat på beslut ska räknas som vistelsetid i Sverige. Det låter
              rätt logiskt eftersom man vistas på svenska flyktingförläggningar
              under den tid man väntar på beslut om att få stanna i Sverige.
              Det har Sverigedemokraterna reserverat sig mot.
            </seg>
            <seg n="59fb168e">
              Det är då viktigt att titta på vilka förmåner en person som i
              så fall får status som varaktigt bosatt i Sverige får. Den som
              har status som varaktigt bosatt i Sverige kan söka jobb, studera
              och starta eget i ett annat EU-land. Det är de förmåner man får.
            </seg>
            <seg n="dfd4111b">
              Herr talman! Vi socialdemokrater kommer aldrig att se det som
              ett problem. När en person får jobb, studerar eller startar eget
              – även om denna person gör det i ett annat EU-land – ser vi det
              som en framgång för individen och för samhället i stort.
            </seg>
            <seg n="60c4f53d">
              Däremot ser vi att det finns verkliga problem när oseriösa företagare
              utnyttjar den generösa arbetskraftsinvandringen och skapar nästan
              slavliknande förhållanden på den svenska arbetsmarknaden. Det
              är det som är det riktiga bekymret på den svenska arbetsmarknaden
              och inte att folk får söka jobb i ett annat EU-land några månader
              tidigare än enligt nuvarande bestämmelser.
            </seg>
            <seg n="b4885699">
              Mer än en halv miljon svenskar bor och arbetar utomlands. Det
              handlar inte om massutvandring. Det är snarare vår tids livsstil.
              I ett öppet land som Sverige, med ett näringsliv som är mer internationellt
              än nationellt, har fler och fler möjlighet att prova på livet
              någon annanstans på jordklotet. Det resulterar i att vår årliga
              invandringsstatistik nästan till hälften består av återvändande
              svenskar. En stor del återvänder faktiskt hem.
            </seg>
            <seg n="4a92e3d2">
              I betänkande SfU11 finns det faktiskt ett förslag som underlättar
              för dessa återvändande svenskar när de kommer hem. De kommer inte
              bara med en väska i handen utan med en hand att hålla i. De kommer
              hem med kärleken som de har träffat ute i världen. Då är det viktigt
              att dessa svenska medborgares familjemedlemmar likställs med familjemedlemmar
              till EES-medborgare. Dessutom föreslås i betänkandet att Migrationsverkets
              beslut om uppehållsrätten kan överklagas samt att ett sådant beslut
              ska vara skriftligt och innehålla skäl som ligger till grund för
              beslutet.
            </seg>
            <seg n="991cda3b">
              Herr talman! Vi socialdemokrater ser inga problem med att medborgare
              rör sig fritt, söker jobb, utbildar sig eller förälskar sig över
              nationsgränser.
            </seg>
            <seg n="d42816cd">
              Sverige står inför många tuffa utmaningar med bland annat ett
              bristfälligt regelverk för arbetskraftsinvandring. Det skyddar
              varken invandrade arbetstagare eller seriösa svenska företagare.
              Därför kommer vi socialdemokrater att lägga vår kraft och vår
              energi på att förbättra situationen för arbetstagare och seriösa
              företagare på den svenska arbetsmarknaden. Det är där den huvudsakliga
              problematiken finns i dag.
            </seg>
          </u>
          <note type="speaker" n="7552a9e0">
            Anf. 142 EVA LOHMAN (M):
          </note>
          <note n="ef82dcf4">
            Herr talman! Jag börjar med att yrka bifall till förslagen i
            socialförsäkringsutskottets betänkanden 9, 11 och 12 och avslag
            på reservationerna.
          </note>
          <u who="eva_lohman_3a66b4" xml:id="i-723f77d8862bd372-0" n="9b1d2886">
            <seg n="7d86b478">
              Herr talman! Hade jag levt på 1600-talet hade jag kunnat höra
              anföranden i riksdagen på svenska, tyska, finska och holländska.
              Men jag ska hålla mitt anförande på svenska som är det språk som
              talas i riksdagen. Sverige har en historia av mångfald och öppenhet
              mot andra kulturer och nationer. Om inte annat så visar 1600-talets
              riksdag det.
            </seg>
            <seg n="a5dbe6f2">
              I dag är ungefär 15 procent av Sveriges befolkning födda i ett
              annat land. Sverige behöver fler människor som utnyttjar den fria
              rörligheten inom Europeiska unionen, precis som Europeiska unionen
              behöver fler människor. Den fria rörligheten är en av grundstenarna
              i samarbetet inom EU.
            </seg>
            <seg n="f70a92d8">
              I dag debatterar vi SfU9, SfU11 och SfU12. Samtliga handlar om
              den fria rörligheten för människor och deras familjer. SfU9 handlar
              om tredjelandsmedborgare och deras familjemedlemmar, medan de
              övriga två behandlar EES-medborgare och deras familjemedlemmar.
              Samtliga tre betänkanden har dock det gemensamt att de syftar
              till att klargöra, förtydliga och förenkla den fria rörligheten
              och på så sätt säkerställa en långsiktig och hållbar politik för
              att just underlätta den fria rörligheten.
            </seg>
            <seg n="f78c6724">
              SFU9 utökar dessutom den fria rörligheten på så sätt att personer
              med internationellt skydd nu ges möjlighet att söka arbete i andra
              medlemsstater genom att de kan få ställning som varaktigt bosatt.
            </seg>
            <seg n="aff8a9d1">
              Dessa betänkanden medför att den fria rörligheten ökar ytterligare
              inom EU, vilket är positivt. Fri rörlighet är en del av frihet
              i sig, som friheten att kunna arbeta, studera eller söka skydd
              för sig och de sina, och den har många fördelar. Fri rörlighet
              är bra för välståndet i mottagande länder – all invandring ökar
              tillväxten i mottagarlandet. Tillväxten i hela EU gynnas av den
              ökade fria rörligheten.
            </seg>
            <seg n="ae5e8f8c">
              Den fria rörligheten har också bidragit med tillskott till de
              nya EU-ländernas bnp från den utflyttade arbetskraften, eftersom
              personer som jobbar utomlands skickar en del av sin lön till hemlandet.
              Detta har varit speciellt viktigt för länder som Polen, Rumänien
              och Bulgarien.
            </seg>
            <seg n="f79f372b">
              Herr talman! Människor rör sig mellan olika länder i hela världen,
              men av olika skäl. En del måste fly, medan andra flyttar för att
              arbeta eller studera. Vissa flyttar av ekonomiska skäl eller sociala
              skäl, och en del flyttar för kärleks skull. Migration har stor
              betydelse för utveckling och tillväxt i både ursprungslandet och
              mottagarlandet.
            </seg>
            <seg n="4d086142">
              Sverige tar ett stort ansvar för det internationella skyddet
              av asylsökande. Vi har en human och rättssäker flyktingpolitik
              i att erbjuda skydd åt flyktingar, och vi tar en stor del av ansvaret
              för det internationella skyddet av flyktingar. Sverige har ett
              gott samarbete med FN:s flyktingkommissariat och med övriga medlemsstater.
              Asylrätten ska värnas, och utvecklingen i Europa mot mer stängda
              gränser ska motverkas.
            </seg>
            <seg n="79aaeffb">
              Regeringen har också arbetat hårt för gemensamma regler inom
              EU just på asylområdet. Det är viktigt att alla EU:s länder solidariskt
              ställer upp på ett större ansvar för att erbjuda skydd åt dem
              som behöver det. Vår stad är öppen mot världen: vi avvisar aldrig
              en främling. Så inledde den atenske statsmannen Perikles sitt
              tal över de soldater som stupat i kriget mot Sparta 432 f.Kr.
              Redan de gamla grekerna, brukar vi ju säga, och här kan vi säga
              det med sanning.
            </seg>
            <seg n="803abda0">
              Sverige har också ett modernt och effektivt system för arbetskraftsinvandring.
              Redan 1651 inrättades Kommerskollegium i Helsingfors för att bland
              annat värva utländsk arbetskraft, och myndigheten gjorde aktiva
              resor till Nederländerna för att värva dugliga mästare, hantverkare
              och ämbetsmän av allehanda slag. Det var fri rörlighet. Det ska
              vara enkelt att rekrytera arbetskraft från tredjeland för de arbetsgivare
              som inte kan få sina behov tillgodosedda.
            </seg>
            <seg n="33998143">
              I dag sker en stor del av det politiska arbetet på asyl- och
              migrationsområdet på EU-nivå. Det märker vi inte minst på den
              debatt vi nu har i kammaren. Den rörliga människan – arbetskraften
              – är i dag en förutsättning för upprätthållandet av våra samhällssystem
              och en del av de centrala målsättningarna i Europa. Sverige har
              kanske världens bästa asyl- och migrationspolitik. Den är human,
              och den är rättssäker. Vi har också den mest öppna och flexibla
              politiken för arbetskraftsinvandring. Det är en politik som är
              väl förankrad hos det svenska folket.
            </seg>
            <seg n="f45ec60a">
              Det finns ett starkt historiskt samband mellan migration och
              ekonomisk utveckling. Människor som flyttar till ett annat land
              för ofta med sig värdefulla kompetenser och kontakter, och de
              är ofta mer initiativrika och riskbenägna än de som stannar kvar
              på den plats där de föddes.
            </seg>
            <seg n="ce3d334f">
              Det finns ett antal internationella studier som visar på positiva
              tillväxteffekter av invandring, och invandring motverkar kompetensbrist.
              Sverige handlar mer med invandrarländer i dag – en tioprocentig
              ökning av antalet invandrade från ett land går att relatera till
              en sexprocentig ökning av exporten till samma land. Öppna och
              toleranta samhällen är mer uppfinningsrika, och Sverige ligger
              i topp i flera internationella index över just innovationsklimat.
            </seg>
            <seg n="e89a7798">
              Herr talman! Mot öppenhet, tolerans, mångfald och fri rörlighet
              står Sverigedemokraterna. Sverigedemokraterna strävar bakåt. De
              vill lämna EU, isolera tillväxten och göra Sverige fattigare och
              tråkigare. Sverigedemokraterna talar om massinvandring, om att
              den svenska kulturen håller på att gå förlorad, om att det är
              invandrare som står för kriminalitet och så vidare.
            </seg>
            <seg n="c5ad3575">
              Också i de betänkanden som vi debatterar i dag visar SD upp sitt
              rätta ansikte. Den toleranta, öppna och ibland generösa inställning
              Sverige har när EU-direktiv ska implementeras accepteras inte
              av SD – nej, tvärtom ska en så snäv och intolerant tolkning som
              möjligt göras. Det ska vara så få fördelar som möjligt och en
              så snäv syn som möjligt när det gäller människor från andra länder
              och kulturer.
            </seg>
            <seg n="5672ce88">
              Vi moderater menar att det är bra för Sverige och Europa med
              fri rörlighet. Det är orimligt att människor ska stängas ute från
              möjligheter och tillgångar bara för att de är födda på en viss
              plats. Det är inte frihet.
            </seg>
            <seg n="b6d97a7d">
              (Applåder)
            </seg>
          </u>
          <note type="speaker" n="9fec1a1f">
            Anf. 143 DAVID LÅNG (SD) replik:
          </note>
          <u who="david_lang_e2a9da" xml:id="i-21980bc4e3247ced-0" n="dbd2172d">
            <seg n="0cc60d73">
              Herr talman! Det var värst vilka ord Eva Lohman använde om Sverigedemokraternas
              politik. Sverige kommer att bli fattigare och tråkigare, var ett
              av argumenten. Det är inget som har kunnat ledas i bevis på något
              sätt, men det är inte heller ett argument som verkar bita särskilt
              väl. Det är dock väldigt enkelt att säga så.
            </seg>
            <seg n="4d35e871">
              Sedan är det sant att Sverigedemokraterna inte har samma syn
              som Eva Lohman och Moderaterna, och inte något annat riksdagsparti
              heller för den delen, när det gäller EU och dess inflytande över
              Sverige. Vi har inte samma syn på massinvandring och fri rörlighet
              över gränserna. Det betyder dock inte att Eva Lohmans och andras
              vantolkningar av vår politik skulle vara korrekta.
            </seg>
            <seg n="a2ab477d">
              Om vi går in lite grann på de konkreta förslagen, som jag själv
              också nämnde i mitt anförande, har jag en fråga. Ser inte Eva
              Lohman till exempel att det finns en ökad risk för missbruk när
              det gäller rörlighetsdirektivet och samboförhållanden? Det nämns
              ingenstans att samboförhållanden skulle likställas med familjemedlemmar,
              men av någon outgrundlig anledning ska vi ändå betrakta dem på
              det sättet.
            </seg>
            <seg n="e8ea7de4">
              Det innebär i princip att man kan skriva sig ett par stycken
              på samma adress, och så är man sambo och därmed familjemedlemmar.
              Finns det då ingen risk alls för missbruk, Eva Lohman?
            </seg>
          </u>
          <note type="speaker" n="4f269f9f">
            Anf. 144 EVA LOHMAN (M) replik:
          </note>
          <u who="eva_lohman_3a66b4" xml:id="i-2f957ed5327b3163-0" n="9b1d2886">
            <seg n="c6284e69">
              Herr talman! Rörlighetsdirektivet ger medlemsstaterna möjlighet
              att ha mer förmånliga bestämmelser. Redan vid direktivets genomförande
              2006 tog riksdagen ställning i frågan om att jämställa sambo med
              make, trots att det inte är ett krav enligt direktivet.
            </seg>
            <seg n="476a6122">
              Jag har en fråga till David Lång, som talar om massinvandring.
              Vad menar David Lång med massinvandring? Är det de adoptivbarn
              som kommer till Sverige varje år? Är det de kärleksinvandrare
              som kommer, eller är det flyktingar? Är det arbetskraftsinvandrare,
              eller är det studenter och anhöriga? Vad menar David Lång när
              han talar om massinvandring?
            </seg>
          </u>
          <note type="speaker" n="f71a97be">
            Anf. 145 DAVID LÅNG (SD) replik:
          </note>
          <u who="david_lang_e2a9da" xml:id="i-21980bc4e3247ced-1" n="dbd2172d">
            <seg n="70fe2c95">
              Herr talman! Massinvandring är den omotiverade, enorma, ständigt
              stigande och strida ström av utlänningar som kommer till Sverige
              utan att det finns någon som helst anledning för dem att komma
              hit. Det är klart att Eva Lohman kan räkna upp en eller annan
              som faktiskt har anledning att komma hit, men det allra största
              flertalet är sådana som vi inte har något behov av, därför att
              den arbetskraft som de kan tillföra är sådan som vi redan har
              ett överskott av.
            </seg>
            <seg n="2469c005">
              Det är också massinvandring när det kommer hit så många att vi
              inte hinner bygga bostäder åt alla. Det är massinvandring när
              det bildas etniska enklaver där människor bor och bygger upp parallellsamhällen.
              De behöver inte ens lära sig det svenska språket, för de umgås
              bara med varandra. De hålls utanför det svenska samhället och
              har därmed ingen som helst förmåga, möjlighet och kanske heller
              inte någon vilja att bli en del av det svenska samhället och den
              svenska nationen. När man har en invandring som är så stor att
              det får dessa konsekvenser är det utan tvekan massinvandring.
            </seg>
            <seg n="aea9102c">
              Jag skulle vilja ställa ytterligare en fråga till Eva Lohman.
              Den gäller hur den här typen av direktiv över huvud taget tolkas.
              Jag nämnde också i mitt anförande att både de direktiv som vi
              har talat om nu och tidigare direktiv har regeringen valt att
              tolka till Sveriges nackdel. Sådant förekommer inte i resten av
              EU i samma utsträckning. I resten av EU inför man den lagstiftning
              som krävs för att tillgodose direktiven, i den mån det är lämpligt
              och ändamålsenligt för det egna landet. Så är det inte i Sverige,
              utan vi ska konsekvent och nitiskt genomföra den lagstiftning
              som är så ofördelaktig som möjligt för Sverige och svenska folket.
              Varför är det så? Kan Eva Lohman ge något vettigt svar på den
              frågan?
            </seg>
          </u>
          <note type="speaker" n="b94b2fc9">
            Anf. 146 EVA LOHMAN (M) replik:
          </note>
          <u who="eva_lohman_3a66b4" xml:id="i-2f957ed5327b3163-1" n="9b1d2886">
            <seg n="1cfab958">
              Herr talman! Först vill jag bara fråga om de som kommer hit utan
              att ha behov av det är de syriska flyktingar som söker skydd här
              i Sverige i dag, eller vilka är det som David Lång tänker på?
              Är det de 21 000 svenskar och EU-medborgare som återvänder till
              Sverige som kommer hit obefogat? Är det anhöriga till flyktingar
              som har kommit hit, familjeåterförening, som David Lång tänker
              på? Jag vill gärna ha ett svar på det.
            </seg>
          </u>
          <note type="speaker" n="a2537302">
            Anf. 147 MARIA FERM (MP):
          </note>
          <u who="maria_ferm_75a60e" xml:id="i-85a36b525138da3e-0" n="018b3d37">
            <seg n="6983e2a1">
              Herr talman! Jag vill inleda med att yrka bifall till förslagen
              till beslut i de tre betänkandena och avslag på motionerna.
            </seg>
            <seg n="5385457d">
              I dag debatterar vi alltså tre betänkanden samtidigt som alla
              rör regler för rörlighet inom EU. Vi debatterar det ändrade direktivet
              om varaktigt bosattas ställning inom EU, som innebär att även
              flyktingar alternativt skyddsbehövande kan ansöka om ställning
              som varaktigt bosatta i ett medlemsland i EU.
            </seg>
            <seg n="560c0fb3">
              I betänkandet om uppföljning av rörlighetsdirektivets genomförande
              föreslås ett antal justeringar, eftersom Europeiska kommissionen
              haft synpunkter på delar av Sveriges genomförande av rörlighetsdirektivet.
              Till exempel föreslås det att det särskilda registreringsförfarandet
              för EES-medborgare tas bort och att bestämmelserna i utlänningslagen
              som gäller för familjemedlemmar till EES-medborgare också ska
              gälla för familjemedlemmar till svenska medborgare som återvänder
              till Sverige efter att ha utnyttjat sin rätt till fri rörlighet.
              Vidare föreslås att familjemedlemmar till svenska medborgare ska
              jämställas med svenska medborgare när det gäller rätt till studiestöd
              om den svenska medborgaren, som har återvänt till Sverige efter
              att ha utnyttjat sin rätt till fri rörlighet, är anställd eller
              egenföretagare här i landet.
            </seg>
            <seg n="9d9f7d70">
              Betänkandet Tydligare regler om fri rörlighet för EES-medborgare
              och deras familjemedlemmar handlar helt enkelt om att göra reglerna
              tydligare när det gäller de grundläggande villkoren för inresa,
              vistelse och arbete och när det gäller uppehållsrätt, avvisning
              och utvisning.
            </seg>
            <seg n="500f3e61">
              Den fria rörligheten inom EU är en grundpelare för EU-projektet.
              Därför är det viktigt att det finns tydliga system för hur det
              ska gå till. Det oroar mig att medlemsländer pratar om att begränsa
              den fria rörligheten eller pratar om så kallad välfärdsturism
              och återupprepar myten om det. Det är viktigare än någonsin att
              stå upp för rörlighet, för öppenhet och för medmänsklighet.
            </seg>
            <seg n="e5d94845">
              I detta sammanhang vill jag säga några ord om situationen i omvärlden
              och om EU:s migrations- och gränskontrollpolitik.
            </seg>
            <seg n="5d6eb5d6">
              Inbördeskriget i Syrien håller på att utvecklas till en av de
              värsta humanitära katastroferna i modern tid. 40 procent av Syriens
              befolkning har tvingats fly från sina hem. Redan har 140 000 människor
              mist sina liv i det fruktansvärda inbördeskrig som plågat Syrien
              under tre års tid. Bedömare menar att konflikten kommer att pågå
              i minst tio år.
            </seg>
            <seg n="17edcfc0">
              För knappt en vecka sedan var jag i sydöstra Turkiet och besökte
              två flyktingläger på gränsen till Syrien. Jag ville med egna ögon
              se hur det var och skapa mig en tydligare bild av situationen
              för syriska flyktingar.
            </seg>
            <seg n="569664da">
              I det ena flyktinglägret, Elbeyli, som låg bara några hundra
              meter från gränsen, bodde 25 000 personer i små containrar på
              21 kvadratmeter. I varje container bodde i snitt sju personer.
              Lägret var fullt av barn. 80 procent av lägrets invånare var under
              18 år. Trots trångboddheten öste UNHCR lovord över standarden
              i lägret, som var mycket bättre än i många andra länder.
            </seg>
            <seg n="8256e523">
              I en akut situation fungerar så klart flyktinglägret väl, men
              det är inte hållbart att människor tvingas bo på det sättet under
              många år. Att människor bor i närområden till konflikter riskerar
              att förlänga konflikten och göra så att den spiller över till
              flyktingläger i närområdena och sprids.
            </seg>
            <seg n="44a44dbf">
              På andra sidan gränsen pågick nämligen kriget. Syrier som är
              internflyktingar i sitt eget land bor där i ännu större misär
              och hoppas att de ska kunna fly över gränsen till Turkiet så fort
              det finns plats i flyktinglägren. Till krigssjukhuset vid gränsen
              kommer sårade människor när det varit strider. Jag träffade ett
              barn som trampat på en mina och fått benet bortsprängt. Ett annat
              barn, bara något år gammal, som hade blivit skadad i huvudet i
              strid och opererats vred sitt huvud fram och tillbaka i smärta.
              Syrien är just nu den värsta platsen i världen för barn.
            </seg>
            <seg n="f2b21aca">
              I Turkiet finns 21 flyktingläger på gränsen mot Syrien. Turkiet
              låter människor fly dit och ger dem skydd tillfälligt, men ingen
              har rätt att söka asyl eller stanna permanent och etablera sig
              i Turkiet eftersom Turkiet ännu inte har skrivit under Genèvekonventionen.
            </seg>
            <seg n="ff3b3782">
              I EU är situationen den motsatta. EU:s stängsel och murar mot
              omvärlden blir allt högre för att förhindra att någon över huvud
              taget ska lyckas fly till unionen. Om någon lyckas fly in till
              EU får de dock sin asylansökan prövad och kan få stanna. Men EU
              lägger allt större resurser på att försöka förhindra människor
              från att ta sig in till unionen.
            </seg>
            <seg n="6b9ac34f">
              Bulgarien håller på att bygga ett 30 kilometer långt stängsel
              längs sin östra gräns. Spanien har satt upp rakblad på sina stängsel
              på enklaven Melilla vid den nordafrikanska kusten. Satelliter
              och drönare används för att hitta personer som försöker fly över
              Medelhavet och förhindra dem från att göra det.
            </seg>
            <seg n="47c8ef61">
              Herr talman! Det här är inte ett värdigt sätt att behandla de
              människor som flyr för sina liv från en av historiens värsta flyktingkatastrofer.
              Vi måste se till att det finns lagliga sätt att ta sig till EU
              för att söka asyl, till exempel genom att utfärda humanitära visum.
            </seg>
            <seg n="8a6524e4">
              EU behöver föregå med gott exempel och ta ett större ansvar för
              vidarebosättning. Människor ska inte behöva leva och dö i flyktingläger
              i länder som har mycket sämre möjligheter att ge dem skydd än
              vad de rika länderna i EU har. Systemet för kvotflyktingar är
              till för att de som är mest utsatta, som ensamstående mödrar eller
              tortyroffer, ska kunna få en fristad. Om alla EU:s medlemsstater
              tog emot en lika stor andel kvotflyktingar som Sverige gör skulle
              100 000 personer kunna få skydd.
            </seg>
            <seg n="47b10520">
              EU borde också omprioritera resurser från gränskontroll och att
              bygga murar mot omvärlden till att hjälpa människor i behov av
              skydd. På så sätt kan flyktingmottagandet inom EU förbättras,
              liv räddas i Medelhavet och mer resurser gå till dem som befinner
              sig i flyktingläger i närheten av konflikthärdar.
            </seg>
            <seg n="f0246ade">
              Att människor lever i misär i närheten av Syrien och att människor
              dör på sin flykt till Europa är något som vi kan ändra på; det
              behöver inte fortsätta så här. Därför måste vi ta vårt ansvar
              och göra det vi kan för att åstadkomma förändring.
            </seg>
          </u>
          <note type="speaker" n="a6422e22">
            Anf. 148 FREDRICK FEDERLEY (C):
          </note>
          <note n="5c5da275">
            Herr talman! Jag vill börja med att yrka bifall till utskottets
            förslag i betänkande 9, 11 och 12 och avslag på samtliga tre reservationer.
            Det är en i varje betänkande.
          </note>
          <u who="fredrick_federley_cf8c3f" xml:id="i-234b13046bbd8cd1-0" n="de456313">
            <seg n="a35b57f8">
              Det vi nu diskuterar, om vi ska försöka begripliggöra diskussionen,
              handlar om ganska små ändringar i möjligheterna att röra sig enligt
              samarbetsavtal för EU och ett par länder till. Det är relativt
              små ändringar, men vi försöker göra det lättare att röra sig över
              ländernas gränser. Problemet i Europa är inte att rörligheten
              är för stor. Problemet är att den är för liten.
            </seg>
            <seg n="d9378095">
              Det är i två delar som det är lite större ändringar. Den ena
              delen handlar om att också de som i ett annat land har fått möjligheten
              att stanna på grund av skyddsskäl ska få möjligheten att röra
              sig friare över gränserna. De ses mer som likvärdiga EU-medborgare
              och har möjligheten att röra sig till andra länder som andra EU-medborgare
              har och inte ses som andra sorteringens medborgare.
            </seg>
            <seg n="c0dc5398">
              Den andra handlar om att vi inte bara möjliggör för den anhörig
              som är ingift i en familj utan också den som är sambo att röra
              sig över gränserna. Det är med ganska stor förvåning som jag noterar
              att Sverigedemokraterna till och med i detta ser ett stort hot
              mot det svenska samhället. Den debatten har vi nog haft i kammaren.
              Men jag tror att vi får backa till ungefär 40- och 50-talet när
              man hade den synen på människors relationer och familjeuppbyggnaden
              att det att inte vara gift skulle vara någonting som var farligt
              för samhället. Det är egentligen ett angrepp på samboskapet som
              i dag numera är en relativt vedertagen samlevnadsform.
            </seg>
            <seg n="b75ae383">
              Maria Ferm höll ett viktigt anförande av den enkla anledningen
              att hon kunde ge en lägesbeskrivning av hur det ser ut just nu
              i ett antal flyktingläger. Det var en bra replik på det inlägg
              som vi hörde från Sverigedemokraterna där det ordagrant sades
              så här om den så kallade massinvandringen: Det är när människor
              kommer hit utan någon som helst anledning att komma hit.
            </seg>
            <seg n="157f3f02">
              När vi talar om barn som har förlorat benen på grund av minor
              eller många människor som lever i en liten anläggning tillsammans
              med många andra i samma flyktingläger måste vi ställa oss frågan:
              Vad är det för grundläggande människosyn man har när det inte
              är en anledning att komma till en annan del av världen där de
              kan få skydd, frihet, en ny framtid och utbildning?
            </seg>
            <seg n="66c84355">
              Herr talman! Jag trodde nog inte i min naivitet att jag någonsin
              i Sveriges riksdags kammare skulle behöva försvara den fria rörligheten
              inom Europeiska unionen. Den är tagen för given av oss, har kommit
              att bli oss så kär och är en del av de möjligheter som vi ser
              som självklara friheter att jag aldrig trodde att vi skulle behöva
              försvara den.
            </seg>
            <seg n="0fbdbbef">
              När vi i dag diskuterar tre betänkanden som har till syfte att
              möjliggöra mer av den fria rörligheten inom unionen kommer det
              ändå från ett visst håll angrepp på detta. Vi ser den tendensen
              tvärs igenom hela Europa. Vi ser det i Storbritannien. Vi har
              haft besök i Sveriges riksdag av några ledamöter från Storbritanniens
              parlament som använder samma typ av retorik. De vill mäla sig
              ut ur Europeiska unionen och som ett minimum ha undantag från
              den fria rörligheten.
            </seg>
            <seg n="c7f1f8e1">
              Vi kan se hur man bygger upp ett främlingskap mellan människor
              i Europeiska unionen där man menar på att de som kommer från ett
              annat land någonstans men ändå inom samma gemenskap utgör ett
              problem och ett hinder. I medierna kan vi ofta följa diskussionen
              om hur vi ska göra med fattiga östeuropéer som är tiggare på våra
              gator. Det kallas i folkmun kanske oftast romfrågan men handlar
              inte bara om romer utan också om många andra fattiga östeuropéer.
            </seg>
            <seg n="84da6a21">
              Jag kan dra en viss parallell till mitt eget partis bildande
              för drygt 100 år sedan. Centerpartiet bildades som Bondeförbundet
              och ville slåss för dem på landsbygden som inte fick tillgång
              till samma resurser, samma trygghetssystem och samma utbyggnad
              av det som kom att bli det moderna samhället med elektrifieringen
              och senare telefonin. Man skapade egna brandskyddsförbund för
              att kunna få samma trygghet som människor fick i städerna.
            </seg>
            <seg n="c2521bac">
              På samma sätt måste vi nu kunna se på varandra inom Europeiska
              unionen. Vi må vara starka, vi må vara friska, och vi må ha en
              god ekonomi. Men det har vi inte i hela Europeiska unionen. På
              det sättet vill jag egentligen tacka dem som har öppnat ögonen
              för oss. Även om vi är en stark del av världen i Europeiska unionen
              innebär inte det att alla är starka. Det innebär inte att alla
              medlemsländer i Europeiska unionen behandlar sina människor lika.
              Det handlar inte om att alla kvalificerar sig till de trygghetsförsäkringar
              som ger dem tillgång till sjukvården eller tillgång till det vi
              skulle kalla a-kassa eller sjukkassa i händelse av sjukdom.
            </seg>
            <seg n="05139fc8">
              Herr talman! Det är alltid så att när vi vill sälja en produkt
              vill vi ta bort alla typer av gränshinder, för då tjänar vi pengar.
              Men så fort vi börjar tala om människor ser man i stället problem.
              Det är egentligen en primitiv typ av bymentalitet som vi kanske
              kan känna igen från vår ungdom. Hemma i Kungsör tyckte vi att
              grabbarna som kom från Arboga utgjorde ett problem. Det blir problematiskt
              när vi ett civiliserat år 2014 har samma syn på våra medmänniskor
              i andra länder.
            </seg>
            <seg n="64bea896">
              Jag har gång efter annan stått i denna kammare och diskuterat
              hela den internationella rättsliga grunden som vi i dag har och
              kallar för internationell flyktingrätt. Den är formulerad i Genèvekonventionen
              och har sin grund i gamla krig och en annan syn på människor.
              Vi var beredda att avrätta människor efter en seger i ett krig.
            </seg>
            <seg n="4d75c019">
              Vi har sagt att vi inte längre ska göra så, utan vi ska börja
              se varandra som människor. FN tillskriver också människor ett
              och lika värde oavsett var i världen de kommer ifrån. Det är inte
              det faktum att vi är födda i Arboga, Jokkmokk, Paris, London eller
              någon annanstans i världen som gör att vi har ett mänskligt värde,
              utan det är det faktum att vi är människor oavsett hur vi ser
              ut, vilken gud vi tror på eller vilken kultur vi väljer att leva
              enligt.
            </seg>
            <seg n="31f276df">
              Herr talman! Jag tror att vi det närmaste året kommer att se
              en oroväckande utveckling av det politiska samtalet. Vi kan se
              hur nazismen breder ut sig i hela Europa. Det finns i dag fler
              aktiva fascistiska och nazistiska partier än vad vi har sett i
              Europa innan andra världskriget. Vi vet att det finns partier
              i den åsiktsströmningen som redan som uppbär kommunfullmäktigemandat,
              och vi vet att de samlar sig för att kunna gå till val i samlad
              trupp.
            </seg>
            <seg n="29bc5ef6">
              Går vi tillbaka bara några år sade vi att det aldrig mer skulle
              hända. Det skulle aldrig mer få hända att vi skulle hamna i den
              situationen i Europa att de totalitära ideologierna vann mark
              igen. Men det gör de i dag. Därför är det oerhört viktigt att
              vi kan fortsätta att värna den fria rörligheten, skapa förtroenden
              mellan människor och välja att bekämpa rädslans politik som stänger
              andra ute och i stället försöka att vända misstro till tilltro.
            </seg>
            <seg n="91d40041">
              Herr talman! Har man någon gång varit i Vitryssland, det närmsta
              före detta Sovjetland vi kommer i vår närhet bara drygt en och
              en halv timmes flygning sydöst rakt ut från Helsingfors, kan man
              när man talar med människor se att de nästan undviker ögonkontakt
              på gator. Det handlar bara om väldigt alldagliga saker som väder.
              De vågar inte anförtro ens sina vänner med sina tankar om samhällets
              utveckling, framtiden och möjligheterna. De är rädda att bli angivna,
              förlora jobbet och riskera att hamna i klammeri med den så kallade
              rättvisa som tillämpas där.
            </seg>
            <seg n="e31c67bd">
              Herr talman! Om det är så att vi från de etablerade partierna
              som för demokratiska samtal väljer att gå den rädslans väg riskerar
              man i förlängningen en stor misstro mellan människor som gör samhället
              svagare. Även om vi här gärna vill tro att det är lagarna, reglerna,
              våra departement och myndigheter som är det som ger liv och kraft
              åt landet är den grundläggande tilltro som finns mellan människor
              i det civila samhället som gör att man uppbär ett förtroende.
            </seg>
            <seg n="3b2d1a37">
              När vi börjar nagga på det och röra det i en annan riktning är
              det en farlig riktning. Därför vill jag återigen yrka bifall till
              utskottets förslag i de tre betänkandena och avslag på motionerna.
            </seg>
          </u>
          <note type="speaker" n="002601d5">
            Anf. 149 DAVID LÅNG (SD) replik:
          </note>
          <u who="david_lang_e2a9da" xml:id="i-21980bc4e3247ced-2" n="dbd2172d">
            <seg n="2b4b8d9e">
              Herr talman! När Fredrick Federley talat i ungefär 6 ½ minut
              tänkte jag: När jag tar replik ska jag gå upp i talarstolen och
              gratulera honom till att han har kunnat hålla ett anförande om
              invandring utan att komma in på vare sig koncentrationsläger eller
              andra världskriget. Men tyvärr kom han efter 6 minuter och 34
              sekunder i anförandet i varje fall in på det.
            </seg>
            <seg n="8e3d00a0">
              Fredrick Federley nämnde i sitt anförande att det är ganska små
              förändringar i rörligheten genom dessa betänkanden. Mot bakgrund
              av det uttalandet är det lite anmärkningsvärt att han använder
              så stora ord och förklarar hur fullständigt katastrofalt det skulle
              vara om vi inte biföll förslagen.
            </seg>
            <seg n="358db735">
              Angreppet på mitt anförande som Fredrick Federley kom med var
              att jag hade förklarat i ett tidigare replikskifte hur jag såg
              på massinvandring och vad det är för någonting. Jag sade att om
              det kommer hit väldigt många människor som inte har någonting
              här att göra, som inte tillför någon arbetskraft som vi inte redan
              har ett överskott av, och vi har högre invandring än vad vi klarar
              av att bygga bostäder till, är det en massinvandring.
            </seg>
            <seg n="daebb6b7">
              När de hamnar i etniska enklaver där de bygger upp parallella
              samhällen, helt enkelt inte kan komma in i det svenska samhället
              och behöver inte lära sig svenska eller ta till sig den svenska
              kulturen är det massinvandring.
            </seg>
            <seg n="39a5ab92">
              Sedan kommer Fredrick Federley och menar: Jaha, så det betyder
              att om små barn som har fått ben bortsprängda kommer hit, är inte
              det någon anledning? Det kanske är anledning att komma hit och
              få vård. Det kan hända att det också finns andra som har anledning
              att komma hit. Vi kan ta hit viss arbetskraft om denna arbetskraft
              saknas här i Sverige. Det finns säkert många andra anledningar
              också. Men jag sade att just massinvandring är när det kommer
              hit väldigt många som inte har sådana skäl.
            </seg>
            <seg n="98818a1c">
              Jag har några sekunders talartid kvar, och då kan jag passa på
              att fråga Fredrick Federley om han inte har någon som helst anledning
              att tro att det kan bli ett missbruk av införandet av sambo i
              familjedefinitionen. Finns det ingen risk att man bara skriver
              sig på samma adress och så är man familjemedlemmar?
            </seg>
          </u>
          <note type="speaker" n="25c239a5">
            Anf. 150 FREDRICK FEDERLEY (C) replik:
          </note>
          <u who="fredrick_federley_cf8c3f" xml:id="i-216b8295367aa961-0" n="de456313">
            <seg n="56f96720">
              Herr talman! Jag förstår David Lång. Eftersom jag värnar alla
              människors rätt att tycka saker och yttra saker, även om jag tycker
              att det som de tycker är fel, förstår jag att David Lång inte
              oroas av nazisternas framväxt i Sverige. Men jag oroas, och jag
              måste få nämna det när vi diskuterar den fria rörligheten.
            </seg>
            <seg n="79a83f31">
              Det är konstigt att just detta var något som David Lång såg som
              ett angrepp på honom själv, för det var nog inte till dig det
              var riktat, David Lång. Det var riktat till ett annat parti, som
              befinner sig långt ut på högerkanten. Men det kanske också avslöjar
              en del. Om man upplever ett angrepp på nazismen som ett angrepp
              mot sig själv kanske det avslöjar mer än vad man egentligen vill.
            </seg>
            <seg n="cd6146cb">
              Det är klart att jag tycker att det är en radikalt felaktig inriktning
              som ni är inne på när vi i mitt parti diskuterar fler vägar in.
              Hur kan vi riva murarna till Europa? Hur kan vi få en ökad solidaritet
              som inte bara är en bygdesolidaritet med den man känner igen och
              är släkt med utan också med människor för att de är människor
              och för att de behöver skydd? Det är en diametralt annorlunda
              människosyn än den som David Lång för fram.
            </seg>
            <seg n="e21f0157">
              Det gäller till exempel när David Lång inte bara kliver utan
              hoppar i klaveret efter att först ha klivit i det. Han gör klart
              och tydligt i sin argumentation hur han ser på den så kallade
              massinvandringen, och han gör det hela ännu värre genom att försöka
              utmåla det som att det dräller runt en massa människor för nöjes
              skull på våra gator.
            </seg>
            <seg n="19f7f978">
              Hur många i ett land tror du en dag bara bestämmer sig för att
              komma hit? Du tror kanske att de säger så här: Vad ska vi göra
              i dag? Jo, vi sticker till Sverige och dräller runt på gatorna.
              Det förekommer inte över huvud taget. Däremot förekommer det ofta
              i er retorik. Det är långt ifrån sanningen. Sanningen ligger betydligt
              närmare Maria Ferms lysande inlägg tidigare än den bild som David
              Lång försöker måla upp.
            </seg>
            <seg n="bcb42feb">
              Jag tycker att det visar tydligt hur ni resonerar. Tydligen är
              det bostadsbyggandet som avgör när det blir massinvandring eller
              inte. Om vi bygger två miljoner lägenheter per år är det alltså
              fullt rimligt att det kan komma ungefär fyra eller fem miljoner
              människor till Sverige. Jag noterar den uppgiften. Tack, David
              Lång!
            </seg>
          </u>
          <note type="speaker" n="a1912d0c">
            Anf. 151 DAVID LÅNG (SD) replik:
          </note>
          <u who="david_lang_e2a9da" xml:id="i-21980bc4e3247ced-3" n="dbd2172d">
            <seg n="95da6b78">
              Herr talman! Det skulle förstås också ge många arbetstillfällen.
              Vi kanske inte ens har tillräckligt med arbetskraft i Sverige
              för att klara det utan denna arbetskraftsinvandring. Det är ett
              briljant förslag. Problemet är bara att det naturligtvis skulle
              urholka våra finanser ganska rejält, och hela bygget skulle förmodligen
              kollapsa – kanske inte bostäderna, men resten av samhällsbygget.
            </seg>
            <seg n="df33687c">
              När det gäller folk som kommer hit och bara dräller på gatorna
              vet jag inte om Fredrick Federley har lagt märke till att det
              faktiskt ligger tiggare och dräller i praktiskt taget vartenda
              gathörn här i Helsingfors nu för tiden. Det var inte jag som nämnde
              ordet dräller tidigare. Jag räknar inte dem som kommer hit och
              hamnar i utanförskap och arbetslöshet som sådana som vill komma
              hit och drälla, men det är ändå detta utanförskap de hamnar i.
              Därför är det inte särskilt gynnsamt vare sig för oss eller för
              dem att de kommer hit. Vi bör kanske fatta beslut som på något
              sätt är ändamålsenliga och vettiga för Sverige.
            </seg>
            <seg n="b00bb377">
              Jag fick inget svar på frågan om detta med sambo och om det finns
              något som helst risk för missbruk om det förs in som en del av
              begreppet familjemedlem. Jag skulle kanske kunna få svar på det
              i Fredrick Federleys sista replik.
            </seg>
            <seg n="ae43fc82">
              Då kan han också ta in till exempel uppföljningen av rörlighetsdirektivets
              genomförande, där vi ska bort registreringskraven för EES-medborgare
              som vistas i Sverige längre tid än inom den initiala tidsramen
              för fri rörlighet. Man kan fråga sig detta: Om vi inte ska ha
              någon registrering över huvud taget, hur ska vi då kunna genomföra
              någon typ av efterkontroller? Då vet man ju inte ens hur länge
              de har befunnit sig i Sverige.
            </seg>
          </u>
          <note type="speaker" n="d07f1eb7">
            Anf. 152 FREDRICK FEDERLEY (C) replik:
          </note>
          <u who="fredrick_federley_cf8c3f" xml:id="i-216b8295367aa961-1" n="de456313">
            <seg n="26532c15">
              Herr talman! Det gläder mig att vi äntligen verkar hitta en förståelse
              för Sverigedemokraternas migrationspolitik: Så länge vi bara bygger
              mer får alltså fler komma i er värld. Jag tror inte att det finns
              något parti i denna kammare som över huvud taget tycker att det
              ska byggas mindre. Vi brottas på alla sätt med att öka byggandet,
              för vi ser en tilltagande bostadsbrist.
            </seg>
            <seg n="d27b57ab">
              Vi hoppas få se Sverigedemokraternas aktiva engagemang för att
              det byggs mer just med syfte att fler ska kunna få komma till
              Sverige. Jag välkomnar denna nyorientering från Sverigedemokraterna.
            </seg>
            <seg n="1c4ff30f">
              När det gäller dem som befinner sig på våra gator och tigger
              är det som David Lång just nu gör att exploatera människor som
              befinner sig i den mest utsatta situationen av alla bland de människor
              som befinner sig inom EU-samarbetet. Det är inte så att de har
              flytt hit för att de tycker att det är kul att sitta på gatan.
              De har lämnat en situation där hemma som var så mycket värre att
              det faktiskt är bättre att sitta på Drottninggatan i vinterkylan
              och vänta på de kronor som några få väljer att ge.
            </seg>
            <seg n="b924ee8b">
              Om det är en bättre förutsättning säger det någonting om att
              vi ska lägga vårt engagemang i Europa framöver och gemensamt slåss
              för att bryta fattigdomen. Vi ska gemensamt slåss för att se till
              att alla får en likabehandling av sina medlemsstater. Det kan
              vi inte göra på något annat sätt än inom Europa. Jag tackar också
              för det nyväckta engagemanget från Sverigedemokraternas sida vad
              gäller Europa och alla människors lika rätt och värde där.
            </seg>
            <seg n="daceeeda">
              När vi kommer till risken för att samboskapet skulle utnyttjas
              är det såklart så här om man har en människosyn som bygger på
              att människor per definition vill illa och vill gå vid sidan om
              reglerna. Då kan man göra det med vad som helst. Man kan köra
              för fort – fortare än regleringarna tillåter. Det finns de som
              bränner hemma fast det är förbjudet. Men lagstiftningen måste
              ju bygga på att vi accepterar den samlevnadsform som har varit
              den dominerande de senaste årtiondena i Sverige och behandlar
              dem som lever så lika som andra.
            </seg>
            <seg n="d78303c4">
              När det gäller den sista frågan jag fick av David Lång, om registreringen,
              behöver man såklart en registrering om man har åsikten att människor
              ska kunna kastas ut ur ett land från den ena dagen till den andra.
              Om man inte har den åsikten är en registrering inte alls lika
              viktig.
            </seg>
          </u>
          <note type="speaker" n="4a8689fa">
            Anf. 153 EMMA HENRIKSSON (KD):
          </note>
          <note n="9d7b9d9e">
            Herr talman! Jag vill inleda med att yrka bifall till utskottets
            förslag i de tre betänkandena och avslag på reservationerna.
          </note>
          <u who="emma_henriksson_b9198e" xml:id="i-e2448f7569ea436c-0" n="c6126024">
            <seg n="777fb703">
              Jag hade tänkt inleda mitt anförande med att tala om hur trevligt
              det är för människor som kan hitta kärleken inte bara på mammas
              gata utan också någon annanstans i världen. Men efter det replikskifte
              vi nyss hörde, där vi fick veta att Sverigedemokraternas syn på
              romer som diskrimineras i andra EU-länder är att det är definitionen
              på en människa som dräller, mår jag fysiskt illa.
            </seg>
            <seg n="0d25f556">
              Det må finnas människor i vårt samhälle som dräller. Jag kan
              bli lite upprörd när jag hör talas om en nyvuxen person som väljer
              att inte ta ett arbete därför att man känner att man inte riktigt
              har lust att jobba inom vissa branscher. Då kan vi prata om en
              människa som dräller. Det kan också gälla någon som väljer att
              tillbringa sin tid framför någon typ av fyrkantig elektronisk
              burk. Då dräller man.
            </seg>
            <seg n="3dbdb551">
              Men en människa som vill försörja sig och sin familj, som är
              diskriminerad i våra grannländer och som inte ser någon bättre
              utväg för att överleva än att sitta på gatan och be om våra allmosor
              – det är inte att drälla. Det är att visa för oss att vi har det
              fruktansvärt bra i vårt land och att vi har någonting som inte
              är alla människor förunnat.
            </seg>
            <seg n="41fc0bff">
              Det gör ont att gå förbi människorna på gatan. Det gör ont att
              se den som sitter i Tullinge centrum och försöker klämma fram
              ett leende i hopp om att det ska göra att någon väljer att ge
              några kronor. Jag möter många människor som säger: Gör någonting
              åt det här! Kan ni inte ta ert ansvar? Det gör så ont att se dem,
              och vi vill inte bli påminda om hur det ser ut i vår omedelbara
              närhet.
            </seg>
            <seg n="ccd5d38c">
              Det är detta rörlighetsdirektivet handlar om. Genom att vi har
              öppnat våra gränser för rörligheten inom Europa konfronteras vi
              också med hur våra medmänniskor som bor nära oss faktiskt har
              det. Det gör ont att se. Men lösningen är inte att vi ska slippa
              se dem. Lösningen är att vi via EU, genom påtryckningar på de
              regimer som inte förmår att låta bli att diskriminera sina egna
              medborgare, ser till att de får så goda förutsättningar att de
              inte behöver förnedras. De ska inte behöva tigga i Helsingfors,
              i Lindesberg eller var det nu må vara. Problemet är inte att vi
              behöver se dem. Problemet är att de inte hittar en bättre lösning
              för att överleva.
            </seg>
            <seg n="ec562cd2">
              Men som sagt handlar de här direktiven också om möjligheten för
              människor att under mycket lyckligare omständigheter röra sig
              över våra nationsgränser och få möjlighet att förenas med sin
              familj. För oss kristdemokrater är det också något väldigt viktigt.
              Familjen är nämligen samhällets viktigaste gemenskap. När den
              fungerar och är tillitsfull skänker den trygghet och stabilitet
              i en värld och en tillvaro som är både föränderlig och ibland
              ganska besvärlig. Fungerar inte familjen som en trygg bas kommer
              inte heller vårt samhälle att fungera.
            </seg>
            <seg n="61ff772a">
              Vi kristdemokrater vill skapa ett familjevänligare samhällsklimat
              och står emot all form av familjefientlighet. Det är bra att vi
              öppnar upp för att en person som i Sverige fått status som flykting
              eller alternativt skyddsbehövande ska kunna få ställning som varaktigt
              bosatt i Sverige. Precis som Maria Ferm och flera andra har lyft
              upp innan är det viktigt att när man kommer från en tillvaro som
              inte är någonting annat än kaos och ångest ska man någon gång
              få landa och känna sig trygg. Det kommer det här att skapa ytterligare
              förutsättningar för.
            </seg>
            <seg n="0b07ff5b">
              I replikskiftet mellan David Lång och Eva Lohman kom frågan upp
              om hur vi ska skapa förutsättningar för människor att integreras.
              David Lång beskrev hur det skulle bildas enklaver där människor
              inte vill lära sig svenska eller inte lär sig svenska. Min fråga
              till Sverigedemokraterna är då: Om det nu är så att ni på allvar
              vill ha en förbättrad integration, hur kommer det sig att ni motsätter
              er varje enskilt förslag som skulle leda till en förbättrad integration?
            </seg>
            <seg n="0545415a">
              Ni säger också, precis som i replikskiftet nyss, att samboskap
              är någonting farligt. Jag kan tycka att det är bra om människor
              väljer att ingå äktenskap. Vi vet att det är en stabil familjeform.
              Men det är inte på något sätt odefinierat vad samboskap är för
              något. Det är ett äktenskapsliknande förhållande. Det går att
              fuska med samboskap precis som det går att fuska med äktenskap.
              Vi vet att det förekommer fusk. Men innebär det att man ska exkludera
              dem som är ganska många som faktiskt av helt äkta kärlek vill
              leva sitt liv tillsammans? Det är inte något som vi kristdemokrater
              ställer oss bakom.
            </seg>
            <seg n="bf3e26e8">
              De förslag som vi behandlar i dag är som sagt många, om än lite
              tekniska och kanske inte enorma i omfattning, men de är steg i
              rätt riktning. Precis som familjegemenskap kan spela stor roll
              för ett myndigt barn kan den även vara avgörande för en gammal
              förälder. Före 1996 fanns en möjlighet för föräldrar att återförenas
              med sina barn i Sverige. Den möjligheten kallades sista länken,
              och den togs bort av Socialdemokraterna. Vi kristdemokrater vill
              fortfarande att en sådan bestämmelse ska införas, och det kommer
              vi att fortsätta att arbeta för.
            </seg>
            <seg n="04042954">
              Herr talman! Migrations- och asylpolitik är till sin natur gränsöverskridande.
              Därför behövs ett starkt internationellt samarbete, särskilt inom
              EU. Att inte ge familjer samma rätt som enskilda att röra sig
              utan låta dem vara bundna till en plats är moraliskt fel, ekonomiskt
              dumt och politiskt ohållbart.
            </seg>
          </u>
          <note type="speaker" n="4202cdfb">
            Anf. 154 DAVID LÅNG (SD) replik:
          </note>
          <u who="david_lang_e2a9da" xml:id="i-21980bc4e3247ced-4" n="dbd2172d">
            <seg n="06018de8">
              Herr talman! Naturligtvis blev jag angripen även nu. Begripen
              blev jag dock icke.
            </seg>
            <seg n="0c9e8a47">
              Jag börjar med att besvara frågan om integration. Emma Henriksson
              frågade om vi vill ha integration och om vi ser något problem
              med etniska enklaver, som hon inte verkar tro existerar eller
              ens någonsin kommer att existera. Låt mig säga att sådana redan
              har bildats, och antalet utökas hela tiden. Emma Henriksson frågar
              varför Sverigedemokraterna säger nej till de här fantastiskt kostsamma
              integrationsprojekten som ständigt föreslås av regeringen och
              stöds av den rödgröna oppositionen om vi ser de här enklaverna
              som ett problem.
            </seg>
            <seg n="6a44e1a0">
              Svaret är helt enkelt att vi inte vill ha någon integration.
              Vi har alltid varit emot det, och vi har aldrig frångått den principen.
              Vi vill ha assimilation. Vi vill skapa förutsättningar för att
              invandrare ska kunna bli en del av det svenska samhället, en del
              av den svenska nationen. Det är inte integration, utan det är
              assimilation. De ska alltså gå upp i den svenska nationen. Det
              är det som är själva poängen, men det kommer inte att ske. Integration
              är att svenskar ska anpassa sig efter de utlänningar som har kommit
              hit. De ska anpassa sig lite grann, vi ska anpassa oss lite grann,
              och så ska det bildas någonting helt nytt. Det är det som är integration,
              och det har vi alltid varit emot. Vi är som sagt för assimilation
              för att låta Sverige förbli Sverige.
            </seg>
            <seg n="0da44fc0">
              Emma Henriksson talade också om de tiggare som sitter på gatorna.
              Det finns säkert de som har åkt hit alldeles själva – jag vet
              inte exakt hur det går till – men det finns också mycket som tyder
              på att det faktiskt i flera fall är fråga om organiserade ligor
              som utnyttjar människor. Ju längre tid vi låter dem sitta kvar
              på gatorna, desto mer blir de utnyttjade.
            </seg>
            <seg n="dc987289">
              Har Emma Henriksson någonsin hört talas om det, och ser hon det
              som något problem över huvud taget?
            </seg>
          </u>
          <note type="speaker" n="837e9775">
            Anf. 155 EMMA HENRIKSSON (KD) replik:
          </note>
          <u who="emma_henriksson_b9198e" xml:id="i-226d89262926e71d-0" n="c6126024">
            <seg n="cc8149d2">
              Herr talman! Ja, jag har hört talas om det. Jag har också försökt
              undersöka vad som är fakta bakom de påståendena och ryktena. Den
              person som jobbar för regeringens räkning med att kartlägga hemlösheten
              i vårt land och det arbete som görs runt om i landets kommuner
              för att människor inte ska behöva leva hemlösa har också haft
              möjlighet att fördjupa sig i den här frågan. På ställe efter ställe
              runt om i hela vårt land möter han organisationer och människor
              som dagligen kommer i kontakt med de här personerna som på grund
              av omständigheterna i sitt hemland har tvingats att välja livet
              på svenska gator som tiggare, och han kan konstatera att det inte
              finns någon grund för påståendena om att det skulle vara ligor
              som ligger bakom.
            </seg>
            <seg n="e1343205">
              Organiserat kan det absolut vara, därför det är ofta människor
              från samma by som åker. De hjälper varandra eftersom det är en
              förutsättning för att de ska ha råd över huvud taget. Det är klart
              att de organiserar sig. Det är klart att de ger varandra tips
              om var man ska sitta och hur man ska bete sig för att skapa bäst
              möjlighet att få pengar. Själva betraktar de många gånger det
              här som ett jobb, det enda jobb som de är bevärdigade att lyckas
              få.
            </seg>
            <seg n="ed8363fb">
              Det är inte i första hand ett problem att vi möter dem. Det är
              ett problem att de tvingas in den i situationen, inte för att
              någon enskild människa tvingar dem i någon form av brottslighet,
              utan för att de är diskriminerade i sina hemländer. Det är tvånget.
            </seg>
          </u>
          <note type="speaker" n="9ef91206">
            Anf. 156 DAVID LÅNG (SD) replik:
          </note>
          <u who="david_lang_e2a9da" xml:id="i-21980bc4e3247ced-5" n="dbd2172d">
            <seg n="c8cddce0">
              Herr talman! Om Emma Henriksson har ytterligare att säga när
              det gäller de frågor jag ställde i min första replik kan hon i
              sin andra replik också ta med det som jag frågade Eva Lohman om
              men inte fick något svar på. Jag fick ett par motfrågor, samma
              frågor som jag fick i hennes första replik.
            </seg>
            <seg n="d850d260">
              Den svenska regeringen och även den rödgröna oppositionen i Sverige
              väljer alltid att vinkla och tolka de direktiv som kommer från
              EU på minst möjliga fördelaktiga sätt för Sverige. Det är samtidigt
              avsevärt vanligare att andra länder väljer att anpassa sin lagstiftning
              efter både vad som står i direktivet och vad som är ändamålsenligt
              för det egna landet.
            </seg>
            <seg n="34c86537">
              Det är ganska märkligt att just vi här i Sverige ska vara så
              nitiska och självdestruktiva. Borde vi inte försöka ta efter och
              helt enkelt anpassa lagstiftningen på ett sätt som är ändamålsenligt
              för Sverige och inte bara är till vår nackdel?
            </seg>
          </u>
          <note type="speaker" n="796a38c5">
            Anf. 157 EMMA HENRIKSSON (KD) replik:
          </note>
          <u who="emma_henriksson_b9198e" xml:id="i-2df75334d27d608d-1" n="c6126024" next="i-e2448f7569ea436c-1">
            <seg n="485a4037">
              Herr talman! Det är uppenbart att det är stor skillnad på hur
              sverigedemokrater och kristdemokrater ser på människor. När jag
              möter en människa som jag inte har mött förut ser jag en person
              som jag ännu inte känner, en potentiell vän, en människa som skulle
              kunna tillföra mitt liv någonting.
            </seg>
            <seg n="cda80a84">
              Det är så vårt land har betraktat människor som har kommit hit,
              under årtionde efter årtionde, århundrade efter århundrade. Därför
              har vi i dag en massa saker som tillför vår kultur mycket – fredagspizza,
              för att ta ett enkelt men också vardagligt exempel.
            </seg>
            <seg n="99dd6ae4">
              Jag tittade på ett avsnitt av programmet Skavlan – det är kanske
              någon annan som har sett det också – där en invandrare, i det
              här fallet en jurist från New York som hade kommit till Sverige
              på grund av kärlek, sade att hans stora problem är att han aldrig
              får komma in. Han blir aldrig bjuden på middag hos någon som är
              svensk. Han umgås bara med andra invandrare. Då är vi ändå ganska
              många svenskar som känner oss lika amerikaner och som tycker att
              vi har mycket gemensamt, men vi släpper inte in invandrare i våra
              hem, i våra liv, som personer som är en del av oss.
            </seg>
            <seg n="ceaba9f4">
              Anledningen till att vi har enklaver i vårt land är i första
              hand för att vi inte låter människor bli en verklig del av vår
              gemenskap. Det är inte deras fel. Det är vårt ansvar.
            </seg>
          </u>
          <note n="b964ae78">
            Överläggningen var härmed avslutad.
          </note>
          <note n="78cdad32">
            16 § Bordläggning
          </note>
          <note n="8cacdb1a">
            Följande dokument anmäldes och bordlades:
          </note>
          <note n="0aaec1f7">
            17 § Anmälan om fråga för skriftligt svar
          </note>
          <u who="emma_henriksson_b9198e" xml:id="i-e2448f7569ea436c-1" n="c6126024" prev="i-2df75334d27d608d-1">
            <seg n="503d1d8e">
              Följande fråga för skriftligt svar hade framställts:
            </seg>
          </u>
          <note n="4b632920">
            den 27 mars
          </note>
          <note n="5ea69381">
            Hans Hoff
          </note>
          <note n="c800d01e">
            18 § Kammaren åtskildes kl. 19.21.
          </note>
          <note n="82a2302e">
            Förhandlingarna leddes
          </note>
          <note n="90467f86">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
