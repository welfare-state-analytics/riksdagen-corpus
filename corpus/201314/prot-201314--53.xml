<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--53</head>
          <docDate when="2013-01-14">2013-01-14</docDate>
        </div>
      </front>
      <body>
        <div>
          <note n="4b2d9f39">
            ﻿
          </note>
          <note n="dba042b2">
            Riksdagens protokoll
          </note>
          <note n="837fbc4f">
            2013/14:53
          </note>
          <note type="date" n="ac2da311">
            Tisdagen den 14 januari
          </note>
          <note n="2be1881e">
            Kl. 13:00 - 22:40
          </note>
          <note n="0d66c82e">
            1 § Ceremoni för högtidlighållande av freden i Kiel 1814
          </note>
          <note n="161bb767">
            Under ceremonin framförde en kör ur Nacka musikklasser den svenska
            folkvisan Uti vår hage med arrangemang för kör av Hugo Alfvén
            och Du är det finaste jag vet av Björn Afzelius.
          </note>
          <note n="1e0bee8e">
            Ett bildspel som illustrerade Sveriges historia under 200 år
            visades.
          </note>
          <note n="50805e9a">
            Anf. 1 TALMANNEN:
          </note>
          <note n="001d4a95">
            Ärade ledamöter! I dag för 200 år sedan skrevs avgörande svensk
            historia. Natten mellan den 14 och den 15 januari 1814 undertecknades
            i Kiel ett fredsavtal mellan Sverige och Danmark. Sedan dess har
            vi haft 200 fredliga år i Sverige. Det är en fred att fira och
            begrunda.
          </note>
          <note n="2916d99b">
            Fredsavtalet innebar att Norge skulle tillfalla Sverige i utbyte
            mot de svenska besittningarna i Tyskland. Freden var ett resultat
            av de dramatiska och snabba förändringarna i Napoleonkrigens kölvatten.
          </note>
          <note n="45173383">
            Knappt tre månader senare – efter en del militära operationer
            i gränstrakterna – ingicks efter mycket pragmatiska förhandlingar
            en union mellan Sverige och Norge.
          </note>
          <note n="899bcca5">
            I år firas freden i Kiel också i Norge, Danmark och i en del
            andra länder i Europa. Det är samtidigt ett mer tragiskt minnesår
            för första världskrigets utbrott och de förfärliga händelser som
            det ledde till.
          </note>
          <note n="101759d5">
            Sverige är kanske det land i världen som har haft den längsta
            sammanhängande fredsperioden. Det är något som vi har all anledning
            att vara utomordentligt stolta över.
          </note>
          <note n="d2153df3">
            Man kan säga att statsomvälvningen 1809 politiskt innebar att
            den konstitutionella monarkin återinfördes. 1809 års författning
            skapade en utgångspunkt för en tydlig maktdelning och demokratins
            stegvisa genombrott. Vad ledde detta till?
          </note>
          <note n="a9f2f4a0">
            Under 1800-talet skapades sakta en allt starkare samhörighet
            och målsättning att behålla freden. De konflikter som har uppstått
            mellan de nordiska länderna har kunnat lösas med freden som mål.
          </note>
          <note n="8e2c0131">
            Unionsupplösningen 1905 och Ålandsfrågan 1922 fick trots politiska
            motsättningar en fredlig och ytterst pragmatisk lösning. Det är
            två mycket goda exempel på framgångsrik och fredlig konfliktlösning.
          </note>
          <note n="cde603ec">
            I dag, år 2014, har vi ett djupt och välutvecklat nordiskt samarbete
            mellan våra nordiska länder. Det gäller näringsliv, kulturliv,
            utbildning och inte minst politik. Vi möts och samverkar till
            exempel i Föreningen Norden, Nordiska ministerrådet och Nordiska
            rådet.
          </note>
          <note n="75116c68">
            Men det har inte alltid varit självklart att den fred som infann
            sig i Sverige 1814 skulle hålla i 200 år. Kriget har många gånger
            kommit utomordentligt nära. Medvetna val och lyckliga omständigheter
            har hållit Sverige utanför krig i 200 år. Vi ska vara ödmjuka
            inför den långa fredsperioden. Sverige har haft lyckan att slippa
            krigets korta och långa konsekvenser.
          </note>
          <note n="086a951a">
            Låt mig understryka att Sveriges ståndpunkter inte alltid har
            varit ärorika. I tider av konflikter i vår absoluta närhet har
            de ställningstaganden som gjorts många gånger varit mycket vanskliga.
          </note>
          <note n="51c804a0">
            En ihållande fred, medicinska framsteg och ökad hygien har tillsammans
            med förbättrad matproduktion genom jordbruksreformer varit betydelsefulla
            för vårt välstånd.
          </note>
          <note n="e7f02513">
            Under mitten av 1800-talet genomfördes stora reformer: En allmän
            folkskola infördes, kommunikationer byggdes ut kraftfullt och
            skråväsendet avskaffades. Vi fick näringsfrihet, ökad frihandel
            och ett avancerat bankväsen för riskkapital samtidigt som ett
            industriellt kunnande kom från andra länder i Europa. Detta sammantaget
            blev en kraftfull ekonomisk utvecklingsmotor.
          </note>
          <note n="ca6221d9">
            Från 1870-talet skedde en industriell expansion i Sverige. Vi
            gick från att vara ett av Europas fattigaste länder i mitten av
            1800-talet till att vara ett av världens rikaste år 1930. Att
            vi inte drabbades av de många förödande krigen i vår omedelbara
            närhet var naturligtvis gynnsamt för landets ekonomi.
          </note>
          <note n="b5bef2b8">
            Vi ska dock inte glömma hur många svenskar som emigrerade för
            att finna bättre livsvillkor och en bättre tillvaro västerut.
            Drygt en miljon utvandrade, och då främst till Nordamerika.
          </note>
          <note n="72a164cc">
            Det sena 1800-talets politiska landskap påverkades starkt av
            folkrörelsernas, frikyrkans, fackföreningsrörelsens och de moderna
            partiernas framväxt.
          </note>
          <note n="87a55dfc">
            Det var betydelsefullt att arbetsmarknadens parter i huvudsak
            fann mycket konstruktiva, framsynta och fredliga lösningar i tider
            av genomgripande förändringar av arbetslivet.
          </note>
          <note n="d4c88542">
            Betydelsen av den långa fredsperioden ligger kanske ändå främst
            i att en majoritet av vår befolkning i generationer inte har upplevt
            krigets brutalitet och lidande. Låt oss fundera över hur många
            generationer tillbaka det rör sig om. Hur ser det ut i vår egen
            släkt?
          </note>
          <note n="896d1125">
            Ett signum för Sverige är att vi i vårt land har en lång tradition
            av internationella fredsfrämjande insatser, arbete för mänskliga
            rättigheter och demokratiutveckling. Dessa insatser är något vi
            bör hylla och vara stolta över och som säkerligen har förändrat
            många människors livssituation i världen. Denna tradition innebär
            samtidigt ett ansvar att idogt fortsätta i samma anda.
          </note>
          <note n="e10296f2">
            Sverige har där vi står i dag, år 2014, kommit en bit på väg
            att skapa ett tolerant och människovärdigt välfärdssamhälle. Det
            är inget att ta för givet.
          </note>
          <note n="8979afed">
            Den långa freden har starkt bidragit till denna utveckling. Låt
            oss nu förvalta den på bästa sätt.
          </note>
          <note n="933478f5">
            2 § Meddelande om frågestunder våren 2014
          </note>
          <note n="93075b4d">
            Förste vice talmannen meddelade att ett meddelande om frågestunder
            torsdagar kl. 14.00 våren 2014 delgetts riksdagens ledamöter.
          </note>
          <note n="5c9a264d">
            3 § Anmälan om kompletteringsval
          </note>
          <note n="d02478d3">
            Förste vice talmannen meddelade att Moderata samlingspartiets
            riksdagsgrupp på grund av uppkommen vakans anmält Gunnar Hedberg
            som suppleant i trafikutskottet under tiden den 15 januari–14
            mars.
          </note>
          <note n="244dfc83">
            Förste vice talmannen förklarade vald under tiden den 15 januari–14
            mars till
          </note>
          <note n="3858fb13">
            suppleant i trafikutskottet
          </note>
          <note n="698aa82f">
            4 § Anmälan om subsidiaritetsprövning
          </note>
          <note n="22053d37">
            Förste vice talmannen anmälde att utdrag ur prot. 2013/14:15
            för torsdagen den 12 december i ärende om subsidiaritetsprövning
            av EU-förslag hade kommit in från trafikutskottet.
          </note>
          <note n="08ad5927">
            5 § Ärenden för hänvisning till utskott
          </note>
          <note n="580a2eb7">
            Följande dokument hänvisades till utskott:
          </note>
          <note n="1b0c523e">
            den 3 mars
          </note>
          <note n="788a1a06">
            den 17 februari
          </note>
          <note n="e945be5e">
            den 6 mars
          </note>
          <note n="35210cd2">
            6 § Ärende för förnyad bordläggning
          </note>
          <note n="9b77df2d">
            Följande dokument bordlades för andra gången:
          </note>
          <note n="66dfd061">
            7 § Svar på interpellation 2013/14:135 om nödvändig upprustning
            av skollokaler
          </note>
          <note type="speaker" n="8669f3b7">
            Anf. 2 Utbildningsminister JAN BJÖRKLUND (FP):
          </note>
          <u who="jan_bjorklund_utbildningsm" xml:id="i-952c70bc421cb80c-0" n="c05f157b">
            <seg n="79228139">
              Fru talman! Gustav Fridolin har frågat mig om jag avser att vidta
              åtgärder för att säkerställa att nödvändig upprustning av landets
              skollokaler kommer till stånd.
            </seg>
            <seg n="98db666e">
              Självklart ska elever och lärare verka i en god miljö. Regelverk
              och granskningar fyller en viktig funktion för att så sker.
            </seg>
            <seg n="8f9c006b">
              I skollagen finns bestämmelser som ställer krav på elevernas
              utbildningsmiljö. Det ska finnas de lokaler och den utrustning
              som behövs för att syftet med utbildningen ska kunna uppfyllas.
              Vidare ska utbildningen utformas på ett sådant sätt att alla elever
              tillförsäkras en skolmiljö som präglas av trygghet och studiero.
              Dessutom gäller arbetsmiljölagens bestämmelser om kraven på en
              god arbetsmiljö även i skolan. I läroplanen för grundskolan anges
              också att skolan ska sträva efter att skapa de bästa samlade betingelserna
              för elevernas bildning, tänkande och kunskapsutveckling.
            </seg>
            <seg n="98a83b42">
              Som interpellanten skriver i sin fråga är det dock skolans huvudman,
              väsentligen kommunerna, som ansvarar för att gällande bestämmelser
              följs. Statens uppgift är att kontrollera att huvudmannen tar
              detta ansvar. Arbetsmiljöverket granskar därför elevers och lärares
              arbetsmiljö i det tillsynsarbete som myndigheten utför. Även Statens
              skolinspektion granskar om skolan skapat en god miljö för lärande
              och utveckling i sin tillsyn. Gällande ordning ska följas, och
              staten har i denna fråga fullgjort sitt åtagande genom regler
              och genom tillsyn. Det är nu upp till huvudmännen – kommunerna
              – att fullgöra sitt åtagande genom att följa såväl den reglering
              som finns i skollagen och arbetsmiljölagen som Arbetsmiljöverkets
              rekommendationer.
            </seg>
          </u>
          <note type="speaker" n="59eabfad">
            Anf. 3 GUSTAV FRIDOLIN (MP):
          </note>
          <u who="gustav_fridolin_43f438" xml:id="i-6952a11a6bce7997-0" n="e5826501">
            <seg n="54a5d92c">
              Fru talman! När man går till skolan i Sverige ska man möta engagerade
              och kunniga lärare som ser en och har tid för en. Man ska ställas
              inför kluriga uppgifter som får kunskapen att växa, och man ska
              jobba i sjysta och fräscha miljöer med moderna redskap. Man ska
              helt enkelt bli pigg – inte trött.
            </seg>
            <seg n="b74674ff">
              Så är det dock inte i dag. Enligt Boverket och Energimyndigheten
              är luften i tre av fyra skolor så dålig att den skapar hälsoproblem,
              trötthet och huvudvärk bland elever och lärare. Det är klart att
              det påverkar resultaten i skolan. Det påverkar direkt: En elev
              som är trött och har ont i huvudet har svårt att hänga med på
              lektionerna sist på eftermiddagen, och en lärare som inte har
              tid att förbereda sig och dessutom utvecklar allergi under sina
              år i skolan har till slut svårt att vara den bra lärare man ville
              vara när man valde lärarbanan.
            </seg>
            <seg n="0723cf5b">
              Det påverkar också resultaten indirekt: Går man i en skola med
              ofräscha miljöer där toaletterna inte är ordentligt städade, vilket
              vi har kunnat se i granskningar i TV4:s nyheter, där barnen håller
              sig och till slut till och med utvecklar sjukdomar på grund av
              det – ja, då är det svårt att känna den där lusten för lärandet
              som gör att man kan ta det extra steget, verkligen nå kunskapsmålen
              och överträffa sina och andras förväntningar.
            </seg>
            <seg n="3e58cdb2">
              Den dåliga miljön i skolorna och den dåliga luften – som skapar
              huvudvärk, trötthet och allergier hos elever och lärare – påverkar
              alltså skolresultaten i Sverige. Därför, fru talman, ställde jag
              frågan till utbildningsministern om han avser att göra någonting
              när tre av fyra skolor har så dålig luft att den skapar huvudvärk
              och hälsoproblem hos elever och lärare. Utbildningsministern svarade
              i dag riksdagen att nej, det avser han inte att göra.
            </seg>
            <seg n="b2a4ca87">
              Jag tycker att det är märkligt handlingslöst av en minister som
              annars inte har varit rädd att utsätta skolan för både den ena
              och den andra reformen så att verkligheten för lärare har förändrats
              gång efter annan. Den skollag som genomfördes 2010 är snart ändrad
              så många gånger att den ena handens fingrar inte räcker till för
              att räkna förändringarna.
            </seg>
            <seg n="a1c53bdf">
              Jag tycker också, fru talman, att det är märkligt snålt av en
              regering som är beredd att varje år lägga över 10 skattemiljarder
              på att du och jag ska få subventioner när vi bygger om våra kök.
              Jag är inte emot ROT, och jag vill behålla RUT. Men om vi har
              råd att skattesubventionera renoveringar i hemmet tycker jag nog
              att vi har råd att ge våra elever en bra arbetsmiljö i skolan.
            </seg>
            <seg n="4058204d">
              Därför har vi förslaget att också skolan ska få del av ROT. På
              samma sätt som staten är med och skattesubventionerar renoveringar
              av privata hem skulle vi kunna medfinansiera renoveringar av svenska
              skollokaler. Vi har en sådan finansiering. Vi har visat att genom
              en statlig insats kan vi arbeta för att alla elever och lärare
              i svensk skola ska ha en bra arbetsmiljö senast 2020.
            </seg>
            <seg n="854466d4">
              Man ska bli pigg av att gå i skolan, inte trött, fru talman.
            </seg>
          </u>
          <note type="speaker" n="5b113546">
            Anf. 4 FINN BENGTSSON (M):
          </note>
          <u who="finn_bengtsson_40fb24" xml:id="i-e49f291bfe323b1c-0" n="f3ab95dd">
            <seg n="b50661f1">
              Fru talman! Låt mig inleda med att säga att Gustav Fridolin och
              Miljöpartiet har tagit upp ett viktigt problem. Interpellationen
              är en naturlig konsekvens av det man uttalade i somras om en satsning
              på skolmiljön, och det välkomnar jag verkligen.
            </seg>
            <seg n="c9720ab4">
              Jag har själv en hustru som arbetar som skyddsombud i en kommunal
              skola och som verkligen kan vittna om de problem som det innebär
              med dålig miljö. Jag tycker att man kan kräva, inte minst i min
              hemkommun Linköping, att de kommunala bostadsbolagen som ansvarar
              för skolbyggnaderna ska ta ett större ansvar. Jag är helt inne
              på den linjen.
            </seg>
            <seg n="ae5250cf">
              Låt mig ändå, fru talman, göra en liten historisk exposé med
              tanke på att utbildningsministern trots allt beskriver ansvarsfördelningen
              på ett väldigt tydligt sätt, och det är så som den måste se ut
              i en kommunaliserad skola.
            </seg>
            <seg n="17063978">
              Kommunaliseringen ligger nu drygt 20 år tillbaka i tiden. Ansvariga
              för den var dåvarande statsminister Göran Persson och Ylva Johansson,
              som då representerade Vänsterpartiet kommunisterna och som lyckades
              få sin partigrupp att stödja Göran Persson i fråga om kommunaliseringen.
              Hon belönades med att bli skolminister i en socialdemokratisk
              regering när hon sedan bytte parti.
            </seg>
            <seg n="76babd2b">
              Miljöpartiet röstade, som många av oss, emot kommunaliseringen
              vid den tidpunkten. Men vad som just nu sker är att nuvarande
              Vänsterpartiet och Miljöpartiet har bytt plats, det vill säga
              att nu vill Vänsterpartiet förstatliga skolan men inte Miljöpartiet.
              Samtidigt kan man ställa sig frågan: Hur ser Gustav Fridolin på
              ansvaret för kommunerna och deras vidgade ansvar enligt såväl
              skollag och arbetsmiljölag som myndigheternas rekommendationer?
              Utbildningsministern lyfte också fram frågan.
            </seg>
            <seg n="91168fdd">
              I finansieringsmodellen är det slående att det som Miljöpartiet
              lyfter fram som stora satsningar är den lilla biten. Den stora
              kostnaden, de 6 miljarder ni satsar, ligger på att kommunerna
              ska tvingas fram med en motprestation. Det må vara ett sätt att
              driva en kommunaliseringsönskan att vilja behålla kommunaliseringen
              men lägga ett direkt tryck på kommunerna. Jag förmodar då att
              det blir ett ökat skatteuttag på statlig nivå på uppemot 50 miljarder,
              som Miljöpartiet har beskrivit i sin skuggbudgetmotion, men även
              att kommunerna ska tvingas till skattehöjningar för detta.
            </seg>
            <seg n="8801c632">
              Fru talman! Man kan också reflektera lite grann över det som
              Gustav Fridolin skriver om att få en bättre pedagogisk miljö i
              skolan. Jag tycker att det är en helt riktig ingång, och det är
              klart att där betyder sunda lokaler väldigt mycket. Men lika mycket
              betyder trots allt det som alliansregeringen redan har gjort i
              form av att ha lyft skolan, sett till att det blivit en bättre
              genomtänkt lärarutbildning, skapat karriärtjänster för att öka
              lärarnas status och ambition och vilja att lära ut kunskaper till
              eleverna. Både det pedagogiska innehållet och den yttre miljön
              där pedagogiken ska verka måste trots allt verka tillsammans.
              Frågan är då vilket som är viktigast att börja med.
            </seg>
            <seg n="6deeae2e">
              De skolreformer som har genomförts, huvudsakligen genom utbildningsministerns
              insatser stödda av Alliansens samtliga partier, har varit en förutsättning
              för att vi kunde påbörja nedmonteringen av en flumskola och uppmonteringen
              av en kunskapsskola. Kan vi sedan bygga vidare och också se till
              att vi får lokaler som befrämjar detta är det naturligtvis välkommet.
            </seg>
            <seg n="d742567f">
              Som Gustav Fridolin skriver i sin interpellation började den
              här byggnationen för 40 år sedan. Kommunaliseringen vidtog för
              20 år sedan. Under ganska lång tid efter det att kommunaliseringen
              inträdde har Miljöpartiet varit ett stödparti till Socialdemokraterna,
              även om man röstade emot kommunaliseringen vid den tiden. Frågan
              är då: Vad gjorde man under alla dessa år? Skolmiljön var ju säkert
              inte särskilt mycket bättre då än nu, men det är först nu man
              agerar.
            </seg>
          </u>
          <note type="speaker" n="e6ea9bff">
            Anf. 5 Utbildningsminister JAN BJÖRKLUND (FP):
          </note>
          <u who="jan_bjorklund_utbildningsm" xml:id="i-952c70bc421cb80c-1" n="c05f157b">
            <seg n="f2416540">
              Fru talman! Jag delar interpellantens beskrivning, och den kommer
              från våra statliga myndigheter som har till uppgift att utöva
              tillsyn. Det finns stora brister när det gäller skollokaler på
              många håll.
            </seg>
            <seg n="75c149dc">
              Man måste ha lite perspektiv när Gustav Fridolin sätter in det
              här som en delförklaring till svenska skolans sjunkande resultat.
              Vi har bättre skollokaler än de flesta länder i världen. Så är
              det. Jag har inte besökt alla länder, långt ifrån. Men jag har
              besökt många jämförbara länder, och vi har skyhögt högre kvalitet
              på våra skollokaler, trots bristerna.
            </seg>
            <seg n="72cef42f">
              Jag förringar på intet sätt allvaret i den kritik som Arbetsmiljöverket
              riktar när det gäller ventilation och annat, men vi måste ändå
              ha ett perspektiv på att det skulle bero på detta. De länder som
              ligger hästlängder före oss i resultat har ofta mycket sämre skollokaler.
              Det är inget argument för att ha dåliga skollokaler. Vi ska ha
              bra skollokaler i Sverige. På många håll behöver de förbättras.
            </seg>
            <seg n="cff44840">
              Jag tror att vi är överens om problembeskrivningen. Därför blir
              det intressanta att diskutera lösningen. Då säger Gustav Fridolin:
              Staten ska ta ansvaret. Men det är problematiskt. Vi måste någonstans
              diskutera detta vad kommunaliseringen betyder. Staten kan inte
              gå in och betala så fort en kommun missköter sig, för då funkar
              inte kommunaliseringen. Jag är inte så angelägen om kommunalisering
              och tror att jag är den enda i den här debatten som representerar
              ett parti som vill återförstatliga skolan. Men om nu skolan är
              kommunal måste ju kommunerna tillåtas att ta ansvar.
            </seg>
            <seg n="eabbf6b8">
              Med Fridolins system blir det så här: Nu struntar vi i att ta
              ansvar för våra lokaler, och då kommer staten till sist in och
              betalar. Men det är ett dåligt incitament. Det måste fungera så
              – det är den ordning som skollagen bygger på och som vi har varit
              eniga om i denna riksdag – när vi har en kommunal skola att staten
              ställer krav på standarder och sedan inspekterar att de uppfylls.
            </seg>
            <seg n="6300ef9c">
              När det gäller skollokaler är det en mix mellan Skolinspektionen,
              som granskar att det finns en pedagogisk ändamålsenlighet, och
              Arbetsmiljöverket, som granskar lokalerna ur arbetsmiljösynpunkt.
              Om det då konstateras att det finns kritik är det fastighetsägaren,
              kommunen, som måste åtgärda bristerna. Om staten då ska gå in
              och betala det kommer ju ingen att sköta sina lokaler. Man har
              i alla fall inget incitament att göra det. Har vi denna ansvarsfördelning
              kan vi inte ständigt gå in och betala det som kommunerna struntar
              i att utföra. Det går inte, menar jag. Till sist bygger det in
              ett väldigt dåligt incitament.
            </seg>
            <seg n="e65a8292">
              Jag delar Gustav Fridolins åsikt att flera åtgärder behöver vidtas
              på många håll, och det är också vad Arbetsmiljöverket har konstaterat.
              De har enligt lagstiftningen befogenheter att utdöma viten och
              annat när det är tillräckligt allvarligt. Det har vi gemensamt
              försett myndigheten med. Då ska inte vi, regeringen eller riksdagen,
              försöka att ta över Arbetsmiljöverkets uppgift att lösa detta.
              De har instrument för att lösa detta till sist, och struntar en
              kommun i att göra det kan de gå rätt långt i olika sanktioner.
            </seg>
            <seg n="580480f8">
              Gustav Fridolin säger: Vi har finansierat detta i vår budget.
              Det är klart att man inte kan låta bli att tänka tanken att det
              är dessa chockhöjda bensinskatter och skatter på allting som ska
              betala detta. Och du har inte med dig några andra på den rödgröna
              sidan.
            </seg>
            <seg n="7cc54f73">
              Det finns inte en enda utgift, Gustav Fridolin, som du inte säger
              ja till. Om det nu skulle vara så illa att ni vinner valet måste
              du lära dig att säga ordet nej ibland. Det går inte att säga ja
              till alla utgifter, för då kommer det inte att fungera. Man måste
              göra prioriteringar. Det finns inte ett enda statligt åtagande
              som inte Fridolin vill utöka, och det går inte.
            </seg>
            <seg n="dee2b904">
              Om det nu är ett kommunalt ansvar måste kommunerna ta ansvaret.
              Annars bör vi välja Folkpartiets linje och förstatliga skolan,
              och då har staten ansvaret. Men att vi bara ska betala räkningar
              som kommunerna skickar till oss duger inte som ordning.
            </seg>
            <seg n="f8222498">
              Sedan måste kommunerna skärpa sig, för jag delar uppfattningen
              att arbetsmiljön på sina håll är för dålig.
            </seg>
          </u>
          <note type="speaker" n="43a5f43f">
            Anf. 6 GUSTAV FRIDOLIN (MP):
          </note>
          <u who="gustav_fridolin_43f438" xml:id="i-6952a11a6bce7997-1" n="e5826501">
            <seg n="b184251b">
              Fru talman! Ja, man måste prioritera, och Miljöpartiet prioriterar
              klimatet och skolan. Vi är beredda att investera i klimatet och
              skolan före att införa nya skattesänkningar. Vi säger nej till
              nya skattesänkningar för att ha råd att investera i skolan och
              klimatet.
            </seg>
            <seg n="ed1983b2">
              Jag är till och med övertygad om att de med de högsta inkomsterna
              i Sverige är beredda att betala lite mer skatt för att se till
              att vi får en bra skola och att vi möter klimathotet. Det är en
              prioritering, Jan Björklund, och det är en annan prioritering
              än din. Du lade precis fram en budget på riksdagens bord där ni
              lade 62 procent av satsningarna på skattesänkningar och 2 procent
              på skolan. Det är klart att om skattesänkningar alltid går före
              får man säga nej väldigt många gånger.
            </seg>
            <seg n="a5767cb5">
              Jan Björklund försöker hitta argument för att säga nej till satsningar
              på skolan. Ett argument är tydligen att det är ännu värre i andra
              länder. Ja, det finns nog länder som har undervisning i skjul
              och under plåttak, men jag tycker inte riktigt att det är skolor
              i dessa länder som vi ska jämföra svensk skola med.
            </seg>
            <seg n="18f1908d">
              Jag tror att Jan Björklund vet och har sett bilderna. Annars
              kan jag berätta om skolor som jag har jobbat på. Vi har i dag
              skolor med en arbetsmiljö som vi inte skulle acceptera på någon
              annan arbetsplats.
            </seg>
            <seg n="41a11145">
              Så ska det inte se ut. Man ska vara pigg i skolan. Det ska vara
              en bra arbetsmiljö där man varken får huvudvärk eller blir trött
              av luften i klassrummet. Därför måste vi rusta upp skolorna.
            </seg>
            <seg n="bd6e445d">
              Jan Björklund säger: Ja, men någon annan borde göra det. Sedan
              spelar han ut sitt frikort i varenda skoldebatt, nämligen att
              skolan borde vara statlig och anger på något sätt kommunaliseringen
              som Socialdemokraterna och Vänsterpartiet gjorde för 20 år sedan
              som förklaring till dålig skolmiljö.
            </seg>
            <seg n="b8fe8a1b">
              Problemet med denna förklaring är att skollokalerna redan då
              var kommunala. Skollokalerna har aldrig varit statliga. Det har
              alltid varit ett gemensamt ansvar mellan stat och kommun att se
              till att vi har en bra arbetsmiljö i Sverige, också för barn och
              lärare.
            </seg>
            <seg n="4b1c4543">
              Jag kan tycka att en utbildningsminister som så ofta talar om
              att det borde tas större statligt ansvar för skolan någon gång
              också borde ta statligt ansvar för något i skolan.
            </seg>
            <seg n="df6bcc78">
              Jag begär inte att staten ska gå in i varenda skola och rusta
              upp dem till moderna lärmiljöer. Jag begär bara att staten ska
              ge skolan samma sak som den ger mig om jag vill rusta mitt kök.
              Om jag tycker att mitt kök har blivit slitet och vill rusta upp
              det kan jag få skatteavdrag av Jan Björklund, nämligen ROT-avdrag.
              Det är en bra insats för renoveringar, och kan vi dessutom styra
              det mot att klimatsäkra fler av Sveriges byggnader är det jättebra.
            </seg>
            <seg n="8e989c03">
              Varför ska skolan inte kunna få ROT-avdrag? Här har vi de största
              behoven av upprustning och renovering. Tre av fyra skolor har
              så dålig luft att eleverna får ont i huvudet och blir trötta.
              På samma sätt som staten medfinansierar renovering i egna hem
              genom ROT-avdrag bör staten kunna medfinansiera skolrenoveringar
              och ta ansvar för att elever och lärare får en bra arbetsmiljö.
            </seg>
            <seg n="0792d4cf">
              Det ska vara en delfinansiering som bygger på avtalslösningar
              med huvudmän och kommuner i syfte att nå målsättningen att alla
              elever och lärare ska ha en bra arbetsmiljö 2020.
            </seg>
            <seg n="e4a6d792">
              Det är dags att lämna en skoldebatt där utbildningsministrar
              av skiftande kulör skyller alla problem i skolan på kommunerna
              och där kommunerna skyller alla problem i skolan på utbildningsministrarna
              och i stället börja ta gemensamt ansvar. Ett sätt är att börja
              rusta upp skolmiljöerna. Det kan vi göra genom att införa ROT-avdrag
              också för skolor, skol-ROT.
            </seg>
          </u>
          <note type="speaker" n="f19f9783">
            Anf. 7 FINN BENGTSSON (M):
          </note>
          <u who="finn_bengtsson_40fb24" xml:id="i-e49f291bfe323b1c-1" n="f3ab95dd">
            <seg n="aa78d24c">
              Fru talman! Precis som utbildningsministern delar jag Gustav
              Fridolins syn att vi behöver göra något åt skollokalerna och skolmiljöerna.
            </seg>
            <seg n="cacaf4f0">
              Gustav Fridolin talar om Miljöpartiets prioritering av klimat
              och skolmiljö. Jag håller dock med utbildningsministern om att
              det är många fler prioriteringar. Snart sagt allt är prioriterat.
            </seg>
            <seg n="0b0f719f">
              Miljöpartiets gruppledare i riksdagen sitter i samma utskott
              som jag, socialförsäkringsutskottet. Hon hävdar med emfas att
              vi måste återgå till det bidragssystem inom socialförsäkringarna
              som vi hade tidigare. År 2002 var det statens enskilt största
              budgetpost och höll på att ruinera landet, och Göran Persson-ministären
              insåg att den var tvungen att göra något åt det. Men nu vidhåller
              Miljöpartiet att vi ska återgå till en ordning vi hade då.
            </seg>
            <seg n="f2021853">
              Jag talar inte om satsningen på 1,5 miljarder, som språkröret
              talar sig varm för. Jag talar om utgifter som är 10–20 gånger
              den utgiften, i ganska snabb takt. Därför delar jag utbildningsministerns
              bedömning att det är allt till alla i Miljöpartiets ekonomi.
            </seg>
            <seg n="41b0dd93">
              Nyss var Ibrahim Baylan i salen. För åtta år sedan var han ansvarig
              minister för skolorna i Sverige. Det är intressant att fundera
              över perspektivet i interpellantens beskrivning av att skolorna
              för 40 år sedan började bli mindre och mindre moderna för varje
              decennium som gick. När Ibrahim Baylan var skolminister backade
              Fridolins parti upp hans tankar om utveckling av skolan. Stod
              skolmiljön på agendan då? Och kommer den att stå på agendan om
              vi, Gud förbjude, byter regering till det rödgröna alternativet?
              Kommer Fridolin då att ha med sig Ibrahim Baylan på båten?
            </seg>
          </u>
          <note type="speaker" n="092d775b">
            Anf. 8 Utbildningsminister JAN BJÖRKLUND (FP):
          </note>
          <u who="jan_bjorklund_utbildningsm" xml:id="i-952c70bc421cb80c-2" n="c05f157b">
            <seg n="2da1d6cb">
              Fru talman! När jag satt i skolstyrelsen i Helsingfors i mitten
              av 90-talet fick Helsingforss kommun ett antal ålägganden från
              Arbetsmiljöverket om dålig arbetsmiljö på ett antal utpekade skolor.
              Det handlade om luftkvalitet, ventilation, belysning och annat.
              Det tog vi på största allvar och åtgärdade, för det ingick i vårt
              ansvar som skolhuvudmän att göra det.
            </seg>
            <seg n="af8cf44a">
              I en stor kommun finns det mängder av skolor, och det kommer
              ständigt nya anmärkningar. Dessa åtgärdas eftersom det är kommunens
              ansvar. Tänk om vi i Helsingforss kommun hade struntat i att åtgärda
              det för att staten skulle betala det.
            </seg>
            <seg n="0afc883c">
              Jag lovar att du i så fall inför ett dåligt incitament, Gustav
              Fridolin. Det handlar inte om ett engagemang mot dålig arbetsmiljö,
              för det har vi alla. Men säger vi att den som är ansvarig slipper
              ta sitt ansvar för att staten tar det kommer de som har ansvaret
              att vara mindre benägna att ta ansvaret eftersom de kan lämpa
              över räkningen på staten. Det är dåligt och kommer att leda till
              att kommunerna tar mindre ansvar för skolrenoveringar i framtiden.
            </seg>
            <seg n="7c52e285">
              Statens sätt att styra den kommunala skolan måste vara att ha
              lagstiftning och generella statsbidrag. Sedan måste kommunerna
              ta ansvaret. Arbetsmiljöverket och annat granskar och riktar kritik,
              och kommunerna måste rätta till felen. Gör inte kommunerna det
              kan det bli vite och annat enligt lagstiftning.
            </seg>
            <seg n="6c367756">
              Denna ordning är jag beredd att försvara. Den har hela riksdagen
              varit enig om. Den är också klok, om vi har en kommunal skola.
            </seg>
            <seg n="9aa59c71">
              Snart sagt varenda samhällssektor vill ha ROT- och RUT-avdrag.
              Vi måste dock sortera ut när denna modell ska användas. ROT och
              RUT har varit viktiga instrument i sektorer och på områden där
              vi av erfarenhet vet att det förekommer ett omfattande svartarbete,
              till exempel när privatpersoner renoverar hus eller har städtjänster
              i hemmet, och det har inneburit att många svarta jobb har blivit
              vita. Men det finns väl inga kommuner som renoverar skolor svart,
              hoppas jag. Har Fridolin belägg för det får han nämna det.
            </seg>
            <seg n="f4695d55">
              Alla vill ha ROT och RUT. Inför vi det för alla verksamheter
              kan vi tala om skattesänkning, Fridolin. Jag tror inte heller
              på den tekniska modell som du föreslår. ROT och RUT bör förbehållas
              det som det är avsett för.
            </seg>
            <seg n="90aa2cb1">
              Fridolin säger att jag jämför med länder där de har plåtskjul
              och hyddor. Det är lite förminskande mot andra länder i till exempel
              Europeiska unionen. Jag kan lova att inget europeiskt land har
              sina skolor i plåtskjul och hyddor.
            </seg>
            <seg n="f0fd944b">
              Sverige hör till de länder som lägger ned absolut mest pengar
              på skollokaler. Det är inget försvar för att det finns brister,
              men vi ska ha lite perspektiv. När du försöker förklara de sjunkande
              svenska kunskapsresultaten med lokalproblem, Gustav Fridolin,
              tror jag att du är fel ute. Det är 40 års flummig skolpolitik
              som har sänkt den svenska skolan.
            </seg>
            <seg n="96735cf0">
              PISA pekar inte på lokalproblem utan på disciplinproblem, vilket
              är ett stort arbetsmiljöproblem i den svenska skolan. Det handlar
              om elever som skolkar eller kommer för sent. Men den typen av
              frågor interpellerar du aldrig om, Gustav Fridolin. Den typen
              av frågor tar du aldrig upp, för du är helt ointresserad av det.
              Men det vore också intressant att diskutera, för det är förklaringen
              till sjunkande svenska kunskapsresultat.
            </seg>
            <seg n="fc4c3544">
              Vi ska ha bra skollokaler, och problemen ska givetvis åtgärdas.
              Men de som har ansvaret måste också bära ansvaret.
            </seg>
            <seg n="fd81bd29">
              Det finns dock andra saker på arbetsmiljöområdet som verkligen
              påverkar kunskapsresultaten, och det handlar om studiedisciplinen
              i våra skolor. Det borde vi tala om här i kammaren.
            </seg>
          </u>
          <note type="speaker" n="9a0a02fe">
            Anf. 9 GUSTAV FRIDOLIN (MP):
          </note>
          <u who="gustav_fridolin_43f438" xml:id="i-6952a11a6bce7997-2" n="e5826501">
            <seg n="386da9c6">
              Fru talman! Jan Björklund säger att jag inte bryr mig om ordning
              och reda i klassrummet. Han har nog aldrig pratat med någon av
              mina elever på folkhögskolan, för de skulle säkert säga emot.
            </seg>
            <seg n="beb38979">
              En lärare som får tid får också möjlighet att lösa situationer
              på plats i klassrummet. Det ska inte regleras på Utbildningsdepartementet.
            </seg>
            <seg n="2d8ed093">
              Lärare ska få förutsättningar att göra sitt jobb. En sådan förutsättning
              är moderna lärmiljöer och bra arbetsmiljö.
            </seg>
            <seg n="4572d419">
              Jan Björklund säger att jag förklarar skolans bristande resultat
              med problemen i lokalerna. Nej, det gör jag inte. Jag förklarar
              skolans bristande resultat med problem med utbildningsministern.
              Sedan 2006 har Jan Björklund utsatt svensk skola för ett reformregn
              som för nio av tio lärare inneburit att de har fått ägna mer tid
              åt att fylla i papper och mindre tid åt att vara med sina elever.
            </seg>
            <seg n="b7225614">
              Under samma tid som Alliansen har styrt och Jan Björklund varit
              ansvarig för skolan har tolv och ett halvt tusen pedagogiska medarbetare
              försvunnit från svensk skola. Färre medarbetare ska alltså använda
              mer tid till att fylla i papper, och då blir det mindre tid över
              till eleverna. Med mindre tid över till eleverna får vi sjunkande
              skolresultat. Det är klart att det inte underlättar om eleverna
              också blir trötta av att gå in i klassrum och andas luften där
              och om de får huvudvärk därför att man inte har fixat ventilationen.
            </seg>
            <seg n="e2c3bd2c">
              Om vi ska vända utvecklingen i svensk skola är en del av detta
              att skaffa bra skolmiljöer – moderna läromiljöer och bra luft
              i klassrummen.
            </seg>
            <seg n="e779162a">
              Jan Björklund säger att det fungerar i dag. När man får en anmärkning
              från Arbetsmiljöverket fixar man det. Det är inte vad anmälningarna
              visar. Anmälningarna visar att problemen ofta har varit kända
              i mer än två år. Helsingfors är ett dåligt exempel eftersom det
              i Helsingfors har gått så långt att Arbetsmiljöverket har fått
              lägga in vite därför att lärarnas arbetsmiljö har belastats så
              hårt.
            </seg>
            <seg n="5a7f508b">
              Systemet fungerar inte i dag, och då måste man ha ett gemensamt
              ansvarstagande mellan stat och kommun. Skol-ROT är en del av ett
              sådant gemensamt ansvarstagande.
            </seg>
          </u>
          <note type="speaker" n="dcbd4a27">
            Anf. 10 Utbildningsminister JAN BJÖRKLUND (FP):
          </note>
          <u who="jan_bjorklund_utbildningsm" xml:id="i-952c70bc421cb80c-3" n="c05f157b">
            <seg n="37667f05">
              Fru talman! Det blev plötsligt en bred utbildningsdebatt från
              Fridolins sida, och då måste jag bemöta det.
            </seg>
            <seg n="7bab4da9">
              Lärartätheten i svensk skola är högre i dag när det gäller utbildade
              lärare än vad den var 2006, när de rödgröna styrde. Den är högre.
            </seg>
            <seg n="236e8dec">
              Personaltätheten när det gäller elevhälsovård, skolsköterskor
              och så vidare är högre i dag än vad den var 2006, när de rödgröna
              styrde. Personaltätheten är inte lägre. Den är högre – bland de
              högsta i den industrialiserade världen.
            </seg>
            <seg n="c19170ec">
              Resurserna är högre i dag än vad de var 2006, när de rödgröna
              styrde.
            </seg>
            <seg n="902034db">
              Ja, vi genomför omfattande reformer i det svenska utbildningsväsendet.
              Vi är det mest reformintensiva landet i Europa. Just nu genomförs
              de största reformerna sedan folkskolereformen på 1800-talet. Bakgrunden
              till det är att den gamla utbildningspolitiken slog helt fel.
              Det yttersta beviset för detta är PISA-resultatet från 2012. Det
              var den sista spiken i kistan för den gamla utbildningspolitiken,
              och det är därför Sverige nu byter utbildningspolitik.
            </seg>
            <seg n="9a035c35">
              Vi kommer att behöva göra ännu mer. Lokalerna behöver rustas
              upp. På den punkten har Fridolin rätt, och det följer Arbetsmiljöverkets
              påpekanden till kommunerna och till skolhuvudmännen att det måste
              ske. Men ansvarsfördelningen måste vi i denna kammare klara av
              att stå upp för.
            </seg>
            <seg n="4fc29e61">
              Så länge skolan är kommunal måste kommunerna ta ansvaret. Jag
              beklagar att skolan är kommunal, men det är inte jag som har kommunaliserat
              den. Det har ni i de andra partierna gjort. Det kan inte vara
              så att staten ska in och betala så fort kommunerna missköter sig
              och struntar i att göra något. Så fungerar inget ansvarsutkrävande
              i verkligheten.
            </seg>
          </u>
          <note n="15c1c3a3">
            Överläggningen var härmed avslutad.
          </note>
          <note n="f5ca28de">
            8 § Svar på interpellation 2013/14:134 om skolans roll för att
            främja lärande för hållbar utveckling
          </note>
          <note type="speaker" n="76ab8ddf">
            Anf. 11 Utbildningsminister JAN BJÖRKLUND (FP):
          </note>
          <u who="jan_bjorklund_utbildningsm" xml:id="i-952c70bc421cb80c-4" n="c05f157b">
            <seg n="4cde779d">
              Fru talman! Hillevi Larsson har frågat mig om jag avser att ge
              ett tydligt uppdrag till Skolverket att vidta åtgärder för att
              främja lärande för hållbar utveckling samt om jag tänker vidta
              några andra åtgärder för att säkerställa att nationella och internationella
              mål för lärande för hållbar utveckling nås.
            </seg>
            <seg n="6443ab55">
              Jag håller med om att utbildningssystemet ska vara en del av
              Sveriges arbete med främjande av hållbar utveckling. I de olika
              läroplanerna för förskola, grundskola och gymnasieskola framgår
              också tydligt att utbildningen syftar till att utveckla kunskaper
              och förmågor som bland annat bidrar till en hållbar utveckling
              i ett globalt perspektiv.
            </seg>
            <seg n="9c46c650">
              Som ett exempel kan jag nämna läroplanen för grundskolan från
              2011. I den ställs det krav på att skolan ska ansvara för att
              varje elev efter genomgången grundskola har fått kunskaper om
              förutsättningarna för en god miljö och en hållbar utveckling.
            </seg>
            <seg n="f5bd7018">
              Genom styrdokumenten stöder skolans mål och riktlinjer en utbildning
              som ger kunskap och insikt inom de områden som omfattar de nationella
              miljömålen. De gäller för alla skolor, men det är huvudmännen
              som ansvarar för att utbildningen lever upp till de krav och ambitioner
              som framgår i läro-, kurs-, och ämnesplanerna samt för examensmålen
              i gymnasieskolan.
            </seg>
            <seg n="63ee6f4f">
              Skolverket har, som ett generellt uppdrag, till uppgift att stödja
              huvudmännen i deras utbildningsverksamhet, till exempel att implementera
              styrdokumenten.
            </seg>
            <seg n="44e8cde6">
              Därutöver hanteras utmärkelsen Skola för hållbar utveckling,
              som interpellanten nämner i sin interpellation, numera av staten
              och Skolverket. Syftet med utmärkelsen är att stödja och vara
              en inspirationskälla i det pedagogiska arbetet med hållbar utveckling,
              från förskola till vuxenutbildning.
            </seg>
            <seg n="3a060486">
              Mot bakgrund av detta kan jag konstatera att skolväsendet och
              Skolverket på olika sätt redan arbetar med lärande för hållbar
              utveckling.
            </seg>
          </u>
          <note type="speaker" n="5320797e">
            Anf. 12 HILLEVI LARSSON (S):
          </note>
          <u who="hillevi_larsson_618770" xml:id="i-6f8549e56af99459-0" n="0c871e95">
            <seg n="3f8bd22f">
              Fru talman! Vi har kunnat se att svenska elevers kunskaper sjunker
              i viktiga ämnen, till exempel matte, naturvetenskap och svenska.
            </seg>
            <seg n="2bae221d">
              Samtidigt kan vi se att vi inte lever upp till de styrdokument
              som finns för skolan när det gäller lärande för hållbar utveckling.
              Det gäller även internationella åtaganden, inte minst gentemot
              FN, där vi har lovat att vi ska ha lärande för hållbar utveckling
              i skolan.
            </seg>
            <seg n="6c12151e">
              Man kanske inte tror att de här sakerna har ett samband, men
              det har de faktiskt. De dåliga kunskaper man kan se beror på att
              eleverna saknar relevans i undervisningen. Till stor del har man
              kunnat se en koppling här: Eleverna skriker efter relevans. De
              vill inte ha fiktiva exempel i undervisningen utan aktuella, viktiga
              frågor där de känner att de själva kan delta aktivt och göra någonting
              åt situationen, både i sitt eget privatliv – hur de själva lever
              – och i ett framtida yrkesval. De vill gå från åskådare till aktör.
            </seg>
            <seg n="81a26bff">
              Det finns forskning på området som visar att man kan öka elevernas
              resultat, inte minst inom naturvetenskap, om de får denna relevans
              i undervisningen.
            </seg>
            <seg n="7b3e0e77">
              Anders Jidesjö från Linköpings universitet har forskat om detta
              och kommit fram till att resultaten ökar när relevanta samhällsfrågor
              kopplas till ämnet. Han har forskat om just lärande för hållbar
              utveckling och de exempel i Sverige där man har satsat på detta.
            </seg>
            <seg n="05e3242a">
              Vi kan se att ungdomar i dag egentligen inte är ointresserade
              av hållbar utveckling, tvärtom. Ungdomsstyrelsen visar att många
              ungdomar känner sig stressade av klimathotet och känner en uppgivenhet.
              De ser det som ett väldigt stort problem, men frågan är vad man
              ska göra åt det.
            </seg>
            <seg n="2d9711ba">
              Om man ger eleverna verktyg för att påverka omställningen till
              ett miljömässigt hållbart samhälle ökar elevernas självkänsla.
              De blir aktörer och känner att de kan göra något åt problemen,
              och samtidigt ökar resultaten.
            </seg>
            <seg n="c2e26647">
              Man får även förutsättningar att öka rekryteringen inom de ämnena.
              Vi kommer nämligen att behöva folk på arbetsmarknaden, inte minst
              när det gäller att ställa om samhället. Där finns många arbetstillfällen.
              Det finns alltså ingen motsättning.
            </seg>
            <seg n="8a17dbfc">
              Regeringen har satsat mycket på entreprenöriellt lärande, det
              vill säga lärande för entreprenörskap. Trots att det bara nämns
              en gång i läroplanen satsas 24 miljoner kronor för att uppmuntra
              detta. Det finns även en kurs där lärare kan läsa 7,5 högskolepoäng
              i entreprenöriellt lärande.
            </seg>
            <seg n="22e550dc">
              Lärande för hållbar utveckling nämns dock 33 gånger i läroplanen,
              det vill säga väldigt många gånger, och det ska integreras i tio
              ämnen. Ändå finns bara 50 000 kronor avsatta för att gynna detta
              lärande. Det är Skola för hållbar utveckling, som har nämnts.
            </seg>
            <seg n="ef1806a4">
              Det är ganska tydligt att regeringen säger att det är kommunerna
              som ska sköta detta. När det gäller entreprenöriellt lärande satsar
              dock regeringen aktivt. Det är inget negativt, utan tvärtom jätteviktigt
              och jättebra. Men de borde göra detsamma för lärande för hållbar
              utveckling och även gifta ihop det med entreprenörskap.
            </seg>
            <seg n="e73e3058">
              Min fråga är: Varför gör regeringen ingenting?
            </seg>
          </u>
          <note type="speaker" n="1e5d5838">
            Anf. 13 LENA SOMMESTAD (S):
          </note>
          <u who="lena_sommestad_e3f90f" xml:id="i-7ed287fbde56b713-0" n="466bf0ba">
            <seg n="a15ba320">
              Fru talman! Tack, utbildningsministern, för svaret!
            </seg>
            <seg n="9c740d48">
              Jag vill med det här inlägget understryka betydelsen av den interpellation
              som Hillevi Larsson har framställt till utbildningsministern,
              inte minst frågan om kompetensutveckling inom det här viktiga
              området.
            </seg>
            <seg n="ec44c8ab">
              Som miljöminister 2002–2006 var jag ansvarig för den lagstiftning
              som infördes för att implementera hela frågan om hållbar utveckling
              i det svenska utbildningsväsendet. Det gjordes i ett brett, internationellt
              samarbete efter det stora världstoppmötet i Johannesburg. Sverige
              var en ledande part i den utvecklingen.
            </seg>
            <seg n="d3285fc0">
              Det är naturligtvis med besvikelse som jag ser att frågan har
              försummats under så många år. Det är, precis som Jan Björklund
              säger, självklart så att arbetet fortsätter på många sätt. Det
              finns med i läroplanen och i kursplaner att man ska arbeta med
              detta, men det finns inte något riktigt engagemang bakom frågan,
              precis som Hillevi Larsson säger.
            </seg>
            <seg n="dbe6e6d1">
              Det hade inte behövt vara så. Frågan om hållbar utveckling är
              verkligen en fråga som går över blockgränserna och som jag är
              övertygad om att vi alla känner stort engagemang för.
            </seg>
            <seg n="ef5cfb71">
              Samtidigt måste jag säga att jag känner stor glädje när jag ser
              att den samlade miljörörelsen är så engagerad i frågan om lärande
              för hållbar utveckling. Så var det inte för tio år sedan. Det
              har vuxit en insikt också inom miljörörelsen om betydelsen av
              den här frågan.
            </seg>
            <seg n="2fb37b08">
              Det är tio aktörer som skriver i Dagens Samhälle och riktar sig
              till utbildningsministern. De ställer samma frågor som Hillevi
              Larsson: Varför satsar inte regeringen mer på de här frågorna?
            </seg>
            <seg n="d1cd8fa8">
              Det finns, som Hillevi Larsson säger, starka pedagogiska argument
              för att satsa på lärande för hållbar utveckling och att ha en
              mer relevant och engagerande undervisning. Men vad jag särskilt
              vill understryka är den betydelse som lärande för hållbar utveckling
              har i ett bredare perspektiv, inte minst för miljöpolitiken. Jag
              menar att det måste ses som en del av regeringens samlade ansvar
              för en politik för hållbar utveckling och för en god, effektiv
              och ansvarsfull politik för miljö och hållbar utveckling.
            </seg>
            <seg n="c0d499a4">
              Varför var detta en så stor fråga för Miljödepartementet 2004,
              och varför är det en så stor fråga för den samlade miljörörelsen?
              Det är därför att detta är ett av de absolut bästa instrument
              som vi har för att få till stånd en omställning i samhället mot
              en hållbar utveckling. I ljuset av de dramatiska utmaningar som
              vi står inför miljöpolitiskt, men också när det gäller till exempel
              säkerhet och en socialt hållbar utveckling, är detta mycket betydelsefullt.
            </seg>
            <seg n="ce6df307">
              Detta är ett av de mest effektiva instrument som vi har, bredvid
              lagstiftning, ekonomiska styrmedel och annat, för om inte medvetenheten
              ökar brett i befolkningarna och i världen kommer vi inte att lyckas
              med detta, kommer vi inte att lyckas förankra en bra politik demokratiskt.
              Det är också därför som frågan står högt på agendan i många internationella
              sammanhang.
            </seg>
            <seg n="1bfe4d80">
              Jag kan ha förståelse för Jan Björklund när han säger att man
              inte kan lägga uppdrag på alla områden. Skolverket har generella
              uppdrag att verka för att läroplanerna fungerar. Skolinspektionen
              har som generellt uppdrag att följa upp att det som ska göras
              görs – det står i dokumenten, och då kan man säga att det ska
              göras.
            </seg>
            <seg n="7753f7c9">
              Men precis som Hillevi Larsson säger satsas det på andra områden,
              som entreprenöriellt lärande. Och detta är inte vilken fråga som
              helst. Detta är en av de absolut största frågor som vi har framför
              oss globalt. Den står högst upp på EU:s agenda och högst upp på
              FN:s agenda. Den står på OECD:s och Världsbankens agenda. Det
              är en fråga som är mycket speciell.
            </seg>
            <seg n="4633bdf2">
              Därför skulle jag verkligen önska att vi skulle få den typ av
              satsning som Hillevi Larsson efterfrågar, ett särskilt uppdrag
              till Skolverket att inte minst satsa på kompetensutveckling på
              det här viktiga området. Jag tror att många skulle vara mycket
              engagerade, ännu mer engagerade i dag, om de verkligen fick chansen
              att fördjupa sig.
            </seg>
          </u>
          <note type="speaker" n="c0345900">
            Anf. 14 Utbildningsminister JAN BJÖRKLUND (FP):
          </note>
          <u who="jan_bjorklund_utbildningsm" xml:id="i-952c70bc421cb80c-5" n="c05f157b">
            <seg n="68685daa">
              Fru talman! Jag tror att debattörerna här missförstår vad det
              betyder att ge ett uppdrag till Skolverket. Uppdrag till Skolverket
              att ta upp entreprenöriellt lärande eller något annat ger vi i
              regel därför att vi tror att skolväsendet inte uppmärksammar de
              frågorna. Men det ni pratar om nu är en av huvuduppgifterna för
              skolväsendet som man utför varje dag. Skolväsendet i Sverige har
              215 miljarder kronor. En av huvuduppgifterna är de ämnen vi talar
              om nu.
            </seg>
            <seg n="c7f64b0e">
              Hillevi Larsson hade räknat ut att termen hållbar utveckling
              nämns 33 gånger i den läroplan som jag har skrivit. Hur många
              gånger det nämns säger inte allt, men det är klart att det är
              framlyft oerhört tungt. I flera ämnen är detta numera oerhört
              centralt i kursplanerna. Det gäller geografi, biologi, fysik,
              kemi och en lång rad andra ämnen utöver det, som samhällskunskap.
              Det är i flera ämnen som detta är ett centralt innehåll.
            </seg>
            <seg n="dcff784d">
              Det hjälper inte att ge några tusen eller någon miljon till Skolverket
              och tro att det skulle förändra något. Detta är en av skolans
              huvuduppgifter, något man gör i skolan varje dag. Då hänger ni
              upp er på att det skulle vara ytterligare ett av hundra småuppdrag
              till Skolverket och tror att det skulle förändra något. Men det
              gör det inte – det handlar inte om det.
            </seg>
            <seg n="7a429125">
              Detta är så att säga en av mänsklighetens stora överlevnadsfrågor.
              Det kan man se i läroplanen och den kunskap som vi har fått. Lena
              Sommestad gjorde som miljöminister ett jobb kring detta, och det
              har även andra miljöministrar och olika regeringar gjort. Detta
              är upplyft till en av de största frågorna.
            </seg>
            <seg n="23f49357">
              Nu hänger ni upp er på att det skulle vara ytterligare ett uppdrag
              till Skolverket för någon miljon och tror att det skulle ändra
              något. Men detta är ju något man jobbar med varje dag – det vet
              alla som har barn i svensk skola. Detta är ständigt återkommande
              teman i mängder av arbetsuppgifter de håller på med.
            </seg>
            <seg n="c235e6e8">
              Jag delar helt ert engagemang och er uppfattning att detta är
              viktigt. Men detta finns bland de huvuduppgifter som skolan håller
              på med varje dag runt omkring i Sverige. Några byråkrater ytterligare
              på Skolverket är liksom inte lösningen.
            </seg>
            <seg n="98c0dad4">
              Beträffande lärarfortbildningen: Ursäkta, men på er tid lades
              lärarfortbildningen ned. Det är nu vi har lärarfortbildning. Lärarlyftet
              startade vi, och någon miljard varje år lägger vi ned. Kurserna
              i NO, som ofta har just den här inriktningen, är bland de största
              kurser som finns. Det avskaffades på er tid, när ni satt i regeringen,
              och det är vi som har infört det.
            </seg>
            <seg n="5f925bae">
              Påstå inte att skolan inte jobbar med hållbar utveckling, för
              det gör man varje dag! Intresset är jättestort, och lärarna är
              intresserade av att fortbilda sig och lära sig mer, och det sker
              genom de satsningar vi nu gör.
            </seg>
          </u>
          <note type="speaker" n="d3dc5528">
            Anf. 15 HILLEVI LARSSON (S):
          </note>
          <u who="hillevi_larsson_618770" xml:id="i-6f8549e56af99459-1" n="0c871e95">
            <seg n="4841a31b">
              Fru talman! Det Jan Björklund säger är rätt intressant. Det har
              gjorts undersökningar, och det finns en rykande färsk undersökning
              om hur det ser ut i skolan med lärande om hållbar utveckling.
              Det visar sig att väldigt många skolor upplever att de inte får
              tillräckligt stöd för den här viktiga frågan. De upplever att
              staten brister i det stödet. Vad de skulle önska är riktade statsbidrag,
              kompetensutveckling, tydliga direktiv och uppföljning.
            </seg>
            <seg n="37386a1d">
              Man kan även se brister kommunalt, att detta är nedprioriterat
              på kommunal nivå. Bara var femte kommun ger medel för detta, och
              var fjärde kommun säger att de inte ger grundskolan tillräckligt
              stöd. På punkt efter punkt i undersökningen kan man se att de
              upplever att det är nedprioriterat på statlig nivå – Skolverket
              har inget uppdrag – och även på kommunal nivå.
            </seg>
            <seg n="3dbf4d9a">
              Vad detta vilar på är i första hand enstaka eldsjälars engagemang.
              Det är alltså lärare som brinner så mycket för de här frågorna
              att de lägger ned en stor del av sin fritid på det. Men en så
              viktig fråga får inte enbart vila på eldsjälar. Dels finns det
              inte eldsjälar i den omfattningen överallt, dels ska det inte
              i första hand handla om ideellt engagemang, utan detta ska vara
              en del av verksamheten. Det får inte vara så, när en eldsjäl försvinner,
              att det blir ett glapp som inte fylls med något annat.
            </seg>
            <seg n="454a3aed">
              Detta borde finnas i alla ämnen på alla skolor, och egentligen
              borde alla lärare få någon form av kompetensutveckling för att
              kunna ta in detta i undervisningen. Det är självklart extra viktigt
              i till exempel naturvetenskapliga ämnen, men egentligen borde
              alla ämnen integrera de här perspektiven, för det handlar ju om
              hela planetens överlevnad.
            </seg>
            <seg n="3e870504">
              Vad som också är intressant, förutom den undersökning som visar
              att detta är nedprioriterat, är att det gjordes en enkätundersökning
              som skickades ut. Det var ledande miljöorganisationer och nationella
              aktörer på det här området som stod bakom enkätundersökningen.
              De ville ha svar på vad man gör från olika håll för att leva upp
              till skolans läroplan om lärande för hållbar utveckling och de
              internationella åtaganden som vi själva har tagit på oss, där
              vi har lovat att ha ett bra lärande för hållbar utveckling i skolan.
            </seg>
            <seg n="87811b00">
              När man skickade den enkäten till Skolverket svarade Skolverket
              att de inte har något uppdrag att vare sig planera eller genomföra
              specifika åtgärder för att implementera och följa upp lärande
              för hållbar utveckling. De sade alltså att de inte har något uppdrag
              på det här området.
            </seg>
            <seg n="79340983">
              När samma enkät skickades till Utbildningsdepartementet var svaret
              att skolor kan få stöd i att utveckla undervisningen för hållbar
              utveckling via Skolverkets hemsida.
            </seg>
            <seg n="bffe21a3">
              Svaren överensstämmer inte med varandra, vilket visar att regeringen
              måste ge Skolverket uppdraget på ett mycket tydligare sätt. I
              min interpellation föreslog jag ett tydligt ställningstagande
              i regleringsbrevet för vad Skolverket ska göra. Tyvärr finns det
              ingenting i regleringsbrevet.
            </seg>
            <seg n="bd501583">
              Det finns mycket som man kan och behöver göra: kompetensutveckling
              av lärare, erfarenhetsutbyte mellan olika skolor, ekonomiska resurser
              till stöd och till att kartlägga, analysera och sprida kunskaper
              på området, samverka med organisationer, ta del av forskning och
              samverka med berörda myndigheter.
            </seg>
          </u>
          <note type="speaker" n="204997d7">
            Anf. 16 LENA SOMMESTAD (S):
          </note>
          <u who="lena_sommestad_e3f90f" xml:id="i-7ed287fbde56b713-1" n="466bf0ba">
            <seg n="e8e26064">
              Fru talman! Vi vet nog vad det innebär att ge ett uppdrag, Jan
              Björklund.
            </seg>
            <seg n="cf794b19">
              Liksom Hillevi Larsson säger visar flera undersökningar att det
              är väldigt ojämnt. Och som Jan Björklund säger finns det ett stort
              engagemang. Det är otroligt roligt. Men det är också oroande att
              vi har en så pass ojämn utveckling av det här perspektivet i olika
              skolor.
            </seg>
            <seg n="04fc6e99">
              Om jag vore Jan Björklund skulle jag vara bekymrad över att det
              finns ett så stort engagemang och så stor oro bland miljöorganisationerna,
              till exempel Naturskyddsföreningen, som är nära skolorna i den
              här frågan. De jobbar tillsammans med skolorna. I det samarbetet
              ser man att det saknas mycket stöd och inte minst kompetensutveckling.
            </seg>
            <seg n="568d87d4">
              Min erfarenhet, från när jag mötte många lärare och var ute på
              skolor och såg hur de jobbade med den här typen av frågor, är
              att det verkligen behövs professionellt stöd utifrån av olika
              slag. Vi har till exempel haft naturskolorna som har hjälpt till
              med miljöperspektivet. Men det behövs också när det gäller utbildning
              för hållbar utveckling, inte minst därför att det är ett nytt
              perspektiv som ska utvecklas.
            </seg>
            <seg n="98a63bad">
              Regeringen kan lägga 24 miljoner på entreprenöriellt lärande
              och ge särskilda uppdrag, vilket jag precis som Hillevi Larsson
              tycker är bra. I den diskussionen finns det dock en efterfrågan
              på att man i de satsningarna även beaktar frågorna om hållbar
              utveckling på ett tydligare sätt och att utbildningsministern
              och regeringen också visar på ett engagemang för att entreprenöriellt
              lärande kan ha med även det perspektivet. Det vore bra eftersom
              entreprenöriellt lärande handlar om att få in ett perspektiv i
              skolan precis som lärande för hållbar utveckling gör.
            </seg>
            <seg n="124c07fb">
              Jag skulle vilja höra hur utbildningsministern ser på möjligheten
              att utveckla lärande för hållbar utveckling inom ramen för de
              satsningar som görs på entreprenöriellt lärande, till exempel
              Ung Företagsamhet.
            </seg>
          </u>
          <note type="speaker" n="632c2e14">
            Anf. 17 Utbildningsminister JAN BJÖRKLUND (FP):
          </note>
          <u who="jan_bjorklund_utbildningsm" xml:id="i-952c70bc421cb80c-6" n="c05f157b">
            <seg n="be4324ef">
              Fru talman! Jag skulle vilja fråga debattörerna: Varför finns
              inte det som ni säger med i Socialdemokraternas skolmotion? Varför
              har ni inte lyckats övertyga ert eget parti? Varför har ni inte
              övertygat Ibrahim Baylan om att detta ska ske?
            </seg>
            <seg n="afff42b5">
              Det beror på att han och de socialdemokrater som sysslar med
              utbildningspolitik vet att skolväsendet redan är fullt upptaget
              med detta.
            </seg>
            <seg n="79e90e28">
              Jag kan göra en enkät till Sveriges skolchefer på precis samma
              sätt som Naturskyddsföreningen har gjort och fråga om de skulle
              vilja ha mer stöd i denna specifika fråga. Alla kommer att svara
              ja oavsett vad det handlar om; jag lovar. Man kommer alltid att
              vilja ha mer stöd.
            </seg>
            <seg n="d34b5eb0">
              Det intressanta med Naturskyddsföreningens enkät är att de svarar
              att de tycker att de nationella styrdokumenten är väldigt tydliga
              när det gäller hållbar utveckling. Det finns ingen otydlighet.
              Det var otydligt förut. På den gamla regeringens tid var styrdokumenten
              otydliga på den här punkten. Nu är de tydliga. Det är vad skolcheferna
              svarar. Vill man ha mer stöd? Ja, om frågan ställs på det sättet
              vill alla alltid ha mer stöd i allting. Vi måste bedöma om det
              är en rimlig nivå på stödet. Min uppfattning är att det är det.
              Min uppfattning är också att skolorna jobbar frenetiskt med detta.
            </seg>
            <seg n="06964d93">
              Ni säger sedan att det är olika i olika kommuner. Svara då även
              på den andra frågan. Den första var: Varför har ni inte fått med
              ert eget parti? Den andra frågan är: Varför ska skolan vara kommunal
              om vi ska bestämma allting härifrån? Ni talar om att undervisningsmetoder
              i hållbar utveckling ska utvecklas på ett visst sätt så att det
              blir spännande. Ska riksdagen ta över makten att bestämma om undervisningsmetoder?
            </seg>
            <seg n="025219b4">
              Ni är ute på ett gungfly. Ni bestämmer att skolan ska vara kommunal.
              Jag är emot det och tycker att den ska vara statlig. Jag vill
              styra mer. Det är dock bestämt, och det finns en majoritet i riksdagen
              som tycker att skolan ska vara kommunal. Men så fort ni tycker
              att någonting ska förändras ska staten ändå gå in och styra i
              detaljfrågor om undervisningsmetoder. Det måste lärarna få ansvaret
              för att utveckla.
            </seg>
            <seg n="3696399f">
              Inom Lärarlyftet erbjuds nu fortbildning i alla ämnen, men det
              är totalt fokus på de naturorienterande ämnena och frågor som
              rör till exempel hållbar utveckling och miljö. Det är nästan högst
              prioriterat av allt, efter läsning. Det finns så många möjligheter
              inom detta som inte fanns när ert eget parti hade ansvaret.
            </seg>
            <seg n="63903927">
              Berätta gärna varför ni inte får med ert eget parti. Varför pressar
              ni mig? Det är Baylan ni ska pressa. Varför får ni inte med honom
              på detta? Och varför ska staten gå in och styra precis allting
              när ni tycker att skolan ska vara kommunal?
            </seg>
          </u>
          <note type="speaker" n="910a4c12">
            Anf. 18 HILLEVI LARSSON (S):
          </note>
          <u who="hillevi_larsson_618770" xml:id="i-6f8549e56af99459-2" n="0c871e95">
            <seg n="4695b095">
              Fru talman! Om det inte hade funnits ett problem på området hade
              vi inte haft den här debatten i dag. Problemet är att undersökningar
              och forskning visar att det inte fungerar. Vi lever inte upp till
              läroplanen när det gäller lärande för hållbar utveckling. Vi lever
              inte upp till de internationella dokument vi har ställt oss bakom.
            </seg>
            <seg n="36612a18">
              Forskningen visar att undervisningen inte är upplagd på ett sätt
              som gör att eleverna känner att de kan påverka samhällsutvecklingen.
              Om man ändrade inriktningen och till exempel talade om konkreta
              samhällsproblem i dag såsom problemen när det gäller konsumtion,
              resursfördelning och kemikalieproblem hade man ökat elevernas
              kunskap och möjlighet att göra bra ifrån sig i ämnena men även
              gett dem verktyg för att arbeta för en hållbar utveckling i samhället.
            </seg>
            <seg n="56fb8548">
              Hela ämnesområdet handlar om att ge eleverna verktyg för att
              kunna agera konkret, både som privatperson, med hjälp av andra
              och kanske i ett framtida yrkesval där man jobbar aktivt med samhällsomställning.
              Vi kommer att behöva mycket kreativitet i framtiden om vi ska
              klara den enorma samhällsomställning som också är förutsättningen
              för att samhället över huvud taget ska fortsätta i den form vi
              har sett hittills.
            </seg>
            <seg n="7a326687">
              Detta är verkligen en ödesfråga. Det sade även Jan Björklund.
              Då är det desto viktigare att satsa på det. När man nu ser i forskningen
              att det inte fungerar och att vi inte klarar uppdraget borde man
              agera. Regeringen har agerat när det gäller till exempel entreprenöriellt
              lärande. Där har man inte sagt att det är kommunernas sak, utan
              stöder aktivt kommunerna i det arbetet. Det borde man göra även
              i det här fallet.
            </seg>
            <seg n="ce42614f">
              I fråga om en skola för hållbar utveckling var målet att alla
              skolor skulle nå upp till det. I dag är det 88 skolor som är med
              i projektet.
            </seg>
          </u>
          <note type="speaker" n="ed3efae3">
            Anf. 19 Utbildningsminister JAN BJÖRKLUND (FP):
          </note>
          <u who="jan_bjorklund_utbildningsm" xml:id="i-952c70bc421cb80c-7" n="c05f157b">
            <seg n="4c85582f">
              Fru talman! Jag konstaterar att Sveriges skolor tycker att målsättningarna
              är tydliga när det gäller hållbar utveckling i läroplanen, numera.
              Så var det inte förut, men utifrån 2011 års läroplan tycker man
              det. Det är på ett sätt den viktigaste aspekten i den enkät som
              Naturskyddsföreningen har gjort och som ni och jag har tagit del
              av. Skolan är nämligen målstyrd. Vi har en modell för skolan i
              Sverige. Därför har ni inte fått med er Ibrahim Baylan och era
              egna skolpolitiker på de här förslagen.
            </seg>
            <seg n="83c41b62">
              Skolan fungerar nämligen på det sättet att riksdag och regering
              sätter upp mål. Sedan ska vi ha utbildade lärare som har en mycket
              stor frihet att lägga upp undervisningen. Vi har också lärarutbildning
              och lärarfortbildning. Lärarfortbildningen är flera gånger större
              än den var när Socialdemokraterna styrde. Det är mycket stor inriktning
              på naturvetenskap och naturorienterande ämnen. Hållbar utveckling,
              klimatfrågor och så vidare är en mycket tung del.
            </seg>
            <seg n="29c8b01e">
              Jag är beredd att försvara den styrmodell vi har. Jag är inte
              beredd att ställa upp på att riksdagen ska gå in och tala om att
              det nu ska vara grupparbeten och särskild pedagogik i vissa ämnen
              och så vidare. Det är jag inte beredd att göra. Det som ni ytterst
              är ute efter är att Skolverket på riksdagens uppdrag ska gå in
              och tala om sådant. Jag tror inte på den styrningen. Skolan blir
              inte bättre av att staten går in och detaljstyr i klassrummen,
              som ni vill. Det tycker inte era egna skolpolitiker heller. Det
              är därför som ni inte ens får med er dem.
            </seg>
            <seg n="22502d9f">
              När det gäller det engagemang ni har för hållbar utveckling tror
              jag däremot att vi är fullständigt eniga i kammaren om att vi
              i vår samhällsutveckling måste fokusera mer på klimatfrågan. Skolan
              gör redan det i stor utsträckning, även om det på grund av kommunaliseringen
              ser olika ut i olika skolor. Det ska erkännas.
            </seg>
          </u>
          <note n="15c1c3a3">
            Överläggningen var härmed avslutad.
          </note>
          <note n="18dd334e">
            9 § Svar på interpellation 2013/14:164 om rättvisa forskningsförutsättningar
            vid alla lärosäten
          </note>
          <note type="speaker" n="21c84860">
            Anf. 20 Utbildningsminister JAN BJÖRKLUND (FP):
          </note>
          <u who="jan_bjorklund_utbildningsm" xml:id="i-952c70bc421cb80c-8" n="c05f157b">
            <seg n="b467e6b5">
              Fru talman! Thomas Strand har frågat mig hur jag ser på att utvecklingen
              av resursförstärkningen till forskning och utbildning på forskarnivå
              ökar skillnaden mellan de olika lärosätesgrupperna. Thomas Strand
              har också frågat mig vad jag avser att göra för att resursförstärkningen
              ska vara rättvis och inte missgynna de nya universiteten och högskolorna.
            </seg>
            <seg n="85d5ed79">
              Regeringen anser att alla lärosäten – universitet och högskolor
              – med få undantag ska ges resurser enligt samma modell och därmed
              bedömas enligt samma kriterier.
            </seg>
            <seg n="5dff2382">
              Staten ställer höga krav på att den forskning som bedrivs vid
              lärosätena håller hög kvalitet och att den kan bidra till samhällets
              utveckling. Utgångspunkten för resurstilldelningssystemet till
              universitet och högskolor är därför att delar av anslagen för
              forskning och forskarutbildning bör fördelas efter kvalitet. Som
              mått på forskningens kvalitet används indikatorerna publiceringar
              och citeringar samt externa medel.
            </seg>
            <seg n="a62813f7">
              Syftet med fördelningsmodellen när det gäller statens forskningsanslag
              är att premiera kvalitet i forskningen och att ge ledningarna
              vid universitet och högskolor incitament att vidta åtgärder för
              att öka kvaliteten och konkurrenskraften i den forskning som utförs
              vid lärosätena.
            </seg>
            <seg n="a5fae1e5">
              Utfallet i detta system ser olika ut. Flera av högskolorna har
              fått större procentuell ökning än vad äldre universitet fått.
              Det som avgör utfallet är kvaliteten på den forskning som lärosätet
              bedriver i förhållande till de forskningsresurser lärosätet har.
              Modellen och därmed kriterierna är lika för alla universitet och
              högskolor.
            </seg>
            <seg n="1a12a080">
              Regeringens bedömning är därför att det nuvarande fördelningssystemet
              ger lika förutsättningar för alla universitet och högskolor som
              ingår att kunna utvecklas i sitt forskningsarbete och konkurrera
              med kvalitet.
            </seg>
          </u>
          <note type="speaker" n="66d6a85e">
            Anf. 21 THOMAS STRAND (S):
          </note>
          <u who="thomas_strand_a00e07" xml:id="i-5e0d8aefb5e753a8-0" n="54568617">
            <seg n="7c77a1b4">
              Fru talman! Jag vill börja med att tacka utbildningsministern
              för svaret på min interpellation, men jag vill samtidigt säga
              att jag inte är fullt nöjd med det svar som jag fått av utbildningsministern.
              Jag förstår inte hur utbildningsministern kan blunda för ett faktum
              som så många andra ser, att vi har ett resursfördelningssystem
              som missgynnar vissa lärosäten.
            </seg>
            <seg n="83a449e6">
              Det finns flera fördelar med att forskning och utbildning på
              forskarnivå kan bedrivas i hela landet och vid alla lärosäten.
              Det garanterar en god högskoleutbildning som är forskningsbaserad.
              Det medför att Sverige kan utvecklas som forsknings- och kunskapsnation.
              Det höjer nationens bildningsnivå samt stärker företagande, näringsliv
              och offentlig sektor. Det hjälper alltså till att bygga det hållbara
              samhället. Därför behöver vi en profilerad forskning med hög kvalitet
              som bedrivs vid breda universitet, fackinriktade universitet,
              nya universitet, högskolor och konstnärliga högskolor. Alla lärosäten
              behövs och ska tillåtas att utvecklas utifrån sina förutsättningar
              samt ges samma rättvisa forskningsvillkor.
            </seg>
            <seg n="000ce073">
              Tyvärr är inte anslagsutvecklingen i balans. Enligt en färsk
              rapport från Universitetskanslersämbetet, Forskningsresurser i
              högskolan , som jag är tämligen säker på att utbildningsministern
              tagit del av, har den dominerande intäktsökningen i absoluta tal
              för forskning och utbildning på forskarnivå 2008–2012 tillfallit
              de breda och etablerade universiteten, följt av de fackinriktade
              universiteten. Deras resursförstärkning omfattar 5 308 miljoner
              kronor. Det motsvarar 93 procent av den totala intäktsökningen.
              Det ska jämföras med högskolornas intäkter, som ökat med 211 miljoner
              kronor. De fyra nya universiteten har fått en intäktsökning med
              146 miljoner kronor och de konstnärliga högskolorna med 10 miljoner
              kronor.
            </seg>
            <seg n="b95d0506">
              Jag ifrågasätter inte att de breda universiteten och de fackinriktade
              universiteten får en stor andel av resursförstärkningen. Den bekymmersamma
              trenden framkommer när man jämför de olika lärosätesgruppernas
              relativa intäktsökning. De fackinriktade universitetens intäkter
              ökade med 24 procent under de fyra åren, de breda etablerade universitetens
              med 18 procent, högskolornas med 12 procent och de fyra nya universitetens
              intäkter ökade med 11 procent. Vi har alltså en skillnad i intäktsökning,
              en differens som ökar. Det gynnar vissa mer än andra och missgynnar
              särskilt högskolorna och de nya universiteten. Jag förstår inte
              varför utbildningsministern blundar för dessa fakta.
            </seg>
            <seg n="a2ff8cb3">
              Nu hänvisar ministern till omfördelningen på grund av de kvalitativa
              indikatorerna, men då, utbildningsministern, talar vi inte om
              de stora penningsummorna. Det vet utbildningsministern. Om vi
              tittar på hela anslagsutvecklingen under fyra år ser vi att de
              flesta medlen har gått till de breda etablerade universiteten
              och till fackuniversiteten.
            </seg>
            <seg n="d4005e11">
              Varför vidtar utbildningsministern inte åtgärder för att få ett
              rättvist system? Tycker utbildningsministern att det är en bra
              utveckling som nu pågår när han läser exempelvis rapporten från
              UKÄ?
            </seg>
          </u>
          <note type="speaker" n="7cbdf0e6">
            Anf. 22 Utbildningsminister JAN BJÖRKLUND (FP):
          </note>
          <u who="jan_bjorklund_utbildningsm" xml:id="i-952c70bc421cb80c-9" n="c05f157b">
            <seg n="bc8675fa">
              Fru talman! Ja, jag tycker att den utvecklingen är riktig, att
              universiteten får betalt efter den kvalitet de har på sin forskning.
            </seg>
            <seg n="ea43a955">
              Nu är det inte så entydigt som Thomas Strand säger, att det bara
              är stora universitet som därmed vinner och små högskolor som förlorar.
              Några av dem som vunnit allra mest på det här, för att de är väldigt
              duktiga, är Högskolan i Borås och Högskolan Kristianstad. De har
              fått en mycket större procentuell ökning än till exempel Uppsala
              och Helsingforss universitet. När man sedan räknar i kronor blir
              det självklart en större summa till de stora eftersom de har en
              mycket större budget, men procentuellt har några av de mindre
              högskolorna hävdat sig väldigt väl. Högskolan Dalarna har genom
              det som fördelas efter kvalitet fått en ganska stark tilldelning
              för att de är duktiga på forskning på vissa områden.
            </seg>
            <seg n="ad7ce2d8">
              Vad är rättvis fördelning av forskningsanslag? Jag vet inte.
              Är det att alla ska få lika mycket antingen man är bra eller dålig?
              Jag vet inte vad Thomas Strand menar. Thomas Strand säger att
              det ska vara rättvist, men vad är då rättvist? Forskningsanslag
              nämndes. Det är ju inte så att forskning i Sverige bedrivs som
              en hobbyverksamhet eller som terapi. Forskning är till för att
              lösa viktiga samhällsproblem, mänskliga problem, vetenskapliga
              utmaningar inom grundforskningen. Där forskningen är framstående
              ska vi uppmuntra genom ökade anslag. Sverige har blivit en av
              de mest framgångsrika nationerna i världen för att vi varit framstående
              inom forskning och hela tiden premierat och satsat på det som
              vi är duktiga på, inte det vi är svaga på.
            </seg>
            <seg n="02dbaa81">
              Karolinska Institutet är ett av världens ledande medicinska universitet.
              Det är det mest forskningstunga universitetet i Sverige i dag.
              Det är världsledande inom medicinsk forskning. Det löser sjukdomsproblem
              varje dag. Ska vi ta pengar därifrån för att ge till lärosätena
              som inte presterar lika bra forskning? Är det rättvist?
            </seg>
            <seg n="8eb5da0a">
              Att ha en fördelning som om universitetsforskning handlade om
              regionalpolitik eller fördelningspolitik kommer jag som utbildningsminister
              inte att acceptera. Jag råkar veta att de kandidater som Thomas
              Strands parti har till posten som utbildningsminister inte heller
              kommer att göra det. Fördelningen var nämligen precis likadan
              då; de stora resurserna gick till de stora universiteten. Om det
              är något som den nuvarande regeringen har gjort så är det att
              öka anslaget för de små högskolorna. Men att säga att det ska
              vara rättvist på så sätt att alla får lika mycket oavsett vad
              de presterar tror jag är otänkbart.
            </seg>
            <seg n="802eff7a">
              Här är det fråga om ersättning efter prestation. Ett lärosäte
              som är mycket duktigt på forskning, som verkligen kan göra vetenskapliga
              genombrott, som genom forskning kan lösa problem med sjukdomar
              och andra mänskliga problem och därmed vara framstående, får mer
              resurser. Presterar man lite får man mindre resurser i framtiden.
              Det systemet är jag beredd att försvara, för det leder till vetenskapliga
              framsteg. Enligt min uppfattning är det systemet också rättvist.
            </seg>
          </u>
          <note type="speaker" n="4124fe2f">
            Anf. 23 THOMAS STRAND (S):
          </note>
          <u who="thomas_strand_a00e07" xml:id="i-5e0d8aefb5e753a8-1" n="54568617">
            <seg n="6784938a">
              Fru talman! Jag kan lugna utbildningsministern med att vi socialdemokrater
              inte tänker avlöva de breda eller fackinriktade universiteten
              på resurser. Det är en skrämselpropaganda som ingen tror på.
            </seg>
            <seg n="263d26d8">
              Vi behöver stora och starka universitet, men vi behöver också
              de små enheterna. Vi behöver ha forskning överallt. Det är vår
              tro. Vi tror att det går att hitta system som är mer rättvisande.
              I det system som utbildningsministern nu driver igenom förs de
              stora penningströmmarna till vissa universitet och högskolor,
              framför allt universitet. Vi tror att det går att hitta ett annat
              sätt att lösa detta.
            </seg>
            <seg n="fd424e13">
              Dagens resursfördelningssystem väcker flera principiellt viktiga
              frågor. Jag ska beröra några av dem nu i mitt andra inlägg.
            </seg>
            <seg n="d228089a">
              Både de breda och de fackinriktade universiteten har haft svårt
              att hantera den stora tillväxten av forskningsresurser. Dels får
              de i allt högre grad utlysa tjänster på basis av snabbväxande
              externa medel snarare än i enlighet med den tänkta strategiska
              utveckling som man själv skulle vilja satsa på, varigenom systemet
              dränerar den långsiktiga kvaliteten, dels har de över lag haft
              svårt att förbruka alla de forskningsmedel som kommer, vilket
              Riksrevisionen påvisat i en rapport. Det är ett problem som finns
              och som man kan skönja när man ser utvecklingen.
            </seg>
            <seg n="09c93486">
              Ett annat problem ser man om man jämför rapporten från UKÄ om
              forskningsresurser med kvalitetsutvärderingarna från UKÄ: Det
              är de nya lärosätena som haft det svårast vad gäller icke godkända
              utbildningar. Det är svårigheter som till stor del beror på å
              ena sidan relativt svaga forskningsresurser, å andra sidan relativt
              stora och breda utbildningsåtaganden. De äldre lärosätena är bättre
              förberedda för den typ av utvärderingar av utbildningskvaliteten
              som nu genomförs.
            </seg>
            <seg n="41a333e2">
              Allt detta leder till att de nya lärosätena försvagas. Sammanfattningsvis
              kan man säga att fördelningen av forskningsresurser har missgynnat
              kvaliteten vid de nya lärosätena, inte minst kvaliteten i utbildningen,
              utan att detta för den skull kunnat omsättas i markant ökad forskningsaktivitet
              och långsiktighet vid de breda och de fackinriktade universiteten.
            </seg>
            <seg n="43f118de">
              Detta problem belystes för oss i utbildningsutskottet en kväll
              i november månad, vill jag minnas. Då träffade vi rektorerna för
              de fyra nya universiteten. Deras budskap till oss i utbildningsutskottet
              var kristallklart. De tar ett stort utbildningsansvar och söktrycket
              är högt, men de får minskade anslag för sitt stora utbildningsansvar.
              Fördelningen av forskningsresurser är inte rättvis utan missgynnar
              dem.
            </seg>
            <seg n="bbf395a7">
              Utbildningsministern! Jag har belyst detta problem i min interpellation,
              men det är inte bara jag som ser problemet. Jag är inte ensam
              om min uppfattning inom socialdemokratin. Vi har drivit den i
              våra forskningsmotioner. När vi träffar de fyra nya universiteten
              och deras fyra rektorer säger de samma sak, liksom andra representanter
              för högskolorna. Jag är inte ensam. Vi är många som påpekar detta.
              Ändå slår utbildningsministern dövörat till och påstår till och
              med att det här är en bra utveckling. Det är för mycket av elitism
              i det tänkandet. Vi behöver alla universitet och högskolor, och
              de behöver rättvist fördelade forskningsresurser.
            </seg>
          </u>
          <note type="speaker" n="e846663c">
            Anf. 24 Utbildningsminister JAN BJÖRKLUND (FP):
          </note>
          <u who="jan_bjorklund_utbildningsm" xml:id="i-952c70bc421cb80c-10" n="c05f157b">
            <seg n="82c10829">
              Fru talman! Det är komiskt. Thomas Strand träffar några högskolerepresentanter
              och frågar om de vill ha mer pengar. Ja, svarar de. Thomas Strand
              tar det till intäkt för att den nuvarande politiken har brister.
              Thomas Strand kan fråga vilken som helst av våra 400 myndighetschefer
              om de vill ha mer pengar. Alla kommer att svara ja. Det kan jag
              lova. Vad som är rättvist är en annan fråga. Vi kan diskutera
              vad som är rättvist. Jag tycker att det är rättvist att de universitet
              som presterar forskning av hög kvalitet får mer resurser.
            </seg>
            <seg n="bf021b6a">
              Det blir patetiskt när Thomas Strand säger att man ska ändra
              systemet så att vissa vinner men ingen förlorar. Men om Thomas
              Strand ska ta resurser ur en pott och ge till vissa lärosäten
              kommer självklart andra som får sina resurser från samma pott
              att förlora. Och jag vet vilka det är som förlorar. Jag kan räkna
              upp vilka som förlorar på Thomas Strands modell. Det är de framstående
              svenska universiteten: Karolinska Institutet, Helsingforss universitet,
              Kungliga Tekniska högskolan, Chalmers tekniska högskola, Göteborgs
              universitet, Lunds universitet, Linköpings universitet, Umeå universitet,
              Uppsala universitet och SLU. Dessa tio universitet är stora förlorare
              i den modell som Thomas Strand föreslår med motiveringen att den
              skulle vara mer rättvis. Det är de universiteten som har de stora
              forskningsresurserna, och det är ingen slump. Det är de som inte
              bara historiskt utan även i dag står för bredden och spetsen i
              svensk forskning.
            </seg>
            <seg n="0c9a7288">
              Det finns dock på flera av de mindre högskolorna forskningsmiljöer
              där man är väldigt duktig inom vissa områden. Då får man också
              starka resurser. Som jag nämnde har resurserna ökat kraftigt på
              Högskolan i Borås på grund av att de är mycket framstående i textilforskning.
              Resurserna har ökat också på andra lärosäten. Luleå tekniska universitet
              är till exempel mycket långt framme när det gäller mineral- och
              gruvforskning, på några av de nya universiteten är man framstående
              inom skogsforskning och så vidare.
            </seg>
            <seg n="8204f4db">
              Om man kallar ihop fyra personer och frågar om de vill ha mer
              pengar är det klart att de säger ja. Men det är inte ett belägg
              för att systemet är orättvist.
            </seg>
            <seg n="f2bd78ef">
              Thomas Strand får gärna berätta hur han ska trolla ihop det här,
              så att man kan omfördela pengar utan att någon förlorar. Det är
              i själva verket helt omöjligt. Ni kommer att dränera de stora
              universiteten. Jag har haft den här debatten gång på gång med
              Thomas Strand under de år jag varit utbildningsminister. Varje
              gång står Thomas Strand och säger att man ska ge mer pengar till
              de små lärosätena och att systemet är orättvist. Då pressar jag
              honom: Jaha, men då måste man ju ta från de stora universiteten?
              Nej nej, så blir det inte, svarar han. Hur ska detta gå ihop?
              Det är konstigt, Thomas Strand.
            </seg>
          </u>
          <note type="speaker" n="2e4d4cc7">
            Anf. 25 THOMAS STRAND (S):
          </note>
          <u who="thomas_strand_a00e07" xml:id="i-5e0d8aefb5e753a8-2" n="54568617">
            <seg n="8984a14a">
              Fru talman! Nu raljerar utbildningsministern igen. Det brukar
              han göra när han tar upp de här frågorna. Men det finns faktiskt
              lösningar som gör att man inte avlövar de stora breda universiteten
              och fackuniversiteten. Det har vi sagt gång på gång. Vi är inte
              ute efter att göra livet surt för några.
            </seg>
            <seg n="a87f5305">
              Vi tittar på hela systemet. Vi har sagt i vår forskningsmotion
              att vi vill göra en översyn av hela högskolelandskapet i Sverige
              för att se på bredd, djup och profilering. Vi vill också se över
              organisering och finansiering av forskning och forskningsresurser.
              Vi tar ett nytt grepp, och vi tror att det går att hitta lösningar
              som gör att alla kan känna att det kan bli rätt bra.
            </seg>
            <seg n="52764715">
              Den linje som utbildningsministern driver är elitistisk. Vissa
              ska ha mer än andra. I själva verket finns det både bra och mindre
              bra forskning vid alla lärosäten, vid både de stora breda och
              de små. Det är likadant med studier. Det går att hitta lösningar
              med profileringar och satsningar. Det går att hitta ett system
              för detta.
            </seg>
            <seg n="db587a2a">
              I den forsknings- och innovationsmotion som vi lämnade 2012 hade
              vi 500 miljoner kronor mer till forskning. Det vet utbildningsministern.
              Vi har alltså mer pengar att fördela till forskning och innovation.
            </seg>
            <seg n="c61b66fc">
              Utbildningsministern bygger upp ett A- och ett B-lag, tycker
              jag. Man ska inte raljera över de fyra nya universitetens rektorer.
              De kom inte för att begära mer resurser. De tycker bara att systemet
              missgynnar dem. Det har de sagt till mig gång på gång. De är inte
              bara ute efter mer pengar.
            </seg>
            <seg n="ccd982c6">
              Det är märkligt att utbildningsministern inte ser det som så
              många andra ser. Det är inte bara jag som ser det. Socialdemokraterna
              ser det, och fler ser det. Det signalerar för oss att vi behöver
              en ny regering med en ny forskningspolitik.
            </seg>
          </u>
          <note type="speaker" n="1e6ffd22">
            Anf. 26 Utbildningsminister JAN BJÖRKLUND (FP):
          </note>
          <u who="jan_bjorklund_utbildningsm" xml:id="i-952c70bc421cb80c-11" n="c05f157b">
            <seg n="10384d50">
              Fru talman! Det har lagts fram fyra forskningspropositioner sedan
              sekelskiftet. Två lades fram av den gamla socialdemokratiska regeringen,
              två har lagts fram av mig. I de två propositioner som Socialdemokraterna
              lade fram ökade forskningsanslagen sammantaget med 4 miljarder.
              I de två propositioner som vi har lagt fram har de årliga anslagen
              sammantaget ökat med ytterligare 9 miljarder. Sverige ökar forskningsanslagen
              i snabbare takt än något jämförbart land. Vi har ökat dem de senaste
              sju åren i en takt som Sverige aldrig någonsin haft förut. Ni
              satsar när ni är i opposition. När ni är i regeringsställning
              är det åtstramningar och neddragningar och en forskarsektor som
              är mycket kritisk. Så var det 2006. Man var oerhört kritisk på
              universiteten. Nu är man inte det längre. Nu har man resurser
              för forskning.
            </seg>
            <seg n="678baa7b">
              Vi ska naturligtvis räkna på vad er föreslagna modell innebär
              för de stora universiteten. Det är en ny modell, säger Thomas
              Strand, som om ingen förlorar när några ska få mer. Men det är
              klart att vissa förlorar. Om allt annat är lika kommer ni att
              ta resurser från de lärosäten som är världsledande och ser till
              att Sverige finns med på de internationella rankningslistorna
              – Chalmers, Karolinska Institutet, KTH och de stora universiteten.
              De som verkligen har internationell kvalitet ska ni dränera av
              regionalpolitiska skäl.
            </seg>
            <seg n="d8595ed8">
              Jag tycker att Sverige behöver högskolor i hela landet. Jag vägrar
              att tala om A- och B-lag. Men det är en skillnad mellan de högskolor
              som i huvudsak ägnar sig åt grundutbildning och de lärosäten som
              liksom Karolinska Institutet är världsledande i forskning. Alla
              38 kommer aldrig att kunna vara världsledande, men vi har några
              som är det. Dränera inte dem! Det skulle Sverige förlora kraftigt
              på, Thomas Strand.
            </seg>
          </u>
          <note n="15c1c3a3">
            Överläggningen var härmed avslutad.
          </note>
          <note n="a8af25a3">
            10 § Svar på interpellation 2013/14:165 om avskaffande av utbildningsbidraget
            och stipendiefinansieringen
          </note>
          <note type="speaker" n="a6a35247">
            Anf. 27 Utbildningsminister JAN BJÖRKLUND (FP):
          </note>
          <u who="jan_bjorklund_utbildningsm" xml:id="i-952c70bc421cb80c-12" n="c05f157b">
            <seg n="708b051d">
              Fru talman! Thomas Strand har frågat mig om jag är beredd att
              lägga fram en proposition som förbjuder finansiering av doktorander
              genom utbildningsbidrag och stipendier.
            </seg>
            <seg n="8adace3e">
              Som Thomas Strand anger utförs en viktig del av forskningen vid
              svenska lärosäten av doktorander. Utbildningen på forskarnivå
              utgör det första steget mot en forskarkarriär, och för att säkra
              återväxten av yngre forskare i Sverige är det angeläget att doktorander
              ges goda villkor för att genomföra utbildningen. I den senaste
              forsknings- och innovationspropositionen anger regeringen som
              skäl för sin bedömning att en utgångspunkt är att samtliga doktorander
              ska erbjudas bästa möjliga förutsättningar att genomföra utbildningen
              oberoende av vilken finansieringsform som ligger till grund för
              doktorandens försörjning.
            </seg>
            <seg n="605dca79">
              Regeringen har, i linje med vad som presenterades i den senaste
              forsknings- och innovationspropositionen, vidtagit en rad åtgärder
              för att skapa likvärdiga förutsättningar och stärka de studiesociala
              villkoren för doktorander vid statliga universitet och högskolor.
            </seg>
            <seg n="d6c1ac59">
              Förändringarna, som ska tillämpas i fråga om utbildning på forskarnivå
              som påbörjas efter den 31 december 2013 – det är alltså två veckor
              sedan – innebär att doktorander med utbildningsbidrag kommer att
              anställas tidigare, redan efter motsvarande ett år, i utbildningen.
              Därmed kommer allt fler doktorander redan under de närmaste åren
              att vara anställda under större delen av utbildningen.
            </seg>
            <seg n="35b6b72a">
              För doktorander som inledningsvis har sin försörjning genom utbildningsbidrag,
              och som gör studieuppehåll på grund av exempelvis sjukdom eller
              föräldraledighet, förstärks möjligheten att återuppta utbildningen
              och att få fortsatt försörjning genom att doktoranden får rätt
              till förlängd tid med utbildningsbidrag till dess att doktorandanställningen
              påbörjas.
            </seg>
            <seg n="1332de02">
              Regeringen anser att den långsiktiga ambitionen bör vara att
              helt avskaffa utbildningsbidraget till förmån för anställningar.
              Den förändring som nu genomförs är ett stort steg i denna riktning.
            </seg>
            <seg n="912b5c97">
              Vad gäller stipendier kan de fylla en viktig funktion för människors
              möjlighet att påbörja utbildningen, och det vore därför inte lämpligt
              att som interpellanten förespråkar förbjuda stipendier som finansieringsform.
              Däremot är det, precis som interpellanten påpekar, en självklarhet
              att doktorander med stipendier ska ges goda och likvärdiga förutsättningar
              och villkor för sin tid i utbildning. Därför innebär en av regeringens
              åtgärder att statliga universitet och högskolor åläggs att teckna
              en försäkring för stipendiefinansierade doktorander som ger doktoranden
              ersättning för de fall som stipendiet bortfaller vid sjukdom eller
              föräldraledighet.
            </seg>
            <seg n="9529dd6b">
              Genom de åtgärder som regeringen har genomfört kommer betydligt
              fler doktorander att omfattas av tryggare villkor och därmed ges
              goda förutsättningar för att genomföra utbildningen.
            </seg>
          </u>
          <note type="speaker" n="5c30689c">
            Anf. 28 THOMAS STRAND (S):
          </note>
          <u who="thomas_strand_a00e07" xml:id="i-5e0d8aefb5e753a8-3" n="54568617">
            <seg n="fbfc9cec">
              Fru talman! Jag vill börja med att tacka utbildningsministern
              för svaret. Jag vill inledningsvis säga att det finns några åtgärder
              som nämns i svaret som är steg i rätt riktning. Det är bra att
              regeringen har beslutat att förkorta tiden med utbildningsbidrag.
              Det är bra att utbildningsministern signalerar att utbildningsbidraget
              ska fasas ut på sikt. Men det är en alldeles för försiktig hållning.
            </seg>
            <seg n="068dd808">
              Den hållningen är lite märklig eftersom det såvitt jag kan bedöma
              bara är två lärosäten som inte har beslutat att avskaffa utbildningsbidraget.
              Då blir regeringens långsiktiga ambition lite passiv och stillastående.
              Det vore bra att sätta ned foten politiskt och säga: Nu är det
              stopp med utbildningsbidrag, punkt.
            </seg>
            <seg n="d666efad">
              Det är också bra att regeringen ålägger de statliga lärosätena
              att teckna en försäkring för dem som finansieras via stipendier.
              Men det är inte bra att det inte gäller alla lärosäten. Det är
              samtidigt märkligt att regeringen anser att stipendier kan fylla
              en viktig funktion för människors möjlighet att påbörja en doktorandutbildning.
              Det blir en märklig logisk kullerbytta från utbildningsministern.
            </seg>
            <seg n="5e59b3de">
              Utbildningsbidraget ska enligt regeringen avskaffas på sikt.
              Däremot kan stipendier fungera bra som start på en doktorandutbildning,
              säger samma regering. För en del doktorander är det viktigt att
              de blir anställda från dag ett, i varje fall på lång sikt. Men
              för andra doktorander kan det vara bra att de börjar sin utbildning
              med att inte vara anställda från dag ett. Är det någon som begriper
              den logiken? Det gör inte jag. Utbildningsministerns logik är
              märklig, må jag säga.
            </seg>
            <seg n="014d0318">
              Även om vissa svar från utbildningsministerns sida är välkomna
              är beskeden således alltför vaga och motsägelsefulla. Varken utbildningsbidrag
              eller stipendier ger full och trygg anställning. Därför menar
              jag och vi socialdemokrater att både utbildningsbidraget och stipendiefinansieringen
              borde avskaffas. Tyvärr får vi inte ett sådant besked från utbildningsministern.
            </seg>
            <seg n="a878b03d">
              Det är glädjande att de flesta lärosätena har fattat beslut om
              att avskaffa utbildningsbidraget och därmed anställa doktorander
              från dag ett. Riksdagens utredningstjänst har tittat på just det
              och konstaterar att det bara är två lärosäten – KI och Högskolan
              i Jönköping – som inte har fattat några formella beslut om att
              ta bort utbildningsbidraget.
            </seg>
            <seg n="9be1caf1">
              Det säger mig att det vore klokt att man från politisk håll säger:
              Nu är det dags att ta bort utbildningsbidraget. Det tillhör en
              svunnen tid. Nu ska doktoranderna bli anställda från dag ett.
              Det är egentligen någonting som regeringen vill på lång sikt.
            </seg>
            <seg n="98562029">
              Ett större problem är dock stipendiefinansieringen av doktorander
              och dem som är postdoktorer. I den utredning som jag lät Riksdagens
              utredningstjänst göra visade det sig att stipendier kommer att
              finnas kvar som finansieringsform för doktorander vid de flesta
              lärosäten.
            </seg>
            <seg n="122451ec">
              Enligt uppgift från Sulfs doktorandstyrelse har utfasningen av
              utbildningsbidraget lett till att vi fått fler stipendier. Varför
              är inte regeringen beredd att sätta stopp även för stipendier?
            </seg>
          </u>
          <note type="speaker" n="0d7205ad">
            Anf. 29 Utbildningsminister JAN BJÖRKLUND (FP):
          </note>
          <u who="jan_bjorklund_utbildningsm" xml:id="i-952c70bc421cb80c-13" n="c05f157b">
            <seg n="d6988652">
              Fru talman! Jag förstår inte riktigt poängen. Är det något problem
              om människor av fri vilja vill söka stipendier och studera och
              forska? Varför ska allting förbjudas?
            </seg>
            <seg n="e4fd4bb8">
              Jag tycker däremot att våra lärosäten gör rätt. De har förstått
              att det är en konkurrensfördel för ett lärosäte att erbjuda anställning
              i stället för utbildningsbidrag. Det är vad som driver fram att
              många lärosäten gör det. Det är lättare att få duktiga personer
              om man har en anställning att erbjuda än om man ger utbildningsbidrag.
            </seg>
            <seg n="b8b4c697">
              Jag förstår inte varför allting ska förbjudas. Om personen vill
              göra detta ser jag inget problem med det. Däremot är det vår uppfattning
              att utbildningsbidragen ska fasas ut. Som Thomas Strand säger
              är det ett minimalt problem. Av våra 38 lärosäten är det några
              enstaka som inte redan har gjort det.
            </seg>
            <seg n="b782ed35">
              Det är en utveckling som verkligen är på gång. Vi fattade nu
              ett beslut i budgeten – och det är vad som trädde i kraft nu vid
              årsskiftet för två veckor sedan – att utbildningsbidraget minskas
              från två år till ett år, och man ökar anställningen två år till
              tre år.
            </seg>
            <seg n="acc71144">
              Det är det halva steget, och sedan har nästan alla lärosäten
              tagit steget fullt ut. Det är inget stort problem i verkligheten.
              Vi tycker att man också ska ta det steget. Vi får återkomma med
              det till riksdagen när vi gör bedömningen att det är dags.
            </seg>
          </u>
          <note type="speaker" n="1ce19da3">
            Anf. 30 THOMAS STRAND (S):
          </note>
          <u who="thomas_strand_a00e07" xml:id="i-5e0d8aefb5e753a8-4" n="54568617">
            <seg n="cccb2b63">
              Fru talman! Som jag sade i mitt första inlägg är det bra om man
              halverar utbildningsbidraget. Det är något som vi nu har drivit
              under några års tid.
            </seg>
            <seg n="fd2e346a">
              Nu har vi sagt att vi är beredda att gå vidare. Vi vill ta bort
              det helt och hållet. Vi får hoppas att regeringen följer oss.
              Nu är det snart val. Det kan vara så att det är för sent att göra
              något och att det blir vi som i regeringsställning får fatta beslutet.
            </seg>
            <seg n="dee4e25e">
              Det är nu många som inser att det är lite omodernt att ha kvar
              utbildningsbidraget och vill fasa ut det. Det är endast två som
              har det kvar. Jag tycker att tiden är mogen att man politiskt
              säger: Nu får det vara slut med utbildningsbidrag, och det kommer
              aldrig tillbaka mer. Det tycker jag att vi kan vara överens om,
              och det skulle vara bra om regeringen ville fatta ett sådant beslut.
            </seg>
            <seg n="f1854b36">
              Stipendiefrågan är större och svårare eftersom det är många som
              har kvar stipendiefinansieringen. Vid KI försörjs 12 procent av
              doktoranderna av stipendier. Vid KTH är det 17 procent och vid
              Handelshögskolan hela 79 procent – så nog är detta ett problem.
              När vi talar med de fackliga organisationerna tar de upp detta
              gång på gång som ett stort problem. Det handlar om trygghet och
              om hur arbetssituationen är för doktorander och även för postdoktorer.
            </seg>
            <seg n="4b211bb0">
              I Vetenskapsrådets tidning Curie finns en artikel om stipendier.
              Den handlar till stor del om utländska postdoktorer. Lunds universitet
              jobbar aktivt mot stipendier och tycker att det är en dålig finansieringsform.
              Jag tycker också att vi borde försöka fasa ut även stipendiefinansieringen
              och övergå till trygga anställningar.
            </seg>
            <seg n="d57c9f76">
              Samma resonemang förs när det gäller doktorandtiden. Jag förstår
              inte detta. Utbildningsbidrag ska vi inte ha, men stipendier kan
              tydligen vara bra i början. Det blir en logisk kullerbytta. Antingen
              är det bra eller så är det inte bra. Man kan inte både ha kakan
              och äta upp den, utan det handlar om att se på helheten.
            </seg>
            <seg n="b63597fb">
              I förlängningen av frågan finns postdoktorerna. Många av dem
              har det oerhört kämpigt på grund av detta. Tidningen Curie har
              tittat på denna grupp och skrivit en artikel som är baserad på
              undervisningen vid KI. Där visar det sig att utländska postdoktorer
              har det jobbigt eftersom de får stipendiet halvårsvis. Nu har
              KI tittat över situationen, men det halvårsvisa systemet gör att
              det blir problem med personnummer, banklån och så vidare. Det
              är ingen bra situation.
            </seg>
            <seg n="7b45e505">
              Allt detta sammantaget leder för oss socialdemokrater fram till
              att vi har sagt att vi vill ta bort utbildningsbidraget helt och
              hållet och även stipendiefinansieringen. Detta är någonting som
              ligger i tiden och har framtiden för sig. Man ger unga människor
              en annan situation att arbeta i både som doktorander och som postdoktorer.
            </seg>
            <seg n="6814b162">
              Jag tycker att regeringen även här är passiv och till och med
              har en ologisk politik vad gäller utbildningsbidrag och stipendiefinansiering.
              Det är dags att sätta ned bägge fötterna och säga: Nu får det
              vara slut med både utbildningsbidrag och stipendiefinansiering!
            </seg>
          </u>
          <note type="speaker" n="e4d8006c">
            Anf. 31 Utbildningsminister JAN BJÖRKLUND (FP):
          </note>
          <u who="jan_bjorklund_utbildningsm" xml:id="i-952c70bc421cb80c-14" n="c05f157b">
            <seg n="0ec895ee">
              Fru talman! Det finns en skillnad. Om den privata Handelshögskolan
              vill ha stipendier för sin utbildning och det finns människor
              som är beredda att söka dessa förstår inte jag varför Thomas Strand
              ska förbjuda detta. Det är obegripligt. Utbildningsbidraget, däremot,
              finns därför att man har rätt att vara anställd i tre år. Utbildningsbidraget
              har täckt upp det fjärde året. Men om vi nu säger att man har
              rätt att vara anställd i fyra år försvinner utbildningsbidraget.
              Det är inte så svårt att förstå. En stipendiefinansierad forskarkarriär
              är inte alls något ovanligt i stora delar av världen. Om några
              vill ha det så och om individerna söker stipendier förstår jag
              uppriktigt sagt inte problemet.
            </seg>
            <seg n="3cbdeeb4">
              Däremot tycker jag att man ska ha en anställning för de statliga
              forskartjänsterna. Men om några utöver detta vill ha stipendiefinansiering
              förstår jag inte varför man ska vara så klåfingrig och gå in och
              förbjuda saker. Det blir ju mycket färre som får plats om man
              väljer Thomas Strands lösning och förbjuder dessa stipendiater.
              Det blir mycket färre doktorer i framtiden. Jag förstår alltså
              inte resonemanget.
            </seg>
            <seg n="81e24c70">
              Däremot delar jag uppfattningen att vi från statens sida bör
              erbjuda en anställning i fyra år. Det bör vara grundformen, men
              om någon utöver detta vill ha stipendieanställningar tycker jag
              inte att staten ska förbjuda detta.
            </seg>
          </u>
          <note type="speaker" n="190dbb2e">
            Anf. 32 THOMAS STRAND (S):
          </note>
          <u who="thomas_strand_a00e07" xml:id="i-5e0d8aefb5e753a8-5" n="54568617">
            <seg n="1d5cd754">
              Fru talman! Politik handlar hela tiden om att flytta fram positionerna.
              Om vi går tillbaka 100 år i tiden hade vi då en arbetsmiljö som
              vi inte vill ha i dag. Genom reformer och politiska förslag förbättrar
              vi arbetsmiljön, arbetssituationen och arbetsvillkoren.
            </seg>
            <seg n="a100bbf6">
              Samma sak gäller på skolor, på studiesidan, vid högskolor och
              i forskning; vi ska hela tiden sträva efter att förbättra situationen.
              Vi vill ha trygga forskare som vågar riskera och vågar forska.
              Man kanske är ensamstående med barn och har det inte så ekonomiskt
              fett, och då vill man kunna veta att man kan få en anställning
              som doktorand eller som postdoktor och slippa vara beroende av
              en osäker stipendiefinansiering. Det är bra mycket bättre.
            </seg>
            <seg n="8cd995e3">
              Det är väl ingen klåfingrighet att se till att vi får ett arbetsliv
              och en studiesituation som är bra för människan, bra för bildningen,
              bra för utbildningen och bra för forskningen. Det är utbildningsministern
              som är lite gammaldags när han tycker att det kan vara bra att
              gå på stipendium. Om man läser artiklar och lyssnar på postdoktorerna
              förstår man att de inte tycker att det är bra. De tycker att det
              är jättedåligt att vara beroende av stipendiefinansiering. De
              skulle vilja ha en annan tingens ordning. I Lund säger man att
              man vill ta bort stipendierna, för det är ingen bra tingens ordning.
            </seg>
            <seg n="fff2b29c">
              Detta säger mig att det borde vara en framsynt regerings högsta
              prioritet att se till att skaffa och få fram trygga arbetsvillkor,
              trygga studiesituationer och trygg forskningsmiljö för doktorander
              och postdoktorer. Sätt stopp för utbildningsbidrag, och sätt stopp
              för stipendiefinansiering!
            </seg>
          </u>
          <note type="speaker" n="a5ad0ca5">
            Anf. 33 Utbildningsminister JAN BJÖRKLUND (FP):
          </note>
          <u who="jan_bjorklund_utbildningsm" xml:id="i-952c70bc421cb80c-15" n="c05f157b">
            <seg n="4d8095de">
              Fru talman! Det är det som regeringen håller på att göra. Till
              skillnad från den förra regeringen, som inte gjorde någonting
              på området, har denna regering nu tagit bort ett år med utbildningsbidrag
              och infört anställningsrätt, och vi kommer att göra det också
              för det sista året.
            </seg>
            <seg n="d82ab907">
              Thomas Strand hänvisar till att någon säger: Jag vill gärna ha
              mer betalt. Det förstår väl jag också; om individen får välja
              mellan att få stipendier eller lön tror jag att man hellre går
              på lön. Det är inte detta det handlar om. Om vi nu inrättar ett
              antal tjänster med lön är det klart att de flesta vill ha dem.
            </seg>
            <seg n="9d181d40">
              Men om de som inte får plats vill söka stipendier förstår inte
              jag varför det skulle vara förbjudet. Man sparkar ju ut ett antal
              forskarstuderande med denna typ av reformer. Om var och en ska
              få pengar räcker de till färre individer; det är detta som är
              den andra sidan av det som Thomas Strand säger. Det blir färre
              forskare med den modell som han föreslår.
            </seg>
            <seg n="f7a03ff6">
              Vi är beredda att ta bort utbildningsbidragen. Vi tycker att
              de ska bort. Som Thomas Strand säger är det knappt något problem
              längre, för de flesta har redan gjort det. Vi vill införa en rätt
              till anställning. Vid detta årsskifte tog vi halva steget på denna
              väg. Den förra regeringen gjorde aldrig något på detta område.
            </seg>
          </u>
          <note n="15c1c3a3">
            Överläggningen var härmed avslutad.
          </note>
          <note n="0284d4d5">
            11 § Svar på interpellation 2013/14:166 om basresurser till forskning
            vid alla lärosäten
          </note>
          <note type="speaker" n="c5d2ecb0">
            Anf. 34 Utbildningsminister JAN BJÖRKLUND (FP):
          </note>
          <u who="jan_bjorklund_utbildningsm" xml:id="i-952c70bc421cb80c-16" n="c05f157b">
            <seg n="a2c70a2a">
              Fru talman! Thomas Strand har frågat mig vilka åtgärder jag är
              beredd att vidta för att alla lärosäten ska behandlas på ett rättvist
              och likvärdigt sätt.
            </seg>
            <seg n="64ae28d9">
              Regeringens mål för forskningspolitiken är att Sverige ska vara
              en framstående forskningsnation, där forskning och innovation
              bedrivs med hög kvalitet och bidrar till samhällets utveckling
              och näringslivets konkurrenskraft.
            </seg>
            <seg n="2effb2b8">
              I propositionen Ett lyft för forskning och innovation (prop.
              2008/09:50) presenterades ett nytt system för fördelning av nya
              medel och omfördelning av anslagen för forskning och forskarutbildning.
              Utgångspunkten för det nya systemet är att delar av forskningsanslagen
              bör fördelas utifrån kvalitetskriterier. Syftet med fördelningsmodellen
              är att premiera kvalitet i forskningen och att ge ledningarna
              vid universitet och högskolor incitament att vidta åtgärder för
              att öka kvaliteten och konkurrenskraften i den forskning som utförs
              vid lärosätena.
            </seg>
            <seg n="169d5dd6">
              I propositionen Forskning och innovation (prop. 2012/13:30) utvecklades
              resursfördelningsmodellen ytterligare, och en större andel medel
              föreslogs fördelas efter kvalitet. I den utvecklade modellen garanteras
              de lärosäten som ingår i resursfördelningsmodellen ett belopp
              för forskning motsvarande 8 000 kronor per helårsstudent. Denna
              basresurs bör gälla hela perioden 2013–2016, men ett garanterat
              tillskott gäller bara för 2014.
            </seg>
            <seg n="cb135a18">
              Systemet omfattar universitet och högskolor med statlig huvudman
              och de båda tidigare statliga lärosäten som ombildats till stiftelser,
              Chalmers och Högskolan i Jönköping, för vilka utgångspunkten är
              att de ska ha motsvarande förutsättningar. Handelshögskolan i
              Helsingfors ingår däremot inte i resursfördelningsmodellen, vilket
              interpellanten felaktigt påstår.
            </seg>
            <seg n="ade8db87">
              För att forskning och forskarutbildning ska kunna bedrivas med
              hög kvalitet krävs en viss omfattning på verksamheten. De konstnärliga
              högskolorna är av den anledningen undantagna från resursfördelningsmodellen.
              Bedömningen har gjorts att dessa lärosäten inte har en tillräcklig
              volym forskning för att göra det meningsfullt att tillämpa en
              resursmodell som bland annat bygger på publiceringar och citeringar.
            </seg>
            <seg n="1ffa50db">
              Det är enligt regeringens mening inte heller rimligt att staten
              tar ett generellt ansvar för de enskilda utbildningsanordnarnas
              förutsättningar att bedriva utbildning och, där det är aktuellt,
              forskning. De enskilda utbildningsanordnarna är olika stora, har
              olika mål och olika organisationsformer. De omfattas heller inte
              generellt av den statliga styrningen och de begränsningar som
              följer av den. Det gör att deras förutsättningar att ta emot externa
              medel och att bedriva utbildning och forskning skiljer sig från
              de statliga myndigheternas möjligheter att göra det.
            </seg>
            <seg n="57183012">
              Det bör också framhållas att i motsats till vad interpellanten
              anför har riksdagen beslutat att Ersta Sköndal högskola och Sophiahemmet
              Högskola ska få ökade bidrag från och med 2014 för att förstärka
              sin vårdforskning. Bedömningen gjordes efter att dessa båda enskilda
              utbildningsanordnares forskning blivit externt utvärderad och
              befunnits hålla hög kvalitet.
            </seg>
          </u>
          <note type="speaker" n="f057b502">
            Anf. 35 THOMAS STRAND (S):
          </note>
          <u who="thomas_strand_a00e07" xml:id="i-5e0d8aefb5e753a8-6" n="54568617">
            <seg n="4fae1ed0">
              Fru talman! Än en gång vill jag börja med att tacka utbildningsministern
              för svaret. Jag kan samtidigt konstatera, efter att ha lyssnat
              till utbildningsministern, att han och regeringen inte tycker
              att alla lärosäten ska garanteras en viss basresurs för forskning.
            </seg>
            <seg n="a5d5d142">
              Jag vill också så här i början av mitt anförande korrigera utbildningsministern
              på en punkt. Jag har aldrig förnekat att Ersta Sköndal högskola
              eller Sophiahemmet Högskola får ökade bidrag för sin vårdforskning,
              som utbildningsministern sade. Vad jag i min interpellation vill
              diskutera är principen om en basresurs för forskning till alla
              lärosäten.
            </seg>
            <seg n="66ec9f68">
              Jag kan också konstatera att det visserligen är sant att Handelshögskolan
              i Helsingfors inte ingår i resursfördelningssystemet, där uttryckte
              jag mig slarvigt, men det finns ett avtal mellan staten och Handelshögskolan
              som medför ett årligt anslag till utbildning och forskning.
            </seg>
            <seg n="9bb99c35">
              Men åter till principen om en basresurs för forskning. Jag tycker
              att den ska gälla alla lärosäten som av staten godkänts att bedriva
              högskoleutbildning, oavsett om de är statliga eller enskilda.
              Det tycker inte utbildningsministern, och det tycker jag är märkligt
              med tanke på att jag kan konstatera att regeringen i sina två
              senaste forsknings- och innovationspropositioner angett att det
              är naturligt att alla lärosäten har en viss basresurs för forskning.
            </seg>
            <seg n="4776e678">
              I propositionen Forskning och innovation med nr 2012/13:30 skriver
              regeringen: För att garantera alla lärosäten en basresurs till
              forskning och forskarutbildning har respektive universitet och
              högskola garanterats ett belopp motsvarande 8 000 kronor per helårsstudent
              som inte har ingått i omfördelningen.
            </seg>
            <seg n="10b58b6b">
              Jag påminner mig också att den borgerliga regeringen efter valsegern
              2006 intensivt drev frågan om att det skulle vara rättvisa och
              lika bidragsvillkor för alla skolor oavsett om de var kommunala
              eller hade en fristående huvudman. Då hördes heller inget resonemang
              om att det inte skulle gälla skolor med färre elever. Nej, då
              var den politiska argumentationen att alla skolor skulle behandlas
              lika. Men som sagt, inom forskningspolitik gäller inte den principen.
            </seg>
            <seg n="2c060ee3">
              Jag tror att det är viktigt att alla lärosäten som bedriver högskoleutbildning
              ska ges en basresurs på 8 000 kronor. Vi har till och med sagt
              i vår forskningsmotion att vi vill höja beloppet till 10 000 kronor
              per helårsstudent.
            </seg>
            <seg n="9e0b2389">
              Det är viktigt att alla får den basresursen, eftersom resurser
              till forskning leder till en forskningsbaserad utbildning till
              gagn för studenterna och attraherar disputerade forskare till
              utlysta tjänster. Dessutom är de viktiga för en högskolas kvalitets-
              och utvecklingsarbete.
            </seg>
            <seg n="fa68778e">
              Det finns en risk att om man får ojämlika förutsättningar vad
              gäller forskningsresurser kan det inverka menligt vid kvalitetsutvärderingarna.
              Bristande resurser kan leda till kvalitetsbrister och till att
              examenstillstånd dras in.
            </seg>
            <seg n="213ec649">
              Om vi ska stärka en forskningsbaserad utbildning vid alla lärosäten
              behöver vi en basresurs till alla lärosäten. Jag beklagar att
              utbildningsministern inte tycker det utan i stället tycker att
              det är bra att vissa inte får den basresursen och andra får det.
            </seg>
          </u>
          <note type="speaker" n="b72799c9">
            Anf. 36 Utbildningsminister JAN BJÖRKLUND (FP):
          </note>
          <u who="jan_bjorklund_utbildningsm" xml:id="i-952c70bc421cb80c-17" n="c05f157b">
            <seg n="1a2cc0ce">
              Fru talman! Jag förstår inte riktigt Thomas Strand, för alla
              får ju en basresurs. Vi kan diskutera nivån på den, men alla får
              en basresurs för forskning. Sedan får de flesta mycket mer än
              den basresursen. Det är korrekt att några av de allra minsta,
              privata utbildningsanordnarna får ersättning på annat sätt. De
              privata som grundas helt vid sidan av staten har ett annat ersättningssystem
              med avtal med staten för olika åtaganden och så vidare. Handelshögskolan
              får ingen basresurs. Om man inför Thomas Strands system är det
              väl ytterligare ett tiotal miljoner till Wallenbergägda Handelshögskolan
              som det handlar om. Jag har inte uppfattat att de lider av resursbrist,
              men det är möjligt att de gör det. Det är väl det som är den stora
              förändringen med Thomas Strands förslag, för annars har alla offentliga
              lärosäten en basresurs.
            </seg>
            <seg n="0ba461e6">
              Några av de allra minsta lärosätena med andra typer av utbildningar
              – de konstnärliga, Försvarshögskolan, Gymnastik- och idrottshögskolan
              – får speciella pengar för sin sektorsforskning. De får ersättning
              på annat sätt. Det har riksdagen i fullständig enighet bestämt,
              och jag tror att det är ganska klokt. Konstnärlig forskning citeras
              inte i internationella vetenskapliga tidskrifter på samma sätt
              som annan vetenskaplig forskning vilket gör den senare mätbar.
              Det gör att man behöver ha andra regler. Men en basresurs har
              vi ju, så jag förstår inte riktigt vart Thomas Strand vill komma.
              Det verkar som att han försöker slå in öppna dörrar.
            </seg>
          </u>
          <note type="speaker" n="63a0d3d2">
            Anf. 37 THOMAS STRAND (S):
          </note>
          <u who="thomas_strand_a00e07" xml:id="i-5e0d8aefb5e753a8-7" n="54568617">
            <seg n="691b4bbf">
              Fru talman! Alla högskolor får inte del av den här basresursen
              på 8 000 kronor per helårsstudent. Exempelvis Helsingforss musikpedagogiska
              institut, Ersta Sköndal högskola och de teologiska högskolorna
              får inte den resursen. De får ett anslag för utbildning. Inte
              heller de konstnärliga högskolorna får basresursen, säger utbildningsministern
              i svaret, men däremot har de ett speciellt anslag för konstnärlig
              forskning och forskarutbildning. Handelshögskolan får anslag för
              både utbildning och forskning i ett specialavtal. Men det finns
              några enskilda högskolor som står utanför det här systemet.
            </seg>
            <seg n="d0cdc901">
              Det jag säger är att vi borde ha ett system som innebär samma
              princip för alla. Är man godkänd som en högskola som kan ge högskoleutbildning
              borde man ha rätt till samma resurser som andra högskolor. Våra
              teologiska högskolor forskar också, och det här är stöd för forskningen
              och för att utveckla kvaliteten.
            </seg>
            <seg n="3dc3d99c">
              Det här handlar också om rättvisa. Om en student väljer en sådan
              här skola, SMI eller en annan skola, genererar det inte de här
              8 000 kronorna i basresurs till forskning. Men om eleven skulle
              välja exempelvis Lund eller Högskolan i Borås genererar det 8
              000 kronor. Skolan får alltså, eller får inte, basresurs beroende
              på hur eleven väljer. Det är diskriminerande och inte riktigt
              demokratiskt eller studentvänligt, tycker jag, när man ser det
              ur det perspektivet. Nog har vi alltså problem med detta som behöver
              rättas till.
            </seg>
            <seg n="d9999c17">
              Vi var några socialdemokrater som före jul besökte Helsingforss
              musikpedagogiska institut som bedriver en förnämlig utbildning
              på musiksidan och på danssidan. De berättade för oss att de har
              framfört frågan om varför de inte får den här basresursen till
              regeringen flera gånger men aldrig fått något riktigt svar. Det
              är inga astronomiska summor vi pratar om, men de säger att om
              de skulle ha fått den resursen skulle de ha kunnat attrahera disputerade
              forskare till utlysta tjänster, de skulle kunna bedriva forskning
              i instrumental- och sångpedagogik särskilt för barn och ungdomar
              och de skulle kunna ha möjlighet att få examenstillstånd för nya
              områden som danspedagogik och utbildning på avancerad nivå inom
              musikpedagogik. Det skulle också ge möjlighet att utveckla bra
              samverkansformer med andra lärosäten.
            </seg>
            <seg n="c6bc2aff">
              Vi skulle kunna lyfta fram fler exempel från olika enskilda högskolor
              som säger samma sak, nämligen att den här basresursen skulle vara
              en kvalitativt värdefull insats för att utveckla högskolans verksamhet.
            </seg>
            <seg n="f0226aa7">
              Därför är detta en fråga som handlar om rättvisa och lika villkor.
              Precis som vi har rättvisa villkor när det gäller kommunala och
              fristående skolor borde det också finnas när det gäller den högre
              utbildningen för de lärosäten som är godkända av staten för att
              ge högskoleutbildning och utfärda examina. Jag förstår inte varför
              vissa ska undantas.
            </seg>
            <seg n="764a334f">
              Det handlar inte om stora pengar. Regeringen var i sin senaste
              budget beredd att satsa som mest 15 miljarder på att sänka skatter.
              Det är inte de nivåerna vi talar om här. Men viljan att ge rättvisa
              förutsättningar för alla lärosäten finns tydligen inte.
            </seg>
          </u>
          <note type="speaker" n="2092167d">
            Anf. 38 Utbildningsminister JAN BJÖRKLUND (FP):
          </note>
          <u who="jan_bjorklund_utbildningsm" xml:id="i-952c70bc421cb80c-18" n="c05f157b">
            <seg n="c0431c71">
              Fru talman! Är det någon sektor som har fått anslagsökningar
              under denna regeringsperiod är det högskolor och universitet,
              även de enskilda. Ersta Sköndal, Sophiahemmet med flera har fått
              stora ökningar i sina anslag från staten. Vi kan också se att
              Ersta Sköndal har fått ökade forskningsintäkter med 22 procent
              sedan 2008. Det är en högre andel än de vanliga lärosätena har
              fått.
            </seg>
            <seg n="7d365f4c">
              Jag utesluter inte i framtiden en sådan utveckling som Thomas
              Strand beskriver. Men man får inte basresurser för forskning bara
              för att man har studenter, utan man får det om man har forskning.
              Jag utesluter inte att några av dem uppfyller det kriteriet. Handelshögskolan
              har ett eget avtal med staten, och det finns flera andra som också
              har olika typer av associationsavtal med staten, där det finns
              finansiering lierad för utbildning och annat.
            </seg>
            <seg n="c0ab0f55">
              Det finns ingen helig gräns där vissa är innanför och utanför,
              utan det går alltid att diskutera. Här i riksdagen kan vi inte
              debattera en enskild högskola, utan vi måste ha generella regler.
              Det finns dock inga hinder för de högskolor som Thomas Strand
              räknar upp att ansöka om att komma in i de statliga forskningsanslagen
              om det anses finnas behov av det, alltså om de har forskningsambitioner
              och staten anser att det är realistiskt. Det finns inga som helst
              hinder för det. Men att utlova generella basresurser till en grupp
              lärosäten utan föregående kvalitetsgranskning bör riksdagen inte
              göra.
            </seg>
          </u>
          <note type="speaker" n="2dce8fd4">
            Anf. 39 THOMAS STRAND (S):
          </note>
          <u who="thomas_strand_a00e07" xml:id="i-5e0d8aefb5e753a8-8" n="54568617">
            <seg n="9a28b7e3">
              Fru talman! Det är bra att Ersta Sköndal och Sophiahemmet har
              fått mer resurser till vårdforskning. Det tycker jag är bra.
            </seg>
            <seg n="365380a1">
              Det vi nu diskuterar är hur vi stärker kvaliteten och forskningen
              vid alla våra högskolor. Den idé som vi socialdemokrater har är
              att om man har en högskoleutbildning ska den vara forskningsbaserad.
              Det är oerhört viktigt. Därför behövs det forskning vid alla våra
              högskolor.
            </seg>
            <seg n="1ca3ad86">
              En liten högskola har givetvis mindre forskning än ett stort
              universitet, men det behövs resurser. Det är det som enskilda
              högskolor frågar efter. De frågar varför de inte får del av basresurserna
              för att stärka sin forskningsdel. Jag har sagt några vad det handlar
              om.
            </seg>
            <seg n="eba2f0c4">
              Det är ändå glädjande att utbildningsministern öppnar för att
              detta skulle kunna bli verklighet, givetvis under förutsättning
              att det är kvalitet. I min interpellation har jag drivit att han
              borde titta på den här frågan och se över om det inte är dags.
              Är man godkänd av staten och har en god högskoleutbildning som
              har forskning ska man inte missgynnas bara för att man är liten
              och inte har många studenter. Man behöver också en forskningsbaserad
              undervisning.
            </seg>
            <seg n="f56836f5">
              Jag tar denna signal, utbildningsministern, som ett positivt
              besked om att det jag säger i interpellationen och de frågor jag
              tar upp där är sådant som regeringen inte är främmande för. Men
              då får utbildningsministern skynda på om han vill göra en förändring,
              för det är val om ett halvår. Annars blir det vi som får ta tag
              i detta.
            </seg>
          </u>
          <note type="speaker" n="243570bd">
            Anf. 40 Utbildningsminister JAN BJÖRKLUND (FP):
          </note>
          <u who="jan_bjorklund_utbildningsm" xml:id="i-952c70bc421cb80c-19" n="c05f157b">
            <seg n="c16df2d2">
              Fru talman! Den där stöddiga tonen skulle jag passa mig för.
              Bara för att man leder i opinionsmätningar är inte valet avgjort.
            </seg>
            <seg n="f943094e">
              De privata lärosätena ligger regeringen varmt om hjärtat. De
              har tillförts ökade resurser både för utbildning och för forskning.
              Det är lite olika för de olika lärosätena. Jag tycker att de är
              ett bra komplement till det allmänna högskoleväsendet, och det
              finns inga principiella invändningar mot att de är enskilda. Men
              när interpellanten tar upp ett enskilt lärosäte och säger att
              just det borde få mer resurser handlar det om en avvägning som
              våra vetenskapliga myndigheter måste få göra. Det är de som ska
              avgöra om man uppfyller kvaliteten. Det finns dock inga invändningar
              av principiell karaktär från regeringen mot att inkludera fler
              av de mindre, privata lärosätena i forskningsfinansieringen.
            </seg>
          </u>
          <note n="15c1c3a3">
            Överläggningen var härmed avslutad.
          </note>
          <note n="9ec0ad20">
            12 § Svar på interpellation 2013/14:175 om de estetiska ämnenas
            betydelse
          </note>
          <note type="speaker" n="f906b235">
            Anf. 41 Utbildningsminister JAN BJÖRKLUND (FP):
          </note>
          <u who="jan_bjorklund_utbildningsm" xml:id="i-952c70bc421cb80c-20" n="c05f157b">
            <seg n="68ea9c59">
              Fru talman! Gunilla Svantorp har frågat mig om hur jag avser
              att arbeta för att svenska skolbarn som lämnar skolan har med
              sig nyckelkompetensen som handlar om kulturell medvetenhet och
              kulturella uttrycksformer.
            </seg>
            <seg n="b3af6eeb">
              Skolans uppdrag att förbereda alla elever för ett aktivt deltagande
              i samhällslivet vilar i hög grad på grundskolan, den skolform
              som omfattas av skolplikt. I grundskolan har de estetiska ämnena
              bild, musik och slöjd samma omfattning som tidigare samtidigt
              som det estetiska perspektivet har lyfts fram i flera andra ämnen.
              Dessutom har regeringen infört ett särskilt statsbidrag, Skapande
              skola, för grundskolan och förskoleklassen.
            </seg>
            <seg n="dd0cb22a">
              Regeringen anser att gymnasieskolan tydligt måste förbereda eleverna
              för fortsatta studier respektive yrkeslivet. Eleverna måste till
              exempel nå längre i sin yrkesutbildning än vad som tidigare var
              fallet. Därför har omfattningen av de gymnasiegemensamma ämnena,
              motsvarigheten till de tidigare kärnämnena, minskat till 600 gymnasiepoäng
              på yrkesprogrammen.
            </seg>
            <seg n="477c751a">
              Kärnämnet estetisk verksamhet hade tidigare en omfattning om
              50 gymnasiepoäng. Alla elever på nationella program har fått rätt
              att läsa minst en kurs i ett estetiskt ämne som individuellt val,
              men det är inte längre obligatoriskt. Eftersom kurserna i den
              nya gymnasieskolan med få undantag omfattar minst 100 gymnasiepoäng
              kommer de elever som väljer dessa kurser, och de är ganska många,
              att få ägna mer tid åt estetisk verksamhet än tidigare.
            </seg>
            <seg n="b3cf0abe">
              Vidare är det estetiska programmet i den nya gymnasieskolan,
              till skillnad från hur det var tidigare, tydligt högskoleförberedande.
              Dessutom upptas nästan hälften av detta program av olika estetiska
              ämnen beroende på hur eleverna väljer studieväg. Av statistik
              från Skolverket framgår att det estetiska programmet numera är
              mycket populärt och är det fjärde största programmet. Andelen
              elever som går programmet har ökat med mer än 30 procent jämfört
              med den gamla, socialdemokratiska gymnasieskolan.
            </seg>
            <seg n="32294c4a">
              Grundskolans innehåll och det estetiska programmets popularitet
              gör att jag inte är särskilt orolig för att den kreativa sektorn
              kommer att påverkas i någon högre grad av den senaste gymnasiereformen
              på annat sätt än att det estetiska programmet numera är mycket
              populärare än förut.
            </seg>
          </u>
          <note type="speaker" n="c32c9289">
            Anf. 42 GUNILLA SVANTORP (S):
          </note>
          <u who="gunilla_svantorp_099889" xml:id="i-38ef3e1199146eff-0" n="2346ecdc">
            <seg n="6bbc9e82">
              Fru talman! Jag vill börja med att tacka för svaret, men jag
              är inte riktigt nöjd med det. Som utbildningsminister har Jan
              Björklund varit med och sagt ja till att varje medlemsland i EU
              ska arbeta med de åtta nyckelkompetenser som man menar är viktigast
              för att människor ska bli fullvärdiga samhällsmedborgare, utveckla
              sin självkänsla och vara anställbara. En av de åtta nyckelkompetenserna
              är just kulturell medvetenhet och kulturella uttrycksformer. Samtidigt
              har Jan Björklund varit drivande i att ta bort estetiskt ämne
              som gymnasiegemensamt ämne. Dessa båda saker går inte ihop.
            </seg>
            <seg n="ae9a0e4b">
              Jag blir lite nyfiken på vilken vetenskap och beprövad forskning
              som låg till grund för beslutet om att ta bort ett ämne som har
              varit gymnasiegemensamt sedan 1994 och som väldigt mycket forskning
              visar har varit värdefullt för utvecklingen av vårt land.
            </seg>
            <seg n="7b432196">
              Att estetisk verksamhet genom politiska beslut försvinner som
              obligatoriskt ämne i gymnasieskolan är en tillbakagång. Risken
              är stor för att vi får ännu fler barn och ungdomar som misslyckas.
              Nu kommer Jan Björklund att svara och säga samma sak som han sade
              i svaret, alltså att ämnet inte alls har försvunnit och att det
              är valbart. Så är det, men man kan fundera på hur valbart det
              egentligen är när det ska konkurrera med andra ämnen som ger meritpoäng,
              vilket estetisk verksamhet inte gör. För att använda ungdomarnas
              uttryck går ämnet fetbort. Så säger ungdomarna. Det räknas inte.
            </seg>
            <seg n="f27a0b1e">
              Systemet gör att estetisk verksamhet blir en B-verksamhet, och
              det är sorgligt. Ju oviktigare vi gör den estetiska verksamheten,
              desto oviktigare blir den. Det är dessutom helt fel väg att gå
              med tanke på all forskning som visar på betydelsen av estetisk
              verksamhet, inte minst som viktig faktor för lärandet.
            </seg>
            <seg n="6cce6e2e">
              Ny hjärnforskning från Umeå universitet slår fast att rytm främjar
              problemlösning, och det är vedertagen kunskap att lärande befästs
              av att man målar, musicerar, gestaltar och så vidare.
            </seg>
            <seg n="d268915a">
              Elever som utövar konst och kultur blir både mer engagerade och
              mer ansvarsfulla. De presterar bättre i andra ämnen. Både jag
              och Jan Björklund vet att det är så. Och forskning visar att kultur
              har stor betydelse för folkhälsan. Vi mår bättre, och vi upplever
              mindre stress.
            </seg>
            <seg n="dd0d370a">
              Estetisk verksamhet handlar inte bara om att göra. Det handlar
              lika mycket om att tillägna sig kunskaper som bidrar till att
              öka barnens och ungdomarnas självförtroende och samarbetsförmåga.
              Det är kunskaper som är lika viktiga som att veta vad ett substantiv
              är.
            </seg>
            <seg n="d652f086">
              Fru talman! Jag skulle vilja att Jan Björklund berättar för mig
              vilken forskning han baserade beslutet att ta bort den estetiska
              verksamheten i gymnasieskolan på.
            </seg>
          </u>
          <note type="speaker" n="eef157b0">
            Anf. 43 Utbildningsminister JAN BJÖRKLUND (FP):
          </note>
          <u who="jan_bjorklund_utbildningsm" xml:id="i-952c70bc421cb80c-21" n="c05f157b">
            <seg n="73124c97">
              Fru talman! Beslutet baserades på den beprövade erfarenhet som
              fanns av gymnasiereformen 1994, att det bara var 60 procent av
              eleverna som fullföljde gymnasiet. Avhoppen skedde från yrkesprogrammen,
              och branscherna klagade över att yrkeskunskaperna var för låga.
              Därför var vi tvungna att genomföra minskningar av de ämnen som
              inte var direkt yrkesrelaterade. Det är en lång rad ämnen som
              har minskats i omfattning. Svaret på frågan om vad beslutet baserades
              på är beprövad erfarenhet.
            </seg>
            <seg n="782f4152">
              Nu har jag en motfråga till Gunilla Svantorp: Varför föreslår
              inte Socialdemokraterna att det ska återinföras, om ni nu tycker
              så?
            </seg>
          </u>
          <note type="speaker" n="3e388496">
            Anf. 44 GUNILLA SVANTORP (S):
          </note>
          <u who="gunilla_svantorp_099889" xml:id="i-38ef3e1199146eff-1" n="2346ecdc">
            <seg n="65d6a059">
              Fru talman! Svaret på frågan är naturligtvis att vi gör det.
              Det måste Jan Björklund se. Det står i vår kommittémotion. Det
              är klart att vi vill återinföra estetisk verksamhet i gymnasieskolan.
            </seg>
            <seg n="ce29e068">
              Det finns många forskare som man kan imponeras av, som hela tiden
              forskar kring vad estetisk verksamhet faktiskt betyder i skolan.
              Jan Björklund har haft en presskonferens i dag. Han sade så här
              förut: Jag tror att det är nyttigt att lyssna på internationell
              expertis som gör en oberoende granskning av svenskt skolväsen.
            </seg>
            <seg n="729ca5b3">
              Nu handlar det om någonting helt annat, men Jan Björklund måste
              ändå tycka att det är nyttigt att lyssna på oberoende forskare
              från andra ställen i världen som tycker någonting. Det finns en
              forskare som just har studerat estetisk verksamhet och kultur
              i skolan. Det är Anne Bamford. Hon har gjort en stor Unescoundersökning
              – den måste Jan Björklund vara väl bekant med, eller hur?
            </seg>
            <seg n="a18a74b1">
              Slutsatsen i den undersökningen, som pågick i många år och som
              omfattade väldigt många länder, var att konst, kultur och kreativitet
              är nyckeln till en framgångsrik skola. Rapporten beskriver bland
              annat att konst förekommer i de flesta länders läroplaner men
              att det finns ett glapp mellan vad som sägs och vad som faktiskt
              görs på skolorna. Konstundervisningen skiftar från land till land.
              Det finns en skillnad mellan undervisning i konstämnen och undervisning
              genom konst. Konstundervisning har inverkan på barnen, skolan
              och samhället. Och det finns fördelar med konstundervisningen
              men bara om den har hög kvalitet.
            </seg>
            <seg n="28a0a6ef">
              Där kan jag bli bekymrad över vad som ska hända med våra barn
              och deras möjligheter till estetisk verksamhet när regeringens
              budskap nu är att estetisk verksamhet inte är så viktig. Den är
              valbar för dem som vill, men den ger inga meritpoäng.
            </seg>
            <seg n="6844414e">
              Vem vill utbilda sig till lärare i de ämnena när regeringen säger
              att de inte är så viktiga? Och vad händer med vår konstundervisning
              på sikt om de som ska undervisa inte har relevant utbildning?
              Jo – det har Bamford visat – då sjunker resultaten.
            </seg>
            <seg n="83b6316b">
              Anne Bamford säger i den här utredningen att det finns hyllmeter
              med forskning som slår fast sambandet mellan estetisk verksamhet
              och lärande och som visar att det stärker elevernas kritiska tänkande.
            </seg>
            <seg n="17e0a853">
              Jag är lite nyfiken på vad Jan Björklund tycker om utredningen
              och hur han har lyft in den i sitt arbete.
            </seg>
            <seg n="39d19b3b">
              I interpellationssvaret säger Jan Björklund: Skolans uppdrag
              att förbereda alla elever för ett aktivt deltagande i samhällslivet
              vilar i hög grad på grundskolan.
            </seg>
            <seg n="7784da9e">
              Sedan tar det slut. Senare i svaret säger han nämligen: Regeringen
              anser att gymnasieskolan tydligt måste förbereda eleverna för
              fortsatta studier respektive yrkeslivet.
            </seg>
            <seg n="bdf0b808">
              Den där allmänbildningen, det där att få prova på och att lära
              sig nya saker hela tiden genom andra uttrycksformer, tar alltså
              slut efter grundskolan. Det ska sedan vara valbart för dem som
              då inte vill ta sig vidare till högskolan och behöver de poängen.
            </seg>
            <seg n="66e7584a">
              Jag förstår inte hur utbildningsministern tänker. Jag förstår
              inte vad han baserar det på.
            </seg>
          </u>
          <note type="speaker" n="93c35c38">
            Anf. 45 Utbildningsminister JAN BJÖRKLUND (FP):
          </note>
          <u who="jan_bjorklund_utbildningsm" xml:id="i-952c70bc421cb80c-22" n="c05f157b">
            <seg n="a02e140b">
              Fru talman! Det är väl i stort sett så som vartenda land i världen
              har organiserat sitt skolväsen. Allmänna medborgarkunskaper av
              typen allmänbildning, som alla måste ha med sig, måste man lägga
              i den obligatoriska grundskolan. De estetiska ämnena är väldigt
              stora i den svenska grundskolans timplan. De är mycket stora och
              omfattande. Det är flera olika ämnen. De är viktiga. Av precis
              alla de skäl som Gunilla Svantorp redogör för är ämnena viktiga.
              Den forskning som Gunilla Svantorp refererar till, och mycket
              annan kunskap vi har, är entydig på den punkten. De är viktiga.
              De är stora i den svenska grundskolan.
            </seg>
            <seg n="1b550c0f">
              Sedan kommer man till gymnasiet. Då väljer eleverna mellan olika
              programinriktningar, studieförberedande och yrkesförberedande.
              Sedan kommer man till universitetet. Någonstans på vägen minskar
              det utrymme där vi kan tvinga alla att läsa samma saker. Utbildningarna
              måste profileras mer. Gunilla Svantorp föreslår till exempel inte
              att det ska vara obligatoriskt för alla att läsa estetisk verksamhet
              på universitetet. Någonstans sätter vi en gräns för när eleverna
              ska få välja mer av vad de läser. I nästan hela världen är det
              på gymnasieskolan. Här är det numera också så.
            </seg>
            <seg n="a4271bb8">
              Under 20 års tid var det så att alla skulle läsa samma saker,
              men det var en skola där 40 procent hoppade av. Det var det som
              var problemet med gymnasiet. 40 procent hoppade av. Jag är inte
              säker på att vi har gjort tillräckligt med den reform vi nu har
              gjort för att se till att många fler går färdigt. Vi behöver profilera
              gymnasiet mer med olika utbildningsinriktningar.
            </seg>
            <seg n="2a904157">
              Jag delar uppfattningen om de estetiska ämnenas betydelse, men
              problemet med den gymnasieskola vi hade i 20 år var att 40 procent
              aldrig fullföljde utbildningen. Dem pratar Gunilla Svantorp aldrig
              om. Nästan hälften av varje årskull, i varje fall en tredjedel
              av varje årskull, hoppade av. Vet ni vad? De missade inte bara
              estetisk verksamhet. De missade läsning och matte och allting
              eftersom de hoppade av gymnasiet. Det var ett gymnasium där alla
              skulle stöpas i samma form och läsa samma saker. Det var därför
              vi gjorde om gymnasiet. Gunilla Svantorp pratar aldrig om de 40
              procent som hoppar av. Men många av dem går ut i ungdomsarbetslöshet.
            </seg>
            <seg n="5f6186f0">
              Jo, jag har sett, Gunilla Svantorp, att ni har en mening om att
              estetisk verksamhet ska återinföras. Men den halva miljard som
              det kostar att göra det finns inte med i er motion. Ni betalar
              det inte. Det är tydligen gratis att återinföra estetisk verksamhet.
              Eller ska ni ta det från något annat ämne? Berätta gärna från
              vilket i så fall! Berätta vilket ämne som ni ska skära ned i gymnasieskolan,
              Gunilla Svantorp! Annars fattas det en halv miljard i er motion.
            </seg>
            <seg n="c73a7cd8">
              Jag har haft ett par debatter med socialdemokrater under eftermiddagen.
              De står alla här framme och säger: Det här måste lyftas in mer.
              Det här ska in mer, och det här ska in mer.
            </seg>
            <seg n="66aec9a2">
              Till sist går det liksom inte ihop. Det går inte att lyfta in
              allting ännu mer i skolan. Något måste bort, eller så kostar det
              en massa pengar. Ni har inga svar på det.
            </seg>
            <seg n="113936ab">
              Berätta gärna vad det är som ska bort, Gunilla Svantorp, för
              att man ska få in det här som ett obligatoriskt ämne i gymnasieskolan.
            </seg>
          </u>
          <note type="speaker" n="6fa0ac3f">
            Anf. 46 GUNILLA SVANTORP (S):
          </note>
          <u who="gunilla_svantorp_099889" xml:id="i-38ef3e1199146eff-2" n="2346ecdc">
            <seg n="866e7692">
              Fru talman! Jan Björklund pratar alltid om dem som hoppade av
              Socialdemokraternas skola för åtta år sedan, men det är lika många
              som hoppar av Jan Björklunds skola just nu. Du har varit utbildningsminister
              i åtta år. Det är lika många som hoppar av nu. Det har inte hänt
              någonting.
            </seg>
            <seg n="f65e7837">
              Man kan stå här och säga att det tar tid. I dag har Jan Björklund
              sagt att det kommer att ta ännu längre tid, till 2018, innan någonting
              händer. Men så kan man inte ha det. Det säger sig självt.
            </seg>
            <seg n="5b26e4fe">
              Sedan är det en annan sak: Alla våra förslag är finansierade.
              Stå inte och påstå någonting annat.
            </seg>
            <seg n="5c616f7f">
              I den här debatten har jag försökt att hålla mig till forskningens
              resultat, eftersom jag tycker att det är viktigt att vi inte bara
              tycker en massa saker utan också pratar om vad forskningen säger.
              Vi säger ju att vi ska ta till oss vad forskningen säger. Jag
              tycker kanske inte alltid att Jan Björklund gör det, och det vill
              jag lyfta upp.
            </seg>
            <seg n="4dd634e7">
              Forskningen visar olika sidor, men ju mer ett område beforskas,
              desto mer väger det oftast över på den ena sidan. Så är det. Och
              när det handlar om estetisk verksamhet finns det nästan ingen
              annan sida, för allting väger över till att det är stimulerande
              och bra för de andra ämnena om man också får använda alla uttrycksformer.
              Därför är det jätteförvånande för mig att man kan fatta ett beslut
              om att ta bort estetisk verksamhet som gymnasiegemensamt ämne
              och säga att det beror på – vad sade du – beprövad erfarenhet.
              Var då? Vilken då? De hoppar av. Ja, men det gör de nu också.
              Visa mig den forskning som visar att detta beror på att de hoppade
              av skolan! Jag tror inte på det. Det är bara ett argument.
            </seg>
            <seg n="21958e70">
              För mig är det självklart. Om en skolklass jobbar med en pjäs
              eller en väggmålning eller gör någonting tillsammans konkurrerar
              man inte. Då skapar man någonting tillsammans, någonting som man
              har nytta av i resten av sitt liv, oavsett om man gör det i grundskolan
              eller på gymnasiet. Vad tycker Jan Björklund om det?
            </seg>
          </u>
          <note type="speaker" n="c27ae545">
            Anf. 47 Utbildningsminister JAN BJÖRKLUND (FP):
          </note>
          <u who="jan_bjorklund_utbildningsm" xml:id="i-952c70bc421cb80c-23" n="c05f157b">
            <seg n="ec6fa1cc">
              Fru talman! Schemautrymmet är ändå till sist begränsat. Det är
              vad det handlar om. Den beprövade erfarenheten visade att yrkesutbildningarna
              i den svenska gymnasieskolan inte gav tillräckligt mycket yrkesträning
              i de olika ämnen som framtida yrkesarbetare i olika branscher
              förväntades ha. Vi var tvungna att öka yrkeskunskaperna. Då hade
              vi en mycket omfattande gemensam gymnasiekärna av ämnen som inte
              var yrkesrelaterade och som nu har krympt något. Det har gått
              ut över ett antal ämnen.
            </seg>
            <seg n="b57cbd32">
              Tidigare byggde fördelningen av ämnen på en föreställning från
              90-talet om att alla ska bli akademiker, att det inte längre behövs
              några yrkesarbetare. Men det var helt fel. Branscherna skriker
              efter arbetskraft. Vi måste lyfta fram yrkesämnena i yrkesutbildningen.
              Då kan inte alla andra ämnen – hur viktiga de än är – vara obligatoriska.
              Det går inte ihop.
            </seg>
            <seg n="23f3d2dd">
              Jag hade nyss en debatt med andra socialdemokrater om ytterligare
              ämnen som borde vara obligatoriska. Jag kan ha debatter varenda
              dag om allt som borde vara obligatoriskt. Men till sist måste
              schemat gå ihop.
            </seg>
            <seg n="82b1fb14">
              Jag konstaterar att er budget går ihop om ni är beredda att skära
              bort något annat för att få in de estetiska ämnena igen. Jag fick
              inget svar, men vi ska försöka pressa er på svaret: Vad är det
              ni ska ta bort? Om dessa ämnen ska tillföras schemat kostar det
              en halv miljard. De pengarna finns inte i er budgetmotion, Gunilla
              Svantorp.
            </seg>
            <seg n="5237f531">
              Det är viktigt att man är hederlig och ärlig i kammaren. Man
              kan säga att man är för det eller det, men det kostar pengar.
              Då måste man också redovisa hur det ska betalas. Det har ni inte
              gjort. Det är inte ärligt.
            </seg>
          </u>
          <note n="15c1c3a3">
            Överläggningen var härmed avslutad.
          </note>
          <note n="39060758">
            13 § Svar på interpellation 2013/14:185 om lärarlegitimationerna
          </note>
          <note type="speaker" n="4b616188">
            Anf. 48 Utbildningsminister JAN BJÖRKLUND (FP):
          </note>
          <u who="jan_bjorklund_utbildningsm" xml:id="i-952c70bc421cb80c-24" n="c05f157b">
            <seg n="7339a60f">
              Fru talman! Cecilia Dalman Eek har frågat mig vilka erfarenheter
              jag drar av misslyckandena, hafsigheten och de ständiga återtågen
              i legitimationsreformen samt vilka åtgärder jag kommer att vidta
              för att den fortsatta hanteringen inte ska präglas av osäkerhet
              för den individuella läraren.
            </seg>
            <seg n="deaaa6a0">
              Den avgörande faktorn för att förbättra resultaten i skolan är
              skickliga lärare, och regeringens mål är att alla elever ska undervisas
              av väl kvalificerade lärare. Två viktiga reformer för att åstadkomma
              detta är dels en ny lärarutbildning, dels en legitimation för
              yrket tillsammans med skärpta behörighetskrav för att undervisa.
              Lärarlegitimationen är en tydlig kvalitetsstämpel, och den kan
              återkallas om läraren på någon av de grunder som anges i skollagen
              visar sig olämplig att bedriva undervisning. Legitimationen bidrar
              också till att höja läraryrkets attraktionskraft, och vi ser nu,
              glädjande nog, ett ökande söktryck till lärarutbildningen.
            </seg>
            <seg n="a9023e6b">
              En reform av den här omfattningen är komplex att genomföra på
              grund av kommunernas tidigare agerande. När legitimationsreformen
              sjösattes hade kommunerna under en längre tid inte följt upp vilken
              utbildning och därmed behörighet de anställda lärarna hade. Det
              var också en av anledningarna till att behörighetskraven skärptes.
            </seg>
            <seg n="85ce9f6d">
              Nu, i januari 2014, har Skolverket utfärdat ca 170 000 legitimationer.
              Regeringen har också tagit initiativ till ett antal förändringar
              i systemet mot bakgrund av ny information som framkommit efter
              hand under legitimationsarbetet. Bland annat handlar det om övergångsregler
              som regeringen och lärarfacken gemensamt har kommit fram till,
              i syfte att behålla den kompetens som finns i skolan och för att
              få till stånd en så bra och smidig övergång som möjligt från ett
              gammalt system till ett nytt.
            </seg>
            <seg n="2158632c">
              Genom de åtgärder som regeringen har vidtagit präglas systemet
              nu av tydliga regler där den enskilda lärarens utbildning och
              yrkeserfarenhet tas till vara. Med lärarlegitimationen höjer vi
              kvaliteten i svensk skola.
            </seg>
          </u>
          <note type="speaker" n="6affbb12">
            Anf. 49 CECILIA DALMAN EEK (S):
          </note>
          <u who="cecilia_dalman_eek_f903b9" xml:id="i-147217871acf3905-0" n="9ae0b0a2">
            <seg n="f8df6cde">
              Fru talman! Jag får börja med att tacka utbildningsministern
              för svaret, även om det tog ett tag. Sex veckor är fyra veckor
              mer än vad det brukar ta för att få svar på en interpellation.
            </seg>
            <seg n="8ff24e1d">
              Kanske är det symtomatiskt att sedan jag lämnade in min interpellation
              till utbildningsministern har ännu en ny regel börjat gälla för
              lärarlegitimationer, nämligen för fritidspedagoger. Detta berättar
              Lärarförbundet i sin tidning. Fritidspedagoger kan, mycket glädjande,
              få behörighet, men det är inte för deras unika utbildning som
              fritidspedagoger utan i en del skolämnen.
            </seg>
            <seg n="c5ba919f">
              Beslutet att utfärda lärarlegitimationer är ett bra beslut. Socialdemokraterna
              har inte någon annan uppfattning. Vi tror, precis som regeringen,
              att det bidrar till att stärka lärares ställning, precis som lärarfacken
              säger, och att det kan säkra kompetensen i skolan. Vi delar analysen
              att det är en viktig uppgift.
            </seg>
            <seg n="53c3ad9c">
              Det var också därför som den socialdemokratiska regeringen tillsatte
              en utredning om vad som då kallades för auktorisation av lärare.
              Utredaren föreslog då ett lugnt och samlat införande och tänkte
              sig en tid om minst åtta år – men utbildningsministern hade bråttom.
              Kanske är det skälet till att genomförandet har präglats av en
              hattighet som har varit allvarlig för skolan och lärarna.
            </seg>
            <seg n="e386c2de">
              Även om införandet av legitimationen var tänkt som ett sätt att
              skapa ordning och reda – ordning och reda i skolan är något som
              utbildningsministern gärna och ofta pratar om – har inte just
              ordning och reda präglat genomförandet av reformen. Snarare har
              den präglats av osäkerhet om vilka långsiktiga regler och villkor
              som kommer att gälla. Eftersom jag får många mejl och frågor från
              lärare om vilka regler som möjligen kan tänkas gälla för dem i
              deras speciella fall kan jag föreställa mig hur Skolverket och
              Utbildningsdepartementet är fullständigt överösta av frågor. Detta
              är ett tecken på att stegen i legitimationsreformen är oerhört
              otydliga, snåriga, ogenomträngliga och inte rimliga.
            </seg>
            <seg n="89d64389">
              Jag nämner i min interpellation frågan om dispens och att ingen
              får en automatisk ny prövning. Sökanden har fått ett mejl av Skolverket
              där man påpekar att sökanden har blivit nekad legitimation men
              kan söka igen. Det kan handla om massor av papper som återigen
              ska skickas in – till exempel ska en ny erfarenhet bekräftas –
              fastän de redan insända papperen redan finns där. Detta sätter
              många lärare i en allvarlig situation. Det har också Lärarförbundet
              påpekat och skrivit om i tidningen. Där redogörs för många fall
              där det har blivit problem för lärarna.
            </seg>
            <seg n="82ef75fe">
              Den 5 december var datumet för när man inte längre kunde söka
              fast lärartjänst utan legitimation. Det här är någonting som stressar
              lärare och är därför ett problem för det som är vårt gemensamma
              syfte, nämligen att stärka lärarrollen och stärka lärarnas position
              och situation. Legitimationsreformen måste hanteras på ett rimligt
              sätt.
            </seg>
            <seg n="6d0e2775">
              Det är tråkigt att ministern inte har tagit till sig av erfarenheterna
              när det gäller hattigheten och inte säger sig vilja återkomma
              med förslag till åtgärder så att den fortsatta hanteringen inte
              ska präglas av samma osäkerhet.
            </seg>
          </u>
          <note type="speaker" n="d2501f9d">
            Anf. 50 ROGER HADDAD (FP):
          </note>
          <u who="roger_haddad_de36c7" xml:id="i-eb4762bd7c00a7cf-0" n="8c703863">
            <seg n="a62215f1">
              Fru talman! Det är intressant att lyssna på utskottskollegan
              Cecilia Dalman Eek. Det är sant att Socialdemokraterna tillsatte
              en auktorisationsutredning. Den skulle bara överväga om det gick
              att införa en lärarlegitimation i svensk skola. Skillnaden är
              att Folkpartiet kom till Utbildningsdepartementet och sade att
              det är en stor utmaning. Det går inte att ha ett system där staten
              inte ställer krav på lärarlegitimation eller några som helst nationella
              behörighetskrav för att till exempel undervisa i matematik. Budskapet
              var att vi ska ha en lärarlegitimation. Det är skillnad i ambitionen.
            </seg>
            <seg n="9c3f38a7">
              Cecilia Dalman Eek påstår att det har varit hafsigt, snabba ryck
              och osäkerhet. Utredningen påbörjades någon gång under 2007–2008.
              Reformen skulle ha genomförts 2012. Vi sköt på den till den 1
              december 2013, och den får full effekt 2015 med vissa övergångsregler
              2018.
            </seg>
            <seg n="d05b79d6">
              Att man kan kalla den processen för ett hafsverk med snabba ryck
              och säga att den inte är genomtänkt förstår inte jag. Vad är egentligen
              syftet med interpellationen, fru talman?
            </seg>
            <seg n="4508faa7">
              Den viktigaste delen är, som utbildningsministern påpekade, att
              vi har haft kommunala huvudmän som totalt struntat i vem som ställer
              sig i klassrummet och undervisar våra elever. 20 procent har ingen
              behörighet. 40 procent uppgår det till om vi även räknar in icke
              ämnesbehöriga. Samtliga studier, oavsett om det är en PISA-rapport
              eller Skolverkets eller Skolinspektionens rapport, visar att det
              är lärarens kunskaper och ämneskompetens som är det absolut viktigaste.
            </seg>
            <seg n="c6b60e94">
              Socialdemokratiska politiker har, fru talman, försökt underminera
              reformen hela tiden och ställde sig motvilligt bakom när vi tog
              beslutet i kammaren i mars 2011. Efter det riksdagsbeslutet har
              man kommit med nya propåer och nya förslag på undantag. Det som
              har varit problemet i svensk skolpolitik är att vi från staten
              har lyssnat för mycket på kommunerna, som har tänkt på ekonomi
              och inte på kvalitet. Har vi nu skärpta behörighetskrav och krav
              på lärarlegitimation så att våra ungdomar och elever undervisas
              av kompetenta lärare blir det lite konstigt när man säger sig
              hoppas på att ytterligare en yrkeskategori ska omfattas av denna
              viktiga reform. Jag har tidigare till och med sagt det att det
              är den absolut viktigaste skolreformen i svensk politik.
            </seg>
            <seg n="fa24233e">
              Jag tycker att vi har tagit vårt ansvar utifrån Skolverkets underlag.
              Vi har i den senaste budgeten ökat från 76 miljoner till 146 miljoner
              kronor för att hantera införandet av legitimationen.
            </seg>
          </u>
          <note type="speaker" n="714f7ee5">
            Anf. 51 Utbildningsminister JAN BJÖRKLUND (FP):
          </note>
          <u who="jan_bjorklund_utbildningsm" xml:id="i-952c70bc421cb80c-25" n="c05f157b">
            <seg n="d98dd358">
              Fru talman! Det var en sak som jag underskattade när vi satte
              i gång arbetet, det erkänner jag gärna, och det var det totala
              kaos som rådde av behörigheter för svensk lärarkår efter kommunaliseringen.
              Vad ni ställde till! Vad ni ställde till med kommunaliseringen
              med behörighetsreglerna som upphörde! Kommunerna fick själva bestämma
              fritt.
            </seg>
            <seg n="1c7f1f37">
              Nu ska man återskapa ett system med höga behörighetskrav. För
              att undervisa i ämnet i kemi ska man ha utbildning i ämnet kemi.
              För att undervisa i musik ska man själv ha utbildning i musik.
              Vi har lärare som har gått alla möjliga utbildningar genom åren.
              För dem som har lärarexamen är det enkelt; de får lärarlegitimation.
              Men andra har gått alla möjliga utbildningar. När man nu måste
              rekonstruera den utbildning som de gick 1968 undrar man: Vad var
              det för något? Så värderar man det. Det är inte så konstigt att
              lärare har gått dessa kurser, men ingen har haft koll. Kommunerna
              har haft noll koll på vad deras lärare har haft för utbildning.
            </seg>
            <seg n="ab3948f2">
              Jag trodde inte att det var så illa. Det trodde inte Skolverket
              heller, inte utredaren och inte heller riksdagen, inklusive er
              själva, som godkände det. Ingen trodde att det var så kaotiskt
              i kommunerna som det var. Det var därför det tog längre tid, och
              därför tog jag ansvaret att skjuta upp reformen ett år och fem
              månader. Den har trätt i kraft, och nu är allt på rull. Det är
              170 000 legitimationer. Det var ungefär så många som vi från början
              trodde skulle utfärdas. De är nu utfärdade. Man kan komplettera
              dessa på det sätt som en enig riksdag, inklusive Socialdemokraterna,
              har röstat för, vilket jag hörde att interpellanten var kritisk
              mot. Men ni har själva röstat för de regler som gäller. Det är
              ingenting konstigt med det.
            </seg>
            <seg n="1bfd66a9">
              Det är en aspekt till som man kan fundera över i efterhand. Jag
              har varit väldigt angelägen om att för att systemet få legitimitet
              bör lärarprofessionen, företrädd av två stora fackförbund, ställa
              upp på reglerna. Om det ena eller det andra fackförbundet är helt
              emot alltihop är det svårt att få legitimitet i systemet. Därför
              ägnade jag mycket tid åt att försöka ena de fackliga organisationerna.
              Vi lyckades till sist med de så kallade övergångsreglerna. Man
              kan säga att det ena fackförbundet ville att enbart en formell
              utbildning skulle räknas, medan det andra ville att yrkeserfarenhet,
              om man har undervisat i vissa ämnen, också skulle räknas. Vi hittade
              en kompromiss så att man får räkna det till en viss nivå. Vi fick
              enighet. Det tog längre tid att ena de två fackförbunden än vad
              jag hade hoppats, men det gick till slut. Det gör att vi nu en
              har stabilitet och enighet bland aktörerna kring detta system.
            </seg>
            <seg n="c5571606">
              Jag tror precis som Roger Haddad att det här långsiktigt är en
              av de allra viktigaste utbildningsreformer vi gör. Vi stadgar
              verkligen kraven på vilka som ska få undervisa våra barn i skolan
              och vilken utbildning de ska ha. Om man ska undervisa i historia
              ska man själv ha si och så mycket utbildning i historia. Sedan
              ska vederbörande vara lämplig i övrigt. Man kan inte bara ta in
              vikarier från gatan som får undervisa utan att man kollar vad
              de har för utbildning. Detta är den stora förändringen, en av
              de viktigaste förändringarna.
            </seg>
            <seg n="fc0d7686">
              Orsaken, Cecilia Dalman Eek, till att det tagit längre tid än
              vad vi från början förutsåg är det totala kaos som fanns vad gäller
              lärarbehörighet i svensk lärarkår sedan kommunaliseringen.
            </seg>
          </u>
          <note type="speaker" n="840cdcca">
            Anf. 52 CECILIA DALMAN EEK (S):
          </note>
          <u who="cecilia_dalman_eek_f903b9" xml:id="i-147217871acf3905-1" n="9ae0b0a2">
            <seg n="1366ea0b">
              Fru talman! Roger Haddad låter påskina att den här ambitionen
              inte fanns hos den förra, den socialdemokratiska, regeringen.
              Som jag sade i mitt första anförande tillsatte den en utredning
              om att auktorisera lärare. Vi såg samma problem som ni och delar
              grundanalysen. Utredaren Jan Björkman fick för nästa regering
              inte fortsätta det arbete som han hade påbörjat och där han kommit
              med förslag. Det är helt fel att säga att vi inte har den ambitionen,
              för den har vi.
            </seg>
            <seg n="a5e58f33">
              Dessutom blir det helt fel när man pratar om kaos som om det
              skulle vara kommunernas fel att det såg ut som det gjorde på Skolverket.
              Det hade med olika saker att göra. För att klara sin jätteuppgift
              tog man in extra personal som inte hade någon aning om vad det
              handlade om. Det är begripligt att man gjorde det. Men problemet
              var att lärarutbildningarna inte var ordentligt organiserade bakåt
              i tiden, vilket kan förklara det. Det är inte kommunernas fel;
              det handlar om lärarutbildningarna. Kursinnehållet var inte dokumenterat.
              Man kan väl förlåta dem för att de inte hade digitaliserat 10–20
              år gamla utbildningar.
            </seg>
            <seg n="d25de2fa">
              Varför var det så bråttom? Det är det som har orsakat problem
              för många lärare. Det är det jag kritiserar.
            </seg>
            <seg n="a200b866">
              Det är inte oppositionens fel att regeringen från början inte
              tagit med viktiga grupper. Det är inte oppositionens fel att förskollärare
              inte var med och att danspedagoger inte hade fått rätt hantering
              utan hamnade utanför och plötsligt inte kunde få någon legitimation.
              Det är inte oppositionens fel. När vi har påpekat det har vi fått
              kritik, men det är som sagt inte vårt fel men inte heller alltid
              Skolverkets fel. De lider av att de har en behörighetsförordning
              som ser ut som en stickbeskrivning. Det gör att de inte kan göra
              rimlighetsbedömningar. Det där är någonting som i sig är ett problem,
              och det har även Riksrevisionen påtalat. Där behövs mer strategisk
              styrning. Det spelar säkert roll för deras möjligheter att göra
              en bedömning i ett sammanhang där det självklart behöver göras.
            </seg>
            <seg n="39a52af9">
              Riksdagen har dessutom beslutat om ett tillkännagivande, där
              meningen är att regeringen ska återkomma med en plan för fler
              grupper som ska kunna legitimeras, till exempel lärare i modersmål.
              Det finns brister hos flera lärargrupper inom en del utbildningar.
              Man kan se att det finns problem med vad som kommer att hända
              och hur många det kommer att bli framöver. Ett problem gäller
              modersmålslärare. Vi tror att möjligheten till legitimation är
              ett sätt att stärka deras status precis som andra lärares. Men
              det gäller även andra lärare, till exempel yrkeslärare.
            </seg>
            <seg n="e7e36986">
              När återkommer utbildningsministern med en plan?
            </seg>
          </u>
          <note type="speaker" n="6dcab942">
            Anf. 53 ROGER HADDAD (FP):
          </note>
          <u who="roger_haddad_de36c7" xml:id="i-eb4762bd7c00a7cf-1" n="8c703863">
            <seg n="a2ac1edc">
              Fru talman! För någon månad sedan hade vi en skolpolitisk debatt
              i kammaren. Jag valde att i mitt anförande lyfta upp att Skolverket
              redan 2002 påpekade det allvarliga läget i svensk skola vad gäller
              behörighet och ämnesbehörighet. Skolministern minns jag då var
              socialdemokrat.
            </seg>
            <seg n="f9cd19eb">
              Ingenting gjordes av den dåvarande politiska ledningen 2002.
              Först någon gång 2005–2006 tillsattes en så kallad auktorisationsutredning
              som skulle undersöka om det går att genomföra, inte att utan om
              . Jan Björklund tillträdde som skolminister och lanserade förslaget
              att vi ska införa en lärarlegitimation med nationella behörighetskrav.
              Det är det som den 1 december 2013 trädde i kraft.
            </seg>
            <seg n="2047c5b3">
              Det här kostar pengar, och staten har skjutit till pengar utifrån
              Skolverkets dragningar i utbildningsutskottet. Tyvärr satt inte
              Cecilia Dalman Eek i utbildningsutskottet när vi fick rapportering
              var sjätte månad om de tekniska utmaningarna och om det stora
              trycket på att få komplettera och legitimera sig och man begärde
              mer resurser från regeringen.
            </seg>
            <seg n="45e8fd58">
              När vi har framställt detta till Utbildningsdepartementet har
              Skolverkets krav tillmötesgåtts. Därför är man nu uppe i 146 miljoner
              kronor för hantering av lärarlegitimationen.
            </seg>
            <seg n="dd081b58">
              Sedan pratar Cecilia Dalman Eek om modersmålslärarna och yrkeslärarna.
              Låt oss i första hand fokusera på det stora problemet. Nästan
              40 procent av lärarna i vissa kommuner har inte matematikbehörighet.
              Det var Sverigedemokraterna som lade fram förslaget att modersmålslärarna
              skulle omfattas. Tyvärr ställde ni er bakom det, men Sverigedemokraterna
              har helt andra motiv till det ställningstagandet.
            </seg>
          </u>
          <note type="speaker" n="6a25384c">
            Anf. 54 Utbildningsminister JAN BJÖRKLUND (FP):
          </note>
          <u who="jan_bjorklund_utbildningsm" xml:id="i-952c70bc421cb80c-26" n="c05f157b">
            <seg n="b1f271f1">
              Fru talman! Vill man sänka modersmålsämnet och yrkesämnena ska
              man kräva legitimation för anställning, det kan jag lova er. Då
              sänker ni ämnena. De lärarna rekryteras på ett helt annat sätt.
            </seg>
            <seg n="669a90f2">
              Det är 20-åringar som blir historielärare eller mattelärare efter
              en femårig lärarutbildning på universitetet. Sedan undervisar
              de i många år framöver.
            </seg>
            <seg n="142354f2">
              Yrkeslärare och modersmålslärare rekryteras ofta från personer
              i till exempel 40-årsåldern. En yrkeslärare rekryteras direkt
              från branschen. Ska ni kräva att dessa 40-åringar ska gå fem år
              på lärarhögskolan? Då kommer ni inte att få några yrkeslärare.
            </seg>
            <seg n="6fdc48e4">
              Det finns en viss grupp som genomgår utbildningen, men det kommer
              att bli en oerhörd brist. Följden blir att det inte går att fastanställa
              dessa personer. Snacka om otrygga anställningsformer!
            </seg>
            <seg n="b842b111">
              Det är samma sak med modersmålslärare. De rekryteras i respektive
              invandrargrupp. Det rör sig om personer mitt i livet som anses
              lämpliga. Det är inte 20-åringar som går på universitet i fem
              år. Men kräver ni att de ska gå många år på universitet för att
              de ska få fast anställning, då sänker ni ämnena.
            </seg>
            <seg n="1e9fedea">
              Att Sverigedemokraterna vill sänka modersmålsundervisningen förstår
              jag. Men att ni vill göra det fattar jag inte.
            </seg>
            <seg n="596dcd5e">
              Utredaren Jan Björkman hade i uppdrag att överväga om utifall
              detta eventuellt skulle införas. Det var skillnaden. Den utredning
              som vi tillsatte hade till uppdrag att föreslå införandet av en
              lärarlegitimation.
            </seg>
            <seg n="92075984">
              Det är ytterst mitt – och inte oppositionens – ansvar att tidtabellen
              inte hölls. Men orsaken till det var att varken jag eller någon
              annan förutsåg kaoset i kommunerna när det gällde behörigheter.
              Det hade inte hjälpt om Skolverket hade haft hundra ytterligare
              handläggare. Kommunerna hade inte någon koll på vad alla hade
              för utbildningar bakåt i tiden. Det var ju det som var orsaken.
            </seg>
            <seg n="2fb1d9b4">
              Fram till 1990, när staten styrde över skolan, var det noga med
              vilka som fick undervisa i olika ämnen. Skulle man undervisa i
              engelska skulle man ha utbildning i engelska. Så var det inte
              efter kommunaliseringen. De reglerna upphävde Göran Persson. Sedan
              fick kommunerna själva bestämma – kommunalt självstyre.
            </seg>
            <seg n="db8c91bc">
              Under 20 års tid anställdes massor av lärare utan att man hade
              koll på vad de hade för utbildning. Nu i efterhand ska man återskapa
              detta. Det har vi gjort, men det tog längre tid än vi trodde.
              Vi underskattade utmaningen och det kaos som hade skapats.
            </seg>
            <seg n="c8fbc237">
              Det är riktigt som Cecilia Dalman Eek säger, att även lärarutbildningen
              genom 1985 års och 2001 års reformer organiserades på ett sätt
              som inte alls var anpassat efter hur skolan var organiserad. Det
              var ju en del i nedbrytningen av ämnesindelningen i skolorna.
              Ämneskunskaperna var inte längre viktiga. Det viktiga var att
              man hade kunskap om processen. Det var en del av den utbildningspolitiken,
              och det är den som vi nu ska bort ifrån.
            </seg>
            <seg n="424b602e">
              Ja, legitimationerna tog längre tid än vad någon förutsåg. Det
              är ytterst mitt ansvar att ingen i hela systemet förutsåg detta.
              Inte heller jag förutsåg det. Det är mitt ansvar.
            </seg>
            <seg n="6e0aef71">
              Men nu är vi igenom detta. Nu är legitimationen på plats. Min
              bedömning är att det är en av de mest angelägna utbildningsreformerna,
              och det kommer att visa sig om ett antal år. Det är en av de viktigaste
              förändringarna att staga upp kompetens, behörighetskrav och legitimationskrav
              för dem som undervisar i skolan.
            </seg>
          </u>
          <note type="speaker" n="da7bc48e">
            Anf. 55 CECILIA DALMAN EEK (S):
          </note>
          <u who="cecilia_dalman_eek_f903b9" xml:id="i-147217871acf3905-2" n="9ae0b0a2">
            <seg n="5b963b83">
              Fru talman! Kanske är det den märkliga hållningen till yrket
              som stör mig i utbildningsministerns presentation. En lärare som
              undervisar i yrkeskunskap eller i en yrkesgren förväntas inte
              kunna skaffa sig de kunskaper som en teoretiskt icke tillräckligt
              utbildad lärare förväntas skaffa sig. Är det det förhållningssättet
              som vi har gentemot till exempel industrin? Den kunskapsintensiva
              industrin i Sverige är oerhört viktig. Givetvis måste det finnas
              lärare som är tillräckligt utbildade för att klara det.
            </seg>
            <seg n="7889b8c8">
              Har utbildningsministern hört talas om validering? Vilka förutsättningar
              ger man människor att arbeta med att förbättra sina kunskaper
              i sitt språk? Nöjer sig utbildningsministern med att den som har
              ett språk med sig hemifrån för evigt ska vara lärare i det språket?
              Så ska det givetvis inte vara. Jag skulle vilja se högre ambitioner
              där.
            </seg>
            <seg n="43cdba10">
              Vi kan inte utesluta att den stress som många lärare har berättat
              om under det här hattandet har påverkat deras arbete. Många säger
              att de har känt sig oerhört stressade över detta. Vem vet vad
              det har betytt för resultaten i skolan? Vem vet vad det har betytt
              för raset i PISA? Vem vet vad det har betytt för lärarens vilja
              att fortsätta att satsa på läraryrket?
            </seg>
            <seg n="f44dc3d9">
              Jag tror att detta är betydligt allvarligare än vad utbildningsministern
              vill ge sken av. Vi borde komma överens om att hattandets tid
              är förbi och göra upp en plan för det som resterar av den här
              reformens genomförande.
            </seg>
            <seg n="0c3dab2b">
              Jag återkommer till min fråga: När kommer ministern tillbaka
              med en sådan plan?
            </seg>
          </u>
          <note type="speaker" n="7cef85a3">
            Anf. 56 Utbildningsminister JAN BJÖRKLUND (FP):
          </note>
          <u who="jan_bjorklund_utbildningsm" xml:id="i-952c70bc421cb80c-27" n="c05f157b">
            <seg n="e77a6046">
              Fru talman! Jag uppfattar det som att den enda som vill ha ytterligare
              förändringar av reformen är interpellanten själv. Jag har inga
              planer på några ytterligare förändringar. Reformen ligger fast.
              Det är ju ni som har en massa yrkanden om förändringar. Det är
              ju om ni skulle vinna valet som det blir en massa hattande. Min
              bedömning är att reglerna nu ligger fast efter den stora överenskommelse
              som ingicks i våras av regeringen, lärarfacken, kommuner och landsting
              samt Friskolornas riksförbund.
            </seg>
            <seg n="de0004a4">
              Det kan kanske i framtiden vara enskildheter som behöver justeras.
              Jag uppfattar det som att det nu är ni som ska ändra en massa,
              och då blir det hattande. Avstå från det!
            </seg>
            <seg n="a7f30cb8">
              Jag erkänner att jag 2006 inte hade en aning om det kaos som
              kommunaliseringen hade vållat. Det är huvudutgångspunkten. Hade
              skolan förblivit statlig hade vi sluppit det kaoset. Men det berodde
              på att kommunerna i stor utsträckning struntade i att upprätthålla
              behörighetskraven. Det berodde i sin tur på de två stora flummiga
              lärarutbildningsreformer som Sverige genomgick 1985 och 2001 då
              man successivt strävade efter att upplösa ämneskompetenser. De
              var inte längre viktiga, utan det var pedagogiska processer som
              var det centrala. Nu återinför vi ämneskompetenser. Nu betalar
              vi ett pris genom PISA-undersökningen för 20 års misslyckad utbildningspolitik.
            </seg>
            <seg n="f9b07bcd">
              Lärarlegitimationerna är en av de viktigaste hörnstenarna för
              att återupprätta en kunskapsskola.
            </seg>
          </u>
          <note n="15c1c3a3">
            Överläggningen var härmed avslutad.
          </note>
          <note n="22a4192d">
            14 § Svar på interpellation 2013/14:138 om arbetsförhållanden
            för personal i äldreomsorgen
          </note>
          <note type="speaker" n="0121f50c">
            Anf. 57 Statsrådet MARIA LARSSON (KD):
          </note>
          <u who="maria_larsson_barn_och_al" xml:id="i-05225559573f2049-0" n="1a47d125">
            <seg n="9201328e">
              Fru talman! Eva Olofsson har frågat mig vilka åtgärder jag avser
              att vidta för att förbättra arbetsvillkoren och arbetsmiljön för
              personal i äldreomsorgen.
            </seg>
            <seg n="d3631c5c">
              Jag vill börja med att redovisa resultat från den senaste nationella
              brukarundersökningen. I år var det en totalundersökning där man
              gått ut med enkäter till samtliga personer i Sverige med hemtjänst
              i ordinärt boende samt boende på särskilt boende. 140 000 personer
              besvarade enkäten. Nästan alla äldre svarade att personalen alltid
              eller oftast brukar bemöta dem på ett bra sätt. De flesta känner
              också förtroende för personalen. Endast 0,53 procent i hemtjänst
              och 0,8 procent på särskilt boende tycker att de sällan eller
              aldrig får ett bra bemötande. Detta tycker jag är ett fantastiskt
              betyg på den äldrevård som utförs i vårt land.
            </seg>
            <seg n="90637297">
              En av de största utmaningarna för äldreomsorgen kommer att vara
              att rekrytera och behålla personal. Arbetsgivare måste kunna attrahera
              ny arbetskraft och göra yrkena inom äldreomsorgen attraktiva.
              Det är därför viktigt att lyfta fram det som är bra och inte svartmåla
              hela branschen.
            </seg>
            <seg n="43c036f5">
              Det är illavarslande att flera av Kommunals medlemmar i rapporten
              Stress och låg bemanning i äldreomsorgen – Kommunals medlemmar
              2012 uppger att de upplever sin arbetsmiljö som stressig, psykiskt
              ansträngande och ibland som en risk för de äldre till följd av
              låg bemanning.
            </seg>
            <seg n="0ff895e3">
              Personalens arbetssituation är främst en arbetsgivarfråga. Kommunernas
              ansvar för personalens arbetsvillkor, oavsett vilken utförare
              som driver verksamheten, måste både betonas och respekteras. Inte
              minst är det viktigt att den äldre bemöts med respekt och kompetens.
              Ett väl fungerande ledarskap är i sammanhanget en viktig komponent
              i att skapa en god arbetsmiljö och goda villkor för personalen.
            </seg>
            <seg n="1081e4da">
              I Kommunals rapport framkommer det också att kompetensutveckling
              upplevs som en bidragande faktor till att se möjligheterna att
              utvecklas i sin yrkesroll. Regeringen har vidtagit kraftfulla
              åtgärder för att effektivisera kvalitetsarbetet inom äldreomsorgen
              och däribland kompetenssatsningar för såväl personal som chefer.
            </seg>
            <seg n="716bfc13">
              Omvårdnadslyftet omfattar ca 1 miljard kronor under 2011–2014
              och syftar till att stärka den grundläggande kompetensen bland
              personalen. Sedan starten har ca 10 000 personer påbörjat utbildningsinsatser
              inom ramen för Omvårdnadslyftet.
            </seg>
            <seg n="2be7743a">
              Socialstyrelsen har under 2012–2013 haft uppdraget att fördela
              100 miljoner kronor i stimulansmedel till lokalt utformad utbildning
              för personer med särskilt ansvar för värdegrundsfrågor, så kallade
              värdegrundsledare, eller för att vidareutveckla funktioner med
              ett mer sammanhållet ansvar för sociala frågor.
            </seg>
            <seg n="6866f300">
              Regeringen har satsat på två värdegrundsutbildningar på högskolenivå
              för enhetschefer, MAS och MAR. I grundutbildningen Att leda och
              arbeta utifrån den nationella värdegrunden har ca 2 100 personer
              deltagit, och närmare 300 enhetschefer har deltagit i fördjupningsutbildningen
              Fördjupad värdegrundsutbildning med tonvikt på ledarskapet.
            </seg>
            <seg n="49338b2c">
              Regeringen har även satsat 100 miljoner kronor på en nationell
              ledarskapsutbildning för chefer i äldreomsorgen från i år fram
              till 2015. Utbildningen började denna höst, och det har till min
              glädje funnits ett stort intresse och en efterfrågan bland äldreomsorgens
              chefer för att genomgå denna utbildning.
            </seg>
            <seg n="b645dda9">
              I Socialstyrelsens lägesrapport för 2013 visas att andelen personal
              som har gymnasiekompetens, i både hemtjänst och särskilt boende,
              har ökat från 2009 till 2012.
            </seg>
            <seg n="157abe0d">
              Det är viktigt att omsorgen utförs av tillräckligt många medarbetare.
              Socialstyrelsen arbetar med att ta fram regler om bemanning i
              äldreomsorgen. Socialstyrelsen samarbetar med SKL i denna fråga
              för att utarbeta en samsyn kring regelverket och hur kvaliteten
              inom äldreomsorgen kan följas upp.
            </seg>
            <seg n="e2d18f59">
              Eva Olofsson uppger att det är låg personaltäthet inom äldreomsorgen.
              I en nyligen publicerad rapport från OECD har Sverige 130 personal
              per 1 000 personer över 65 år. Det är den högsta siffran bland
              OECD-länderna. Enligt Socialstyrelsens lägesrapport 2013 har antalet
              årsarbeten de senaste fem åren i stort sett varit oförändrat.
            </seg>
            <seg n="14571622">
              Regeringen gör också omfattande satsningar för att öka kvalitet
              och trygghet i äldreomsorgen. Satsningen på de mest sjuka äldre
              omfattar sammanlagt 4,3 miljarder kronor och syftar bland annat
              till att stimulera ett systematiskt förbättringsarbete. Exempelvis
              bidrar satsningen på kvalitetsregister till att ge personal goda
              förutsättningar och bättre verktyg för att utveckla och utföra
              sitt arbete.
            </seg>
            <seg n="9f24c849">
              Genom starkt ledarskap, att personalen får möjlighet att stärka
              sin kompetens och ökad tillgång till evidensbaserade metoder och
              arbetssätt får personalen bättre förutsättningar att minska sin
              stress och därmed minska risken för att den äldre kommer till
              skada.
            </seg>
          </u>
          <note type="speaker" n="2536ec8c">
            Anf. 58 EVA OLOFSSON (V):
          </note>
          <u who="eva_olofsson_7c489a" xml:id="i-a3da846855d869d8-0" n="263f2e0a" next="i-5d287aaa25db3e93-0">
            <seg n="cec8f916">
              Fru talman! Personalen i äldreomsorgen är den viktigaste resursen.
              Det är i mötet mellan undersköterskan och den äldre som har hemtjänst
              eller bor på äldreboende som vi får en riktigt bra äldreomsorg.
              Det är också i grunden där som inflytandet över vardagen skapas.
            </seg>
            <seg n="792af035">
              Ingen gång ser jag det tydligare än när jag själv en dag går
              med hemtjänsten eller, som jag gjorde för några dagar sedan, med
              undersköterskan Hanna på äldreboendet Gerdas gård i min hemstad
              Göteborg.
            </seg>
            <seg n="21aff359">
              Men det är också när jag besöker hemtjänst och äldreboenden runt
              om i landet och pratar med personal som jag får höra oron för
              de neddragningar som har skett och för att de ska bli fler. Jag
              får höra om orimliga arbetsscheman där man jobbar hur många timmar
              som helst över helgen och dubbla turer på sina håll där man får
              obetalda luckor mitt på dagen – en stress där man känner att man
              inte hinner med.
            </seg>
            <seg n="2931128c">
              Jag träffar också personal som är inne på timmar eller som vikarier
              och som bara längtar efter att kunna veta att man har en lön att
              betala hyran med när månaden är slut.
            </seg>
            <seg n="396501d0">
              I Kommunals rapport Stress och låg bemanning i äldreomsorgen
              framgår att mer än en femtedel av Kommunals medlemmar och en tredjedel
              av dem som är 35 år eller yngre svarar att de inte vill arbeta
              kvar i yrket eller branschen om tre år, och detta utifrån hur
              man i dag upplever arbetsvillkor och arbetsmiljö. Bland det som
              man tar fram finns stress och stor tidspress när man ska ge vård
              och omsorg till de äldre. Då blir arbetet inte bara fysiskt utan
              också psykiskt ansträngande.
            </seg>
            <seg n="0b19388c">
              En majoritet av dem som inte vill arbeta kvar säger att personalbemanningen
              minst en gång i veckan är så låg att de känner att de inte kan
              ge den hjälp de ska ge och att de minst en gång i veckan inte
              hinner ta längre raster som lunch och ofta inte heller kortare
              raster.
            </seg>
            <seg n="68f3c085">
              Det här skapar naturligtvis inte arbetsvillkor och arbetsmiljöer
              som gynnar att personal stannar kvar i äldreomsorgen. Då är det
              heller inte så konstigt att sjukskrivningarna ökar.
            </seg>
            <seg n="20fbde0e">
              Arbetsmiljöverket är ute och tittar och jämför hemtjänst med
              tekniska förvaltningar utifrån ett uppdrag från regeringen, och
              de konstaterar att det är stor skillnad mellan hemtjänstens arbetsmiljö,
              som de säger är alldeles för stressig och dålig, och den som finns
              på de tekniska förvaltningarna.
            </seg>
            <seg n="daf12dc1">
              Vad säger då minister Maria Larsson? Ja, det mesta är bra, regeringen
              satsar och antalet årsarbetare har de senaste fem åren varit i
              stort sett oförändrat. Men ministern glömmer att säga att andelen
              äldre har ökat, att de äldre kommer hem snabbare från sjukhusen
              och att de anhöriga tvingas göra mer i dag än vad de gjorde för
              ett antal år sedan.
            </seg>
            <seg n="4690a0e2">
              Det är en arbetsgivarfråga, säger Maria Larsson. Men för mig
              är detta att rekrytera och behålla personal en av de viktigaste
              strategiska frågorna. Att ha en lön att leva på och rimliga arbetsvillkor
              är en viktig jämställdhetsfråga för alla de kvinnor som bär upp
              äldreomsorgen.
            </seg>
            <seg n="1e1e0bd9">
              Det är därför vi i Vänsterpartiet öronmärker miljarder till mer
              personal i äldreomsorgen, har en tioårig kompetenssatsning med
              400 miljoner om året och utbildningsvikariat så att kommunerna
              har råd att ta in vikarier. Regeringens satsning har ju till stor
              del gått tillbaka eftersom kommunerna inte har haft råd att använda
              den. Det är också därför vi vill begränsa tillfälliga anställningar
              och satsa på heltid som rättighet och deltid som möjlighet.
            </seg>
            <seg n="5610af03">
              Jag har därför kvar min fråga till Maria Larsson: Är det inte
              fler åtgärder som behövs om vi ska kunna rekrytera inför den ökade
              andelen äldre framöver och om vi ska kunna behålla den personal
              vi har?
            </seg>
          </u>
          <note n="877860c6">
            Ajournering
          </note>
          <note n="53c18680">
            Kammaren beslutade kl. 15.57 på förslag av förste vice talmannen
            att ajournera förhandlingarna till kl. 18.00.
          </note>
          <u who="eva_olofsson_7c489a" xml:id="i-5d287aaa25db3e93-0" n="263f2e0a" prev="i-a3da846855d869d8-0">
            <seg n="e040c5d0">
              Återupptagna förhandlingar
            </seg>
          </u>
          <note n="6631c861">
            Förhandlingarna återupptogs kl. 18.00.
          </note>
          <note n="24e0d438">
            14 § (forts.) Svar på interpellation 2013/14:138 om arbetsförhållanden
            för personal i äldreomsorgen
          </note>
          <note type="speaker" n="00ec7d90">
            Anf. 59 Statsrådet MARIA LARSSON (KD):
          </note>
          <u who="maria_larsson_barn_och_al" xml:id="i-05225559573f2049-1" n="1a47d125">
            <seg n="d8d6aa30">
              Herr talman! Jag vill hålla med Eva Olofsson om att personalen
              är den viktigaste resursen i äldreomsorgen. För att få en väl
              fungerande äldreomsorg vet vi också att kontinuitet ger betydelsefull
              kvalitet och kvalitetshöjning för den äldre. Man uppskattar att
              det är samma personer från hemtjänsten som kommer tillbaka, att
              de inte är många och att man lär känna dem på ett personligt plan.
            </seg>
            <seg n="cec3923d">
              Detta väcker naturligtvis den stora framtidsfrågan: Hur ska vi
              klara personalförsörjningen i äldreomsorgen i framtiden? Jag brukar
              alltid säga att det handlar om att vara klok ute i kommunerna.
              Både Eva Olofsson och jag har varit kommunpolitiker. Det är kommunerna
              som har arbetsgivaransvaret, och jag har inte hört att Eva Olofsson
              vill flytta det till staten. Så har jag inte uppfattat henne,
              men har hon en annan mening är den naturligtvis av intresse.
            </seg>
            <seg n="66186d2c">
              Arbetsgivaransvaret som finns ute i kommunerna är det viktigt
              att man sköter på ett bra sätt. Det handlar om att erbjuda bra
              villkor så att man har personal som trivs och som stannar. Det
              är en ledningsfråga – man ska kunna ha ett gott chefskap och en
              god ledning för äldreomsorgen, en ledning som hinner vara ledare
              ute i verksamheterna, hinner med medarbetarsamtalen med alla sina
              medarbetare och så vidare.
            </seg>
            <seg n="54606084">
              Jag gläds åt att fyra femtedelar i Kommunals undersökning vill
              arbeta kvar om tre år, men vi vill naturligtvis se att alla tycker
              att yrket är så intressant att de vill stanna långsiktigt. Vi
              har försökt stödja kommunerna på ett påtagligt sätt, inte minst
              genom att möta upp med stimulanspengar för att vidareutveckla
              kvaliteten. Det är naturligtvis av avgörande betydelse för den
              enskilda anställda att man känner sig nöjd när man går hem efter
              sin arbetsdag.
            </seg>
            <seg n="2acc84d4">
              När jag är ute och reser får jag väldigt många positiva signaler
              om att det arbete som har inletts med stimulanspengar och med
              kvalitetsregisterarbetet som skapar mer professionella arbetssätt
              har varit väldigt positivt. Jag kan också läsa i Kommunals rapport
              att hälften av personalen har gått en utbildning eller kurs det
              senaste året. Det är ett gott betyg på att alla de kompetenssatsningar
              vi har gjort från regeringens sida verkligen har mött behovet
              hos många medarbetare i äldreomsorgen. Det är en viktig framtidsfråga.
            </seg>
            <seg n="40f6f5ee">
              Sedan handlar det naturligtvis också om att se till att man får
              jobba i den utsträckning man vill, att man inte får vikariat på
              vikariat utan får en fast anställning. Jag skulle vilja säga att
              kommunerna tjänar på det. Framför allt de äldre tjänar på det.
              Det är alltså en vinn–vinn-fråga ur alla aspekter.
            </seg>
            <seg n="1e6e301f">
              Jag är också lite intresserad, Eva Olofsson, av de beslut om
              sex timmars arbetsdag med bibehållen lön som Vänsterpartiet har
              fattat nu på sin kongress. Jag undrar lite vad det skulle handla
              om när det gäller ökade kostnader i äldreomsorgen. Ni har säkert
              tittat på det och gjort den typen av beräkningar. Jag tycker att
              det skulle vara jättebra att få en belysning av den frågan när
              vi nu har ett interpellationstillfälle.
            </seg>
          </u>
          <note type="speaker" n="ee854164">
            Anf. 60 EVA OLOFSSON (V):
          </note>
          <u who="eva_olofsson_7c489a" xml:id="i-eebf5ea7fdf50867-0" n="263f2e0a">
            <seg n="f7e51de5">
              Herr talman! Jag kan börja med sex timmars arbetsdag. Det finns
              nästan ingen fråga som bemöts mer positivt när man är ute och
              pratar med människor i äldreomsorgen. Många känner att de inte
              orkar jobba heltid med den stress och press som är.
            </seg>
            <seg n="91558e71">
              Kongressen beslutade att vi ska lyfta fram den här frågan tydligare
              men sade också tydligt att vi ska titta mycket mer konkret på
              hur det ska gå till att genomföra detta och att vi inte är färdiga
              med det jobbet. Det jobbet har vi alltså inte riktigt gjort än,
              men vi har sagt att vi ska göra det och kommer också att göra
              det.
            </seg>
            <seg n="2643f4fd">
              Det som gör mig fundersam är när barn- och äldreministern pratar
              om kommunernas ansvar. Det finns flera saker som underlättar för
              kommunerna att ta ansvar, till exempel att man räknar upp de statliga
              bidragen med pris- och lönehöjningar och att man satsar på välfärden
              i stället för att sänka skatterna.
            </seg>
            <seg n="3d84931b">
              När det gäller anställningsförhållanden är man väldigt påverkad
              av vad lagen om valfrihet har inneburit. En arbetslivsforskare
              som heter Annette Törnquist har precis gett ut en bok, Mångfaldens
              marknad och arbetets villkor , om följder av kundval i hemtjänsten.
              Hon har tydligt konstaterat det jag också har hört när jag har
              varit ute: Ja, vi vill ha många småföretag. Då ska vi inte ställa
              tuffa krav när det gäller anställningsvillkor.
            </seg>
            <seg n="b9174447">
              Törnquist kan också konstatera att små företag anställer väldigt
              få på fast heltid. Man ska ragga kunder, man kan bli av med äldre
              som har hemtjänst för att de byter men oftast för att de hamnar
              på sjukhus eller kanske går bort. Då blir det en liten del fast
              anställda och en stor del timanställda.
            </seg>
            <seg n="134b52a6">
              Men Törnquist har även funnit att man på grund av de låga kraven
              faktiskt utnyttjar personal. Icke-seriösa företagare går in där
              man inte har kollektivavtal. Majoriteten av småföretagen i Helsingforss
              län har faktiskt inte kollektivavtal.
            </seg>
            <seg n="243ac365">
              Den fråga jag skulle vilja ställa till barn- och äldreministern
              är om det inte är viktigt att man har kollektivavtal. Det är ju
              grunden för sjysta arbetsvillkor. Är det inte något som både ministern
              och Kristdemokraterna lokalt ska jobba för?
            </seg>
            <seg n="f322cca6">
              Vad man också hittar är att människor bara får betalt för timanställningar.
              De får jobba gratis på rasterna; de får gå tidigare och jobba
              gratis. Människor utnyttjas alltså väldigt hårt. Det gäller inte
              minst kvinnor med utländsk bakgrund.
            </seg>
            <seg n="03d645db">
              Jag tycker att vi måste ställa mycket tuffare krav när det gäller
              arbetsvillkoren. Här har faktiskt LOV sämre arbetsvillkor inbyggda
              i sin struktur. Det är en fråga om kvalitet för de äldre men också
              en jämställdhetsfråga. Hur ska jag kunna klara mig på min lön
              och försörja mig och eventuellt mina barn om jag inte vet om jag
              får mer än halvtid, om jag får springa på timmar? Det slutar också
              med en väldigt dålig pension.
            </seg>
            <seg n="b4afcad6">
              Det värsta är att det här också påverkar kommunernas äldreomsorg.
              Ta Upplands Väsby – när man gjorde sig av med den kommunala äldreomsorgen
              sänkte man sysselsättningsgraden, och även den kommunala personalen
              fick gå ut och jaga timmar för att kunna försörja sig.
            </seg>
            <seg n="ba5253e1">
              Jag skulle egentligen vilja ställa flera frågor till Maria Larsson.
              Är det inte dags, när man utvärderar lagen om valfrihet kors och
              tvärs, att utvärdera vad den innebär för äldreomsorgens arbetsvillkor?
              Vi har i dag ingen som har ansvar för en statistik över arbetsvillkoren
              för all personal inom äldreomsorgen. Ska vi inte se till att få
              det?
            </seg>
            <seg n="f22d7e25">
              Kommer kommunerna, när LOV-utredningen nu kommer, att få bättre
              möjligheter att ställa krav på sjysta villkor, eller kommer de
              möjligheterna i stället att försämras?
            </seg>
          </u>
          <note type="speaker" n="4944011b">
            Anf. 61 Statsrådet MARIA LARSSON (KD):
          </note>
          <u who="maria_larsson_barn_och_al" xml:id="i-05225559573f2049-2" n="1a47d125">
            <seg n="8f92a7c6">
              Herr talman! Tack för frågorna, Eva Olofsson! De brukar alltid
              vara många, och jag brukar hinna svara på en del.
            </seg>
            <seg n="45819613">
              Låt mig först säga att jag förstår att Vänsterpartiet har fattat
              beslut om sex timmars arbetsdag – vilket jag tror att många skulle
              tacka ja till om de hade bibehållen lön – utan att ha räknat ett
              dugg på kostnaderna. Det är ungefär som det brukar vara med Vänsterpartiet:
              Man har många goda förslag, men man tar inte alltid det ekonomiska
              ansvaret. Jag ser fram emot att så småningom få ett svar på den
              frågan från Eva Olofsson.
            </seg>
            <seg n="e49b8087">
              Sedan är det inte så – jag vill belägga det – att vi har dragit
              ned på välfärden. Tvärtom har satsningarna på välfärden växt under
              den här regeringen. Samtidigt har vi sänkt skatten så att en undersköterska
              faktiskt får ytterligare en månadslön under ett år. Det är bra
              för undersköterskan.
            </seg>
            <seg n="3f60af84">
              Det är också bra att vi har gjort de här stora satsningarna.
              Äldreomsorgen har fått ett större tillskott än under någon tidigare
              regering. Så är det; så ser sanningen ut. Det andra som Eva Olofsson
              försöker sprida är mytbilder.
            </seg>
            <seg n="0045bafb">
              Både Eva Olofsson och jag ska självklart ta ansvar kommunpolitiskt
              och ta matchen med våra kommunpolitiker om goda arbetsvillkor
              för de anställda i kommunerna och också ställa krav som blir rimliga
              ur ett personalperspektiv. Men låt mig säga att vår första bevekelsegrund
              när vi talar om äldreomsorg alltid måste vara de äldres perspektiv.
              Vi ska ha en äldreomsorg som är bra för de äldre. Ofta sammanfaller
              det som är bra för de äldre med att personal vill stanna.
            </seg>
            <seg n="ec7992a2">
              Jag har tittat på Jobbhälsobarometern och vill foga den statistiken
              till det som Eva Olofsson har radat upp. Där kan jag se att av
              personalen som jobbar inom privat driven äldreomsorg är 59 procent
              nöjda med sin arbetsgivare. Men inom den kommunala omsorgen är
              bara 40 procent av personalen nöjda med sin arbetsgivare. Enligt
              SCB har man något högre lön i privat verksamhet, och man har bättre
              kompetens.
            </seg>
            <seg n="ed078d0b">
              Varför måste Vänsterns motstånd alltid ta sikte på vinster i
              välfärden? Och varför vägrar man titta på kvalitet ur både de
              äldres perspektiv och ur personalens perspektiv? Skygglapparna
              sitter kvar. Jag vet det, och jag får väl fortsätta leva med det.
            </seg>
            <seg n="01bb484c">
              Låt mig också säga att vi inte är färdiga med den utveckling
              av äldreomsorgen som vi har genomfört och som vi tror behöver
              fortsatta insatser. Det är anledningen till att vi i förra veckan
              tillsatte en utredning som heter just Äldreomsorgens framtida
              långsiktiga utveckling.
            </seg>
            <seg n="5f064267">
              I utredningen som snart ska börja arbeta tittar vi på tre delar.
              Det handlar om att vi ska ta till vara den innovativa kraften
              när det gäller såväl organisation, arbetssätt som tekniklösningar
              och applicera dem på äldreomsorgen. Utredningen ska ge oss förslag
              på hur det kan göras på bästa sätt. Det handlar även om att se
              till att förenklad handläggning vid biståndsbedömning kan bli
              verklighet för de kommuner som vill använda den. Det gillar de
              äldre. Därför ska vi också möjliggöra det. Utöver det handlar
              det mycket om att se till att äldre människor kan behålla hälsan
              när fler år läggs till livet. Det måste finnas en förebyggande
              vård som är mer integrerad i hälso- och sjukvården men också i
              äldreomsorgen.
            </seg>
            <seg n="79244e13">
              Detta är delar som vi vill titta vidare på inför det framtida
              perspektivet att vi blir allt fler äldre, vilket är en fantastisk
              kvalitetsutveckling som jag hoppas att både Eva Olofsson och jag
              gläds åt.
            </seg>
          </u>
          <note type="speaker" n="41704794">
            Anf. 62 EVA OLOFSSON (V):
          </note>
          <u who="eva_olofsson_7c489a" xml:id="i-eebf5ea7fdf50867-1" n="263f2e0a">
            <seg n="0d239946">
              Herr talman! Jag fick inget svar på om det inte är dags att utvärdera
              hur arbetsvillkoren ser ut efter LOV och ta fram statistik som
              visar hur det ser ut för all personal, även den som finns hos
              privata utförare. Det finns nämligen ingen sådan i Sverige i dag,
              och det är anmärkningsvärt. Det ska inte heller bli lättare för
              kommunerna att ställa krav. Ska de göra det när det gäller personalpolitiska
              frågor?
            </seg>
            <seg n="8ebb86ed">
              Jag tror att man ska ta det som arbetslivsforskaren Annette Thörnquist
              lyfter fram på stort allvar. Det stämmer med vad jag ser när jag
              besöker äldreomsorgen och med vad Kommunal, som organiserar medlemmar,
              säger nämligen att alldeles för många har alldeles för dåliga
              arbetsvillkor.
            </seg>
            <seg n="90b932ad">
              När man börjar trycka ned och inte höjer ersättningarna, börjar
              tycka att det är okej med fler timanställda och deltidsanställda
              eftersom det blir flexibelt och billigare säger man också: Ni
              i kommunen ska klara er på samma kostnad. Då säger man egentligen
              att kommunen, som ofta har personal som har jobbat länge, har
              högre löner och ofta är heltidsanställda, som har som mål att
              inte ha så många timanställda, har arbetsplatsträffar och utbildar
              sin personal, ska klara sig på den kostnaden. Det gör kommunen
              inte. Då blir den kommunala vården utkonkurrerad på flera ställen
              runt Helsingfors.
            </seg>
            <seg n="f8073a8b">
              Samtidigt försämrar man också arbetsmiljön i kommunen. Eftersom
              man tillåter dåliga arbetsvillkor hos privata företag har kommunen
              svårt att ha bättre arbetsvillkor som kostar mer pengar. Därmed
              trycker man ned hela personalgruppen. Det kan vi inte göra om
              vi ska få personal i framtiden.
            </seg>
            <seg n="7fc78bb0">
              Utan personal i äldreomsorgen har vi ingen äldreomsorg. Det är
              grundläggande att klara av att rekrytera mer personal och behålla
              den när antalet äldre ökar. Jag saknar den strategiska frågan
              i till exempel regeringens skrivning och i den utredning som Maria
              Larsson pratar om.
            </seg>
          </u>
          <note type="speaker" n="557329d5">
            Anf. 63 Statsrådet MARIA LARSSON (KD):
          </note>
          <u who="maria_larsson_barn_och_al" xml:id="i-05225559573f2049-3" n="1a47d125">
            <seg n="cb7a913f">
              Herr talman! När man hör Eva Olofssons beskrivning av äldreomsorgen
              kan man verkligen förvånas över att över huvud taget någon vill
              arbeta där. Det är en väldig svartmålning som Eva Olofsson står
              för.
            </seg>
            <seg n="a223e1e6">
              Jag är fullt medveten om att det finns mycket som vi måste förbättra.
              Men vi har ändå 160 000 vårdanställda som gör fantastiska insatser
              varje dag. Fyra femtedelar av dem säger att de vill vara kvar
              i yrket också om tre år. Låt oss inte glömma det, Eva Olofsson,
              och sedan ta vårt ansvar som politiker med våra partikamrater
              ute i kommunerna och se till att det blir goda arbetsvillkor så
              att vi kan upprätthålla kontinuiteten.
            </seg>
            <seg n="e440d501">
              LOV har lett till att kommunerna plötsligt har fått koll på sin
              egen verksamhet. Det säger alla de som har gjort en genomgång
              av den egna verksamheten. För första gången vet de hur den ser
              ut. Många har haft ganska dålig kunskap om det innan. När man
              ska fastställa vad det kostar får man också en bild av den egna
              verksamheten. Det har varit väldigt bra.
            </seg>
            <seg n="84bfb8fd">
              Man kan fundera över hur man ska mäta personalens nöjdhet, men
              ett av de exempel jag nämnde är statistik som görs på nationell
              nivå. Jobbhälsobarometern säger – jag upprepar det gärna – att
              59 procent av de privatanställda är nöjda med sin arbetsgivare
              mot 40 procent i kommunerna. Även den kommunala omsorgen behöver
              alltså en upprustning.
            </seg>
            <seg n="17bb890d">
              Vi vill naturligtvis ha nöjda anställda. Det tror jag att de
              flesta arbetsgivare vill. Då handlar det om att få bra möjlighet
              till kompetensutveckling och att ha en meningsfull dag där man
              känner att man använder sin arbetstid till rätt saker. Det måste
              betraktas utifrån den äldres perspektiv. Det är därför personalen
              finns i äldreomsorgen. De äldres behov ska alltid stå i främsta
              rummet. Jag är övertygad om att personalen är nöjd när de går
              hem efter en arbetsdag när de känner att de varit nytta för den
              äldre.
            </seg>
          </u>
          <note n="15c1c3a3">
            Överläggningen var härmed avslutad.
          </note>
          <note n="cf3f9725">
            15 § Svar på interpellation 2013/14:183 om reglering av e-handeln
            med alkohol
          </note>
          <note type="speaker" n="32ff0b10">
            Anf. 64 Statsrådet MARIA LARSSON (KD):
          </note>
          <u who="maria_larsson_barn_och_al" xml:id="i-05225559573f2049-4" n="1a47d125">
            <seg n="3d2b38c2">
              Herr talman! Eva Olofsson har frågat mig vilka förändringar jag
              avser att föreslå för att förtydliga lagstiftningen för e-handel
              och privatimport i syfte att återupprätta Systembolagets detaljhandelsmonopol
              och om jag avser att lägga fram en proposition före riksdagsvalet
              2014.
            </seg>
            <seg n="6b3a318e">
              Låt mig först slå fast att det inte handlar om att återupprätta
              Systembolagets detaljhandelsmonopol; det ligger fast. Vad det
              handlar om är att en livsmedelskedja har utnyttjat reglerna för
              privatimport av alkohol från ett annat EU-land på ett sätt som
              inte var tänkt.
            </seg>
            <seg n="78d9d2d9">
              Jag vill också slå fast att reglerna för privatimport inte står
              i strid med detaljhandelsmonopolet, och jag har heller inga planer
              på att inskränka möjligheten för enskilda personer att kunna beställa
              en viss produkt från ett annat EU-land.
            </seg>
            <seg n="d950d940">
              Regeringen tillsatte i maj 2012 en särskild utredare för att
              bland annat se över tillsynen av e-handel och hemleverans av alkoholdrycker.
              Utredningen, som lämnade sitt betänkande i juli förra året, konstaterade
              att det nuvarande regelverket ger upphov till tolkningssvårigheter,
              vilka i sig medför osäkerhet beträffande lagligheten av flera
              av de mångfasetterade verksamheter och förfaranden som förekommer
              bland de aktörer som etablerat sig på den svenska e-handelsmarknaden
              för alkoholdrycker. Utredningen menade därför att det fanns skäl
              att göra en översyn av regelverket för att klargöra gränserna
              för vad som är tillåtet.
            </seg>
            <seg n="24c5f64e">
              Utan att kunna utlova att en proposition med förslag till en
              tydligare lagstiftning kommer att kunna läggas fram före valet
              år 2014 är mitt svar till Eva Olofsson att regeringen i förra
              veckan beslutade att tillkalla en särskild utredare för att göra
              en översyn av relevanta delar av regelverket för e-handel och
              hemleverans av alkoholdrycker till konsument. Huvudsyftet är att
              utredaren ska analysera och bedöma vilka typer av åtgärder som
              ska vara tillåtna respektive otillåtna. Detta ska göras skyndsamt,
              och uppdraget ska redovisas senast den 15 juli i år.
            </seg>
          </u>
          <note type="speaker" n="822a6e97">
            Anf. 65 EVA OLOFSSON (V):
          </note>
          <u who="eva_olofsson_7c489a" xml:id="i-eebf5ea7fdf50867-2" n="263f2e0a">
            <seg n="0438291c">
              Herr talman! Interpellationen skrevs innan regeringen tillsatte
              utredningen, det är helt rätt. Vi har i Sverige en restriktiv
              alkoholpolitik. Det har vi av folkhälsoskäl för alkohol är inte
              vilken vara som helst. Det finns nästan en miljon människor med
              riskabel alkoholkonsumtion, 330 000 alkoholberoende och nästan
              400 000 barn som växer i familjer där man dricker för mycket med
              allt vad det innebär. Alkohol orsakar stora sociala och medicinska
              problem.
            </seg>
            <seg n="7a42b97e">
              Det viktigaste instrumentet vi har för att upprätthålla den politiken
              är att minska tillgängligheten på alkohol. Det gör vi bland annat
              genom Systembolagets detaljhandelsmonopol och genom att bolaget
              inte har som uppgift att i första hand gå med vinst utan föra
              en ansvarsfull försäljnings- och alkoholpolitik. Ett annat instrument
              är att hålla uppe priserna och motverka illegal försäljning.
            </seg>
            <seg n="c16ccf46">
              Vi vet att förbudet mot privatimport av alkoholdrycker ändrats
              efter en dom i EU-domstolen. Efter det har ett stort antal livsmedelskedjor
              – inte bara en, som Maria Larsson säger, vilket gör mig lite konfunderad
              – växt upp, kommersiella verksamheter med syfte att sälja alkoholdrycker
              till privatpersoner i Sverige. Vissa av dem har omfattande verksamhet
              i form av kontor med kundtjänst, säljare, inköpsfunktion, ekonomiassistenter,
              controllrar. Andra gör som City Gross och säljer alkoholdrycker
              som hämtas i livsmedelbutik. Det mesta sköts via internet. Det
              är en förmedlare som i realiteten agerar som säljare till konsumenten.
            </seg>
            <seg n="45bb3b85">
              Statens folkhälsoinstitut har sagt att det kan betyda att EU-domstolen
              prövar om det ska vara ett detaljhandelsmonopol när det gäller
              Systembolaget, och IOGT-NTO anmälde 2011 tio nätbutiker och vinklubbar
              eftersom man ansåg att de bröt mot lagen. Systembolaget anmälde
              matkedjan City Gross efter att de på internet hade sålt alkohol
              tillsammans med sin matkasse. Därför är det viktigt att den svenska
              lagstiftningen förtydligas så att kommersiella försäljare inte
              har möjlighet att befatta sig med alkoholdrycker och att vi får
              det på samma sätt som i Norge och Finland. Där har man förtydligat
              lagstiftningen. Vi ska ha en lagstiftning som är lika effektiv
              som i de länderna, en lagstiftning som slår fast att inga mellanhänder
              förutom transportföretag får vara inblandade i privatimport samt
              ha ett förbud i alkohollagen mot kommersiell förmedling av alkoholdrycker.
              Ett sådant förbud föreslogs redan i Alkohollagsutredningen 2009,
              men det blev ingenting av det. Det lades aldrig fram.
            </seg>
            <seg n="422d534c">
              Man kan väl säga att regeringen började lite grann i fel ända
              när den tillsatte en särskild utredning 2012 med uppdrag att se
              över reglerna för marknadsföring av alkoholdrycker och tillsynen
              av e-handeln beträffande hemleverans av alkoholdrycker utan att
              titta på om handeln var laglig eller ej. Vägarna har varit lite
              krokiga för att komma dit där vi är nu, men det är viktigt att
              nå målet även om det tar lite längre tid och vägen är lite krokig.
              Jag är glad att utredningen har kommit, men jag skulle gärna vilja
              höra statsrådet Maria Larsson förklara om det där med endast en
              livsmedelskedja var ett misstag, för det kan väl inte bara handla
              om City Gross utan om all sådan e-handel. Jag får mer eller mindre
              varje dag mejl från försäljare som tycker att jag ska köpa vin
              från dem. Vi ser också annonser i tidningar och annat. Det är
              alltså mycket bredare än bara en livsmedelskedja.
            </seg>
          </u>
          <note type="speaker" n="f64bfd9e">
            Anf. 66 GUNNAR SANDBERG (S):
          </note>
          <u who="gunnar_sandberg_be2938" xml:id="i-c1d8d8f995164f11-0" n="7dcbdda5">
            <seg n="86aad075">
              Herr talman! Statsrådet! Vi måste sätta hälsan i fokus när vi
              diskuterar alkoholpolitiken. Strategin borde utgå från att alla
              våra leverantörer ska ha större medvetenhet om hälsa och alkohol.
              En del kanske önskar att de bodde i ett land där det vore enklare
              att köpa sig en flaska vin en fredagskväll när man missat stängningstiden,
              men begränsad tillgång på alkohol ger färre alkoholskadar, vilket
              en rad forskningsrapporter visar.
            </seg>
            <seg n="0d29cd40">
              Den linjen går också WHO på när de för första gången presenterar
              en global strategi för att minska alkoholskadorna i världen. I
              strategin föreslås åtgärder som vi väl känner igen som svensk
              alkoholpolitik – minimiålder vid inköp, promillegräns vid bilkörning,
              höjd alkoholskatt, begränsade öppettider och krav på enbart licensierade
              butiker eller statliga monopol för att sälja alkohol. Strategin
              säger också att information och hälsovård är viktigt men att det
              är regleringar som har störst effekt.
            </seg>
            <seg n="d6ccadc5">
              Vilka sjukdomar orsakade av alkohol ser vi i Sverige varje år,
              sjukdomar som har starka samband med högt alkoholintag? Det är
              levercirros, bukspottkörtelinflammation, vissa cancerformer, hjärt-
              och kärlsjukdomar samt hjärnskador och andra kroppsliga skador
              orsakade av våld i samband med intag av alkohol. Vi vet att utövandet
              av våld ökar vid alkoholkonsumtion.
            </seg>
            <seg n="42ac8781">
              Herr talman! Varje år dör många av alkohol i Sverige. Enligt
              Socialstyrelsens statistik över dödsorsakerna 2012 dog 1 490 män
              och 422 kvinnor av någon alkoholrelaterad diagnos. Det är 30 män
              och 8 kvinnor per 100 000 invånare. När vi redan vet så mycket
              om alkoholens skador på människors hälsa, varför måste vi då debattera
              den sidan av alkoholpolitiken och inte frågan om en mer restriktiv
              hållning?
            </seg>
          </u>
          <note type="speaker" n="04a6b416">
            Anf. 67 MEERI WASBERG (S):
          </note>
          <u who="meeri_wasberg_ebd701" xml:id="i-caa16f7346cedaaf-0" n="1071fe02">
            <seg n="198fa2df">
              Herr talman! Vi socialdemokrater anser att den alkoholpolitiska
              modell som vi har, där folkhälsan satts i centrum, varit mycket
              bra. Där är det Systembolaget som har uppdraget att ansvara för
              försäljningen av alkohol till konsumenterna, och dess främsta
              uppgift är inte att tjäna så mycket pengar som möjligt genom att
              öka försäljningen.
            </seg>
            <seg n="1fa6b24e">
              Precis som nämndes i interpellationen ställde jag tidigare en
              skriftlig fråga till statsrådet och fick ett svar som gick ut
              på att statsrådet skulle titta på den utredning som nu äntligen
              har kommit. I svaret redogör statsrådet också för den fortsatta
              hanteringen.
            </seg>
            <seg n="50fbe2f0">
              Det man kan fundera över är tiden, hur det kan komma sig att
              regeringen valde att tillsätta en utredning 2012 som lämnade sitt
              svar 2013 och att det nu tillsätts ytterligare en utredning som
              ska lämna sitt svar i sommar. Det betyder rimligtvis att svaret
              på en av Eva Olofssons frågor i den här interpellationsdebatten
              kunde ha varit att nej, det kommer inte att komma någon proposition,
              för utifrån det handlingssätt som regeringen här redovisar finns
              det ingen möjlighet att lägga fram en proposition före valet.
              Det tycker jag som socialdemokrat är mycket tråkigt.
            </seg>
            <seg n="cb3f4b03">
              Jag tror att vi i den här frågan egentligen i grunden är överens
              om att försöka täppa till de hål som finns i lagstiftningen och
              som bland annat City Gross har utnyttjat. Men att man från regeringens
              sida inte redan tidigare ansträngt sig eller åtminstone anstränger
              sig nu för att få fram en proposition i syfte att täppa till hålen
              är obegripligt och visar på en minst sagt låg ambitionsnivå när
              det gäller det här området. Det beklagar jag.
            </seg>
          </u>
          <note type="speaker" n="33722615">
            Anf. 68 Statsrådet MARIA LARSSON (KD):
          </note>
          <u who="maria_larsson_barn_och_al" xml:id="i-05225559573f2049-5" n="1a47d125">
            <seg n="1192ea83">
              Herr talman! I sak tror jag att vi är väldigt överens, och jag
              tycker att det är glädjande att det finns en stor konsensus om
              svensk alkoholpolitik och för övrigt också till stora delar om
              svensk narkotikapolitik. Det gör att vi, eftersom vi har denna
              konsensus, kan vara ganska frimodiga i vårt agerande internationellt.
              Den är oss till stor hjälp när det gäller att bedriva ett aktivt
              förebyggande arbete. Att de fina riktlinjerna i WHO:s strategi
              har stora likheter med svensk politik är inte en tillfällighet
              utan ett resultat av att vi varit ganska aktiva i det arbetet.
            </seg>
            <seg n="cbe95f85">
              Det är så vi gör. Det som vi ser fungerar på hemmaplan kan vi
              marknadsföra också på ett internationellt plan. Tack för den konsensusinställningen
              i dessa svåra frågor! Den finns minsann inte på plats i alla länder,
              och jag är därför enormt tacksam och glad över att den finns på
              plats i Sverige.
            </seg>
            <seg n="d47ada8e">
              Vi är även överens i vårt synsätt beträffande Systembolaget,
              ett detaljhandelsmonopol som vi tycker är bra. Det tjänar Sverige
              väl. Svenska folket uppskattar Systembolaget mer och mer. Det
              får höjd nöjdhetsgrad när det gäller utbud, service och annat.
              Det är alltså en mycket positiv utveckling som Systembolaget haft,
              detta också i förhållande till hela befolkningen.
            </seg>
            <seg n="ed3f1f6a">
              Det vi dock ser är att det hela tiden finns en kreativitet och
              en uppfinningsrikedom. Det växer fram nya företeelser dit lagrummet
              inte når. Vi har sett att när e-handeln nu börjat ta fart har
              vi inte haft en tillsyn av den. Därför tillsatte vi utredningen
              2012, alltså just för att titta på hur vi ska tillsyna dessa delar,
              hur vi ska upprätthålla ålderskontrollen och så vidare. Det var
              det den utredningen hade i uppgift att göra. När de lämnade sitt
              svar till mig förra året påpekade de att det finns mer kvar som
              borde regleras därför att lagrummet är oklart. De exemplifierade
              detta i sin utredning, men de hade inte några färdiga lagförslag,
              eftersom detta inte legat i deras direktiv.
            </seg>
            <seg n="5482a3c6">
              Utredningen skickades på remiss, och remissvaren kom in alldeles
              före jul. Det är väldigt många som instämmer i det som utredaren
              skrev: att det inte finns tydliga gränser för vad som är tillåtet
              och vad som inte är det. Det säger bland annat JK, Tullverket
              och flera länsstyrelser. En mängd remissinstanser håller med utredaren.
            </seg>
            <seg n="00ec7d2c">
              Ni vet alla att vi har beredningskrav. Vi kan inte lägga fram
              ett lagförslag om det inte gjorts en utredning. Men vi har varit
              ganska skyndsamma. När så många av de tunga juridiska instanserna
              sade att gränserna inte är tydliga mellan tillåtet och otillåtet
              och att det behövs ytterligare reglering tillsatte vi snabbt den
              här utredningen. Den fick en extremt kort tid på sig att arbeta,
              som ni säkert har sett, ett halvår, för att vi vill ha fram förslagen
              snabbt och för att vi vill ge den tydliga signalen att förmodligen
              inte allt kommer att vara tillåtet som finns i dag.
            </seg>
            <seg n="f3318e27">
              Detta kan man kalla för en krokig och krånglig väg, men vi har
              hela tiden agerat skyndsamt. Det vi har kunnat avläsa i omgivningen
              är att det krävs ytterligare lagförändringar.
            </seg>
          </u>
          <note type="speaker" n="a7ec027b">
            Anf. 69 EVA OLOFSSON (V):
          </note>
          <u who="eva_olofsson_7c489a" xml:id="i-eebf5ea7fdf50867-3" n="263f2e0a">
            <seg n="2cc30da8">
              Herr talman! Jag är också glad över att vi har en bred konsensus.
              Den är dock inte hundraprocentig. Vi har haft diskussioner om
              gårdsförsäljning. Där uppskattar jag att Maria Larsson hamnar
              på samma linje som V, S och MP, det vill säga att Systembolagets
              detaljhandelsmonopol går före att vi öppnar mindre spritbutiker
              här och där i landet. Men de frågorna finns i flera motioner till
              riksdagen i dag, främst från moderater och Centerpartiet.
            </seg>
            <seg n="80879f7d">
              Det är väldigt bra att det här steget nu tas och att vi får en
              utredning, men Alkohollagsutredningen hade redan 2009 ett förslag
              om att man skulle se över och skärpa till detta. Eftersom den
              här lagstiftningen har funnits i Norge och Finland har det inte
              varit helt okänt att det går att skärpa lagstiftningen.
            </seg>
            <seg n="9de0a7b3">
              Det har skett en liten explosion inom näthandeln. Systembolaget
              har besökt socialutskottet och tagit upp näthandeln. Jag tror
              att det var för ungefär två år sedan man var här första gången
              och berättade om detta.
            </seg>
            <seg n="08e261bb">
              Jag är nöjd med att vi får en utredning. Jag hoppas att vi får
              en proposition så fort som möjligt. Det kanske blir en annan regering
              som får verkställa beslutet, men det ska verkställas, anser jag.
            </seg>
            <seg n="dbb38e92">
              Jag har fortfarande inte fått svar på om det där med en livsmedelskedja
              bara var en felskrivning. Rimligtvis måste det gälla även alla
              så kallade vinklubbar och försäljare av vin som finns på sociala
              medier, i reklam med mera och kränger vin utanför Systembolagets
              hank och stör. Det handlar inte om att jag som enskild person
              beställer och tar hem drycker, utan det handlar om att man har
              upplagringsplatser, bedriver en förmedling av kommersiella skäl
              och tjänar pengar på det. Jag vill bara ha ett svar. Man måste
              väl mena även dem? Det var väl bara en felskrivning i svaret?
            </seg>
          </u>
          <note type="speaker" n="1057bc79">
            Anf. 70 GUNNAR SANDBERG (S):
          </note>
          <u who="gunnar_sandberg_be2938" xml:id="i-c1d8d8f995164f11-1" n="7dcbdda5">
            <seg n="84d0f26f">
              Herr talman! Statsrådet Maria Larsson säger att vi är överens
              i sak. Bra! Då får vi förhoppningsvis se mer av reglering av alkoholpolitiken
              framöver.
            </seg>
            <seg n="30708e3d">
              Alkoholkonsumtionen kostar väldigt mycket. År 2006 gjordes en
              beräkning av en grupp forskare gällande kostnaderna för år 2002.
              Man tillämpade internationella riktlinjer och metoder. Studien
              inkluderade kostnader och hälsoeffekter för sjukdomar och skador,
              sociala problem, reducerad produktion och livskvalitetsförluster.
              Även positiva hälsoeffekter inkluderades, till exempel minskad
              risk för hjärt- och kärlsjukdomar och ökad livskvalitet. För 2002
              beräknades samhällets nettokostnader på grund av alkoholkonsumtionen
              i Sverige uppgå till drygt 20 miljarder kronor. Om positiva hälsoeffekter
              inte inkluderas blir bruttokostnaden 29 miljarder kronor enligt
              denna beräkning.
            </seg>
            <seg n="9833786d">
              Öppnar vi för större möjligheter att konsumera alkohol är jag
              övertygad om att notan blir ännu större. Vem ska betala?
            </seg>
          </u>
          <note type="speaker" n="14315877">
            Anf. 71 MEERI WASBERG (S):
          </note>
          <u who="meeri_wasberg_ebd701" xml:id="i-caa16f7346cedaaf-1" n="1071fe02">
            <seg n="76f839ed">
              Herr talman! Det låter väldigt bra att det finns konsensus. Men
              som Eva Olofsson redogjorde för är inte denna konsensus absolut.
              Det finns ett antal motioner som indikerar en helt annan uppfattning,
              bland annat beträffande gårdsförsäljning. Jag delar dock Eva Olofssons
              glädje över att ansvarigt statsråd delar vår uppfattning om vikten
              av Systembolagets monopol när det gäller detaljhandelshanteringen.
            </seg>
            <seg n="9045d8bf">
              Maria Larsson försöker visa hur skyndsamt, snabbt och bra regeringen
              har jobbat, men det som är lite ledsamt är att det skramlar lite
              väl mycket om detta. Det fanns förslag redan 2009. Det är ganska
              lång tid mellan 2009 och 2014. Frågan om att lagrummet ser ut
              som det gör är inte okänd eller ny. Det kan inte rimligtvis ha
              varit en överraskning för regeringen när utredningen lämnade sitt
              betänkande i somras. Det är det jag menar när jag säger att regeringen
              helt enkelt inte har lagt manken till. Man har inte jobbat fram
              förslag till förändringar för att täppa till dessa hål så snabbt
              som man borde ha kunnat göra. Jag är mycket tveksam till att det
              över huvud taget skulle vara möjligt att få fram en proposition
              före valet, med tanke på att utredningen ska lämna sitt betänkande
              i juli i år. Men det är möjligt att statsrådet återkommer till
              det i nästa anförande.
            </seg>
          </u>
          <note type="speaker" n="855f553f">
            Anf. 72 Statsrådet MARIA LARSSON (KD):
          </note>
          <u who="maria_larsson_barn_och_al" xml:id="i-05225559573f2049-6" n="1a47d125">
            <seg n="5f871294">
              Herr talman! Låt mig vara tydlig med att det inte bara är jag
              som slår vakt om Systembolagets detaljhandelsmonopol. Hela regeringen
              står bakom det. Det vill jag vara mycket tydlig med.
            </seg>
            <seg n="c5615d0f">
              Jag tycker att vi alla ska räkna det som en tillgång i svensk
              politik att vi har en bred enighet i de svåra frågorna om drogförebyggande
              arbete, alkoholhantering och narkotikahantering, eftersom vi vet
              att detta är särskilda varor som kan drabba människor på ett väldigt
              smärtsamt sätt.
            </seg>
            <seg n="9a62b8bc">
              Det är naturligtvis också värnandet om Systembolaget som ligger
              i botten för det som vi nu gör. Vi vill ha en tydlig gräns mellan
              vad som är tillåtet och vad som är otillåtet för att kunna upprätthålla
              monopolet. Det finns en risk om aktörerna växer i antal. Många
              av de aktörer som finns, vinklubbar och andra, håller sig helt
              inom det lagrum som Rosengrendomen stadfäste. De riktar sig till
              privatpersoner. Men vi ser också nya företeelser, typ det som
              City Gross gör, som inte är reglerat. När städfirman vill leverera
              vin till fredagskvällen är vi ute på marker som vi inte har lagrum
              som täcker. Det är här vi måste gå in och titta.
            </seg>
            <seg n="bf27d2bd">
              Norge och Finland har annan typ av lagstiftning. De har också
              delvis annan lagstiftning i andra avseenden. Det är inte säkert
              att vi kan titta direkt på deras lagstiftning. Men vi skriver
              i direktiven till utredaren att det är möjligt att man kan hämta
              hem något därifrån. Det stämmer inte helt överens, men det kan
              finnas skäl att inspireras av varandra.
            </seg>
            <seg n="1d4a6668">
              Jag vill säga något om tidsschemat. Utredningen jobbar till den
              15 juli. Sedan ska den självklart gå på remiss, precis som alla
              andra. Det är alltid så med lagförslag att remissinstanserna måste
              få säga sitt. Normal remisstid är tre månader. Möjligtvis kan
              man korta den något; det beror på hur omfattande det blir. Men
              till saken hör också att det är sommartid. Det är alltså inte
              möjligt att få fram en proposition om detta före valet. När det
              gäller tillsynen räknar jag däremot med att kunna komma fram med
              en proposition. Vi har remissbehandlat utredningen under hösten.
              Men det är alltid svårt att säga på förhand hur lång tid olika
              saker tar. Det är ett ungefärligt tidsschema.
            </seg>
            <seg n="834de26a">
              Som jag tror att ni förstår är det naturligtvis så att vi har
              arbetat så skyndsamt som vi har kunnat. Samtidigt ska man säga
              att volymmässigt utgör privatimporten fortfarande en ganska liten
              andel av den alkohol som konsumeras i Sverige.
            </seg>
            <seg n="26ca9990">
              Vi ser att alltmer av det som svenskarna dricker och totalkonsumtionen
              går nedåt. Men det som de dricker köper de i allt större utsträckning
              på Systembolaget. Det vittnar om att både service och sortiment
              tilltalar Sveriges befolkning.
            </seg>
          </u>
          <note type="speaker" n="dc5e670a">
            Anf. 73 EVA OLOFSSON (V):
          </note>
          <u who="eva_olofsson_7c489a" xml:id="i-eebf5ea7fdf50867-4" n="263f2e0a">
            <seg n="c4921899">
              Herr talman! Jag skulle vilja ställa en fråga. När jag lyssnar
              här på Maria Larsson får jag intrycket att hon tycker att Finland
              och Norge har en för sträng alkohollagstiftning och att det ska
              vara tillåtet med många av dem som håller på att mejla mig och
              tycker att jag ska köpa vin av dem. Den ståndpunkten har inte
              jag.
            </seg>
            <seg n="4e25df9a">
              I så fall finns det en skillnad mot Vänsterpartiet. Vi är eniga
              om att strama upp. Men vi är inte eniga om de modeller som finns
              i Norge och Finland och att det är jag som privatperson som tar
              hem något till mig. Det kan transporteras emellan, men det är
              inte kommersiell verksamhet när det säljs vidare till andra som
              ska bromsas.
            </seg>
            <seg n="5a35bbc1">
              Jag vill ställa frågan: Är det City Gross och de andra som ska
              få fortsätta? När Systembolaget var hos oss första gången hade
              inte City Gross börjat. Då var det den andra näthandeln man varnade
              för, och man talade om att den växer explosionsartat.
            </seg>
            <seg n="afa9a365">
              Jag vill ställa frågan om det innebär att man vill ha en mjukare
              lagstiftning än i Norge och i Finland och att det är vad man ska
              utreda. Då har vi nog inte fullständig konsensus.
            </seg>
          </u>
          <note type="speaker" n="d803d721">
            Anf. 74 Statsrådet MARIA LARSSON (KD):
          </note>
          <u who="maria_larsson_barn_och_al" xml:id="i-05225559573f2049-7" n="1a47d125">
            <seg n="f26b6525">
              Herr talman! Jag kan fatta mig väldigt kort.
            </seg>
            <seg n="ad726a9b">
              Det finns när det gäller vinklubbar seriösa aktörer och mindre
              seriösa aktörer. Det finns inom det lagrum vi har möjligheter
              för privatperson att köpa alkohol direkt från ett annat EU-land.
              En del av dessa klubbar marknadsför sig via internet. Det är under
              helt legala former förutsatt att de också betalar skatt i Sverige.
            </seg>
            <seg n="a818a194">
              Det får vara svar nog. Därmed tackar jag för debatten.
            </seg>
          </u>
          <note n="15c1c3a3">
            Överläggningen var härmed avslutad.
          </note>
          <note n="bdb9e4b8">
            16 § Svar på interpellation 2013/14:201 om utpekandet av fattiga
            barn
          </note>
          <note type="speaker" n="2849fe99">
            Anf. 75 Statsrådet MARIA LARSSON (KD):
          </note>
          <u who="maria_larsson_barn_och_al" xml:id="i-05225559573f2049-8" n="1a47d125">
            <seg n="1355c4a2">
              Herr talman! Peter Johnsson har frågat mig om jag verkligen anser
              att en fritidscheck som riktat stöd till behövande är rätt väg
              att gå och varför detta är att föredra framför att göra det generella
              välfärdssystemet starkare.
            </seg>
            <seg n="ab740fa1">
              Vi vet att familjer med knappa ekonomiska resurser har svårare
              att ha råd att betala för sina barns fritidsaktiviteter än andra
              familjer. Att få delta i fritidsaktiviteter anser jag vara en
              god skyddsfaktor mot utanförskap. Det är utvecklande och ger en
              känsla av delaktighet. Därför har regeringen i budgetpropositionen
              för 2014 aviserat att vi vill införa en ersättning för kostnader
              för fritidsaktiviteter för barn i hushåll med försörjningsstöd.
              För att täcka kostnader för detta har medel avsatts i budgeten.
            </seg>
            <seg n="2b9023f5">
              Inom Socialdepartementet har det tagits fram ett förslag till
              en sådan ersättning, en så kallad fritidspeng. Förslaget innebär
              att hushåll med barn som går i årskurs 4–9 som haft försörjningsstöd
              under minst sex månader den senaste tolvmånadersperioden ska ha
              rätt till en ersättning på högst 3 000 kronor för kostnader för
              deltagande i regelbundna och ledarledda fritidsaktiviteter. Barnen
              får därmed möjlighet att utöva och utveckla sina intressen tillsammans
              med andra barn och vuxna.
            </seg>
            <seg n="8d41c47c">
              Peter Johnsson menar att det är fel väg att gå och att det vore
              bättre att göra det generella välfärdssystemet starkare. Jag håller
              inte med Peter Johnsson utan menar att förslaget inte står i motsättning
              till satsningar på den generella välfärden. Tvärtom är fritidspengen
              ett välkommet komplement till barn som redan lever i familjer
              med försörjningsstöd och till de generella åtgärder som regeringen
              vidtagit för att förbättra barns levnadsvillkor.
            </seg>
            <seg n="f2525e2c">
              Regeringen har exempelvis höjt barndelen i bostadsbidraget under
              2012 och 2014 med sammanlagt högst 975 kronor per månad för en
              tvåbarnsfamilj. Den 1 januari 2013 höjdes grundnivån i föräldraförsäkringen
              från 180 till 225 kronor per dag. Det är en reform av betydelse
              för unga föräldrar som inte hunnit etablera sig på arbetsmarknaden.
            </seg>
            <seg n="fd154de6">
              Höjda nivåer i det generella välfärdssystemet leder dock inte
              alltid till höjd levnadsstandard för de barn som lever i familjer
              som är beroende av försörjningsstöd. Försörjningsstöd är det yttersta
              skyddsnätet i välfärdssystemet, och när bidrag höjs minskas försörjningsstödet
              i motsvarande mån. Riksnormen i försörjningsstödet höjdes emellertid
              för barn 2012 vilket innebar en höjd levnadsstandard för barnfamiljer
              med ekonomiskt bistånd.
            </seg>
            <seg n="c8f58fb9">
              Utgångspunkten för förslaget till fritidspeng är att barn i familjer
              med försörjningsstöd ska kunna delta i gemensamma aktiviteter
              med andra barn utanför skoltid och utanför det egna hemmet. Jag
              menar därför att det är viktigt att fritidspengen utformas som
              en kostnadsersättning och inte som en generell inkomstförstärkning.
            </seg>
            <seg n="4af7edbe">
              Jag ser därför fram emot att under våren presentera ett förslag
              till riksdagen på hur en sådan fritidspeng ska utformas.
            </seg>
          </u>
          <note type="speaker" n="ec912ec7">
            Anf. 76 PETER JOHNSSON (S):
          </note>
          <u who="peter_johnsson_048172" xml:id="i-7b8ab1c73e5e848e-0" n="ecd1814d">
            <seg n="51b748f8">
              Herr talman! Tack så mycket för svaret! Jag delar ambitionen,
              och det är oerhört viktigt att barn som lever med föräldrar som
              har försörjningsstöd ska få ökade förutsättningar att delta i
              det svenska föreningslivet och det civila samhället på bästa möjliga
              sätt.
            </seg>
            <seg n="a2ba73be">
              Jag skrev interpellationen också för att den ligger bra i tiden.
              Precis som statsrådet säger är förslaget inte klart och utarbetat
              än. Min uppgift här i dag i kammaren är att påverka statsrådet
              att göra förslaget så bra som möjligt.
            </seg>
            <seg n="48d8c2b5">
              Jag är oroad över tankegången bakom fritidschecken. Vi socialdemokrater
              avskaffade tack och lov utpekande av fattiga barn i många sammanhang.
              Det visade inte minst Ulf Dageby på när han berättade om att han
              blev utpekad i klassrummet. Han blev befriad från skolterminsavgiften
              på grund av att föräldrarna inte kunde betala eftersom de var
              fattiga. Den skamkänsla man lade på barnen på 50-talet känner
              jag – om jag har fel får statsrådet rätta mig – att ni på något
              sätt vill återföra igen.
            </seg>
            <seg n="9ed23b7e">
              Ni kallar det för fritidspeng. Det handlar, precis som statsrådet
              sade, om 3 000 kronor per barn och år som ska gå till fritidsaktiviteten.
              Både du och jag vill stärka förutsättningar för barn till föräldrar
              som lever med försörjningsstöd. Min bild av förslaget är att barnen
              eller kanske föräldrarna tvingas att gå till sin förening och
              få undertecknat att de är medlemmar i föreningen. Sedan får de
              gå till socialtjänsten för att få utbetalt de 3 000 kronorna.
            </seg>
            <seg n="a3b6fa36">
              Jag vet att föreningslivet inte vill ha den här typen av system.
              De säger att det kan vara en tung administrativ börda. Men det
              allvarligast av alltihop är att man utsätter barnen för den typen
              av situation. Det är därför som det vore bättre att man stärkte
              det generella välfärdssystemet, och då menar jag att man ska stärka
              försörjningsstödet.
            </seg>
            <seg n="eb86572c">
              Man ska lägga mer pengar på fritidsdelen i försörjningsstödet
              så att alla barn får förutsättningar att vara med i olika typer
              av fritidsaktiviteter. Då pekar vi inte ut något barn och inte
              heller föräldrarna. Jag tror att de skäms tillräckligt mycket
              i den situation de befinner sig i, och det gäller allra mest barnen.
            </seg>
            <seg n="07f9de35">
              Min fråga till statsrådet är: Är det så som systemet är tänkt?
              Hur har statsrådet tänkt att systemet ska fungera?
            </seg>
          </u>
          <note type="speaker" n="c76bc261">
            Anf. 77 MAGNUS SJÖDAHL (KD):
          </note>
          <u who="magnus_sjodahl_ea579e" xml:id="i-096d1efd977a2019-0" n="43703057">
            <seg n="89b6d149">
              Herr talman! Det är en lite märklig interpellation som har ställts.
              Vi har uppmärksammat ett problem och föreslår en konstruktiv lösning.
            </seg>
            <seg n="f6e6d34f">
              Det handlar om att barn i ekonomiskt utsatta hushåll har en mindre
              aktiv fritid än andra barn. Både flickor och pojkar deltar i mindre
              utsträckning i organiserade fritidsaktiviteter, och det vill vi
              göra någonting åt.
            </seg>
            <seg n="a8951dcd">
              Därför kommer vi att lägga fram förslaget att införa en fritidspeng
              som är direkt riktad till dessa barn för att ge dem möjlighet
              att på samma villkor som sina kompisar delta i olika avgiftsbelagda
              fritidsaktiviteter.
            </seg>
            <seg n="7ee97711">
              Det är en åtgärd som välkomnas av Rädda Barnen, som i sin årliga
              rapport pekar på bland annat just detta problem. I rapporten lyfts
              också fram att barnfattigdomen minskar. Man säger också att den
              kommer att ha förutsättningar att minska ytterligare med de åtgärder
              som regeringen vidtar. Däremot var den avsevärt högre under den
              tid som Socialdemokraterna innehade regeringsmakten. Man kan ju
              undra om ni vill tillbaka till den tiden. Jag tror inte det, men
              man blir lite undrande när ni motsätter er ett konstruktivt förslag
              som skulle leda i rätt riktning. Genom detta riktade stöd försäkrar
              vi oss om att även de barn som lever i familjer med långvarigt
              försörjningsstöd får möjlighet till en meningsfull fritid.
            </seg>
            <seg n="5f0b71cb">
              Det finns kommuner som har infört detta, till exempel min hemkommun
              Lund. Där beslutades för två år sedan att införa detta, och där
              rådde politisk enighet. Så lyssna på era kloka partikamrater runt
              om i landet! Underlaget lyder: För barn som lever i familjer med
              långvarigt biståndsberoende är konsekvenserna allvarliga i nuet
              och riskerna höga för framtiden. Barn i familjer med långvarigt
              biståndsberoende har sämre hälsa, högre risk för droganvändande
              o.s.v. I tillämpningsföreskriften står: Bidraget betalas ut mot
              uppvisande av kvitto eller genom att faktura lämnas till förvaltningen.
            </seg>
            <seg n="6077c4af">
              Det är högst okontroversiellt att man får ersättning för utlägg
              man har haft. Så fungerar det i många andra sammanhang – även
              för oss. När vi haft utlägg lämnar vi in kvitto och får ersättning.
              Det här med att stå med mössan i hand tycker jag närmast är en
              vulgärargumentation i sammanhanget. Jag tycker inte att den hör
              hemma här. Det är helt normalt att man lämnar kvitto och får ersättning
              för de utlägg man har haft. Konstigare än så är det inte.
            </seg>
          </u>
          <note type="speaker" n="11800c46">
            Anf. 78 JASENKO OMANOVIC (S):
          </note>
          <u who="unknown" xml:id="i-952c70bc421cb80c-28" n="4cb17eeb">
            <seg n="5cda9000">
              Herr talman! Jag tackar ministern för svaret. Jag tackar också
              min kollega Peter Johnsson, som har väckt frågan. Det är en viktig
              fråga.
            </seg>
            <seg n="1a73768d">
              Herr talman! I går var det en idrottsgala. På denna gala prisades
              många av de främsta svenska idrottarna för sina insatser. Runt
              om i Sverige satt säkert många barn och ungdomar framför tv-apparaterna
              som har en dröm om att stå där i Globen och ta emot ett pris.
            </seg>
            <seg n="2ba7f377">
              Tyvärr har en del av dessa barn inte föräldrar som kan bekosta
              en idrottsaktivitet och den utrustning som man behöver för att
              utöva en viss idrott. Hockey och längdskidåkning, till exempel,
              är dyra idrotter. Jag själv är ordförande i Moffe BK – en fotbollsförening.
              Detta är tio- och elvaåriga grabbar som vill spela fotboll och
              som vill bli proffs. När de kliver ut på plan kan jag se på skorna
              att någon har dyra fotbollsskor och att någon inte har det. Vi
              kan alltså redan i dag se skillnad. Och det finns de som inte
              är med eftersom de inte ens har möjlighet att köpa fotbollsskor.
            </seg>
            <seg n="2e58bd95">
              Därför är det viktigt, herr talman, att vi alla har ambition
              – vilket vi också har – att skapa möjligheter för barn att vara
              med i idrott. Men det är oerhört viktigt att inte peka ut barn.
              Vi ska inte säga: Du får gå till socialen och hämta ut de här
              pengarna. Det gäller särskilt när man i dag, efter Alliansens
              sju år med innehav av makten, har plockat från vissa grupper.
              Man har plockat från de försäkringar som löntagare har betalat
              in. 100 miljarder har man plockat in till skattesänkningar. Detta
              är just föräldrar som råkar vara arbetslösa och som råkar ha en
              långtidssjukdom och som på grund av detta blir utförsäkrade och
              hamnar hos soc. Därför ska de i sin tur vara tvungna att peka
              ut sina barn. Det tycker vi förstås är fel.
            </seg>
            <seg n="e57f6584">
              Därför måste man kunna bygga ut generella system så att ingen
              behöver pekas ut. Inget barn ska behöva pekas ut. Det är det som
              är viktigt, herr talman. Vad jag förstår är inte detta något färdigt
              förslag som ligger på bordet, men av det vi vet hittills kan jag
              säga att detta för mig känns som en statlig välgörenhet. Jag tycker
              att det är fel att staten håller på med välgörenhet, för alla
              de föräldrar – i det här fallet – som har blivit arbetslösa och
              sjukskrivna har betalat in en avgift under den tid då de har haft
              jobb. Den allmänna löneavgiften har de också betalat, och den
              går till skattesänkningar till dem som tjänar pengar. De har betalat
              in till sin försäkring, och nu får de inte ut något på den. Nu
              får de inga försäkringspengar så att de kan klara av att ge sina
              barn förutsättningar att vara med i idrotten.
            </seg>
          </u>
          <note type="speaker" n="6721f971">
            Anf. 79 EVA OLOFSSON (V):
          </note>
          <u who="eva_olofsson_7c489a" xml:id="i-eebf5ea7fdf50867-5" n="263f2e0a">
            <seg n="acab58ee">
              Herr talman! Om jag ska säga en positiv sak med detta är det
              att jag tycker att det är bra att man tar upp situationen för
              barn som lever i familjer med försörjningsstöd. Det är många barn
              som gör det, och det är många som gör det inte bara i några månader.
              Den grupp som har försörjningsstöd i tre år eller mer växer. Det
              som ändå är negativt när vi talar om att regeringen gör mycket
              för att barn inte ska leva i familjer med försörjningsstöd är
              att vi har många barn och föräldrar som hamnar på socialkontoren
              när de egentligen skulle finnas i våra trygghetsförsäkringar.
              De belamrar i stället socialkontoren, där man ska jobba med dem
              som har sociala problem och behöver socialt stöd.
            </seg>
            <seg n="3cdccbf1">
              När man lever länge på försörjningsstöd blir det så att mycket
              slits under denna lite längre period. Man behöver då hjälp med
              sådant som man kanske inte behöver när det handlar om tre fyra
              månader. Det blir så att man under en lång period får leva med
              väldigt lite pengar. Dessa barn stängs då ute från sådant som
              andra barn kan göra.
            </seg>
            <seg n="50fbb007">
              Vi har ett annat förslag från Vänsterpartiet: Vi höjer normen
              för varje barn med 300 kronor i månaden, och vi sätter inte gränsen
              mellan fjärde och nionde klass. Det gör vi därför att alla barn
              behöver möjlighet till social stimulans, att göra saker med andra
              och att göra saker med familjen. Det är ett förslag som stämmer
              bra med Malmökommissionens förslag, som innebär just att man ska
              kunna göra sådant här på kommunal nivå.
            </seg>
            <seg n="3541e4aa">
              Det är inte bara föreningsaktiviteter som vi tycker är viktiga.
              Det kan handla om att man ska kunna gå på en barnfilm som jag
              tycker är bra med mitt barn, precis som andra föräldrar gör. Ett
              lite äldre barn eller ungdom ska kunna hänga med sina kompisar
              på bio och inte vara utestängd från det av ekonomiska skäl.
            </seg>
            <seg n="aa89e52a">
              Jag tycker att det man gör här är en kontrollerande verksamhet.
              Man bygger upp en form av misstro mot de familjer som lever på
              försörjningsstöd. Det fanns tider när familjerna fick matkuponger,
              och det gick att känna igen barn som levde i familjer med försörjningsstöd
              på att de hade speciella kläder och jackor som de fick hämta i
              vissa affärer. Det byggde också på att man inte trodde att föräldrarna
              skulle se till att barnen fick det de skulle och att man skulle
              kontrollera.
            </seg>
            <seg n="c64d403f">
              Det är detta jag har mest emot förslaget: Det gäller inte andra
              barn, och man bygger upp det kontrollerande och stigmatiserande
              systemet när man i stället kan göra som vi i Vänsterpartiet gör
              och höja normen för varje barn med 300 kronor i månaden. Det kostar
              några miljoner mer. Dessa lägger vi där, och vi har finansierat
              dem.
            </seg>
            <seg n="78c71fc7">
              Det handlar om synsätt på människor som lever på försörjningsstöd,
              på familjer som lever på försörjningsstöd och på de barn som finns
              där. Jag tycker också att det handlar om synsättet att man ska
              kunna göra saker som att gå på bio, göra en utflykt eller något
              annat som kostar lite extra och som man inte kan göra. För min
              del tycker jag att detta att gränsen sätts vid föreningsaktiviteter
              också lite grann begränsar vad man får göra med pengarna. Man
              ska kunna använda pengarna till föreningsaktiviteter, men det
              allra bästa för en viss familj är kanske att de kan göra den där
              badutflykten till Göteborgs skärgård och ha råd med matsäck och
              annat som man kanske inte har råd med annars. Man kanske också
              kan göra annat ihop med familjen och barnen som man tycker är
              viktigt.
            </seg>
            <seg n="fe113846">
              Låt bli att ha det här kontrollerande synsättet, och se till
              att ge ökade möjligheter för alla barn att göra någonting bra
              själva, med kompisar eller tillsammans med sin familj.
            </seg>
          </u>
          <note type="speaker" n="3da9bb85">
            Anf. 80 MEERI WASBERG (S):
          </note>
          <u who="meeri_wasberg_ebd701" xml:id="i-caa16f7346cedaaf-2" n="1071fe02">
            <seg n="d7ee70e0">
              Herr talman! Jag tycker att det är glädjande att regeringen ändå
              ser de här barnen. Det får jag lov att säga. Men vi har helt olika
              idéer om hur, och kanske också varför, man ska göra det här. Belastningen
              på försörjningsstödet har ökat katastrofalt, skulle jag vilja
              säga, under den period som alliansregeringen har suttit vid makten.
              Vi kan se hur personer enbart därför att de är arbetslösa och
              a-kassan tar slut hamnar i behov av försörjningsstöd. Har man
              barn blir också de beroende av försörjningsstödet.
            </seg>
            <seg n="5f305b24">
              Vi tror, från socialdemokratiskt håll, att det vore mycket bättre
              att höja försörjningsstödsnormen i stället för att hitta på än
              den ena och än den andra och sedan möjligtvis också den tredje
              lilla specifika delen när det gäller försörjningsstöd. Barnen
              är inte annorlunda. Barnens behov av att få likvärdiga förutsättningar
              för att kunna ha en aktiv fritid är likadant oavsett om deras
              föräldrar har arbete eller är sjukskrivna, arbetslösa eller har
              försörjningsstöd.
            </seg>
            <seg n="2a0a5287">
              Det som också är mycket intressant i det här är att vi ofta från
              den borgerliga kanten får höra om vikten av att människor får
              bestämma saker och ting själva och att det inte ska vara så mycket
              förmynderi från samhällets sida. I den här frågan däremot verkar
              det vara helt fritt fram för en form av förmynderi. Föräldrar
              som har försörjningsstöd är antagligen inte sämre på att bestämma
              vad som är bra och mindre bra för sina barn än föräldrar som har
              andra typer av inkomster. Varför ska just de här föräldrarna inte
              få möjlighet till självbestämmande i den här frågan?
            </seg>
            <seg n="490f26a4">
              Jag kan inte låta bli att förundras lite grann över Magnus Sjödahls
              anförande, herr talman. När man lyssnar på det undrar man vad
              skillnaden skulle bli. Det låter som att det redan är så i dag.
            </seg>
            <seg n="fe442a6d">
              Avslutningsvis skulle jag vilja att statsrådet preciserar vad
              det är som gör att just de här föräldrarna inte skulle vara kapabla
              att ta kloka beslut gällande sina barn och deras fritid jämfört
              med andra föräldrar. Det är precis det som det kokar ned till
              när man pratar om den här fritidschecken.
            </seg>
          </u>
          <note type="speaker" n="53a2e7b9">
            Anf. 81 Statsrådet MARIA LARSSON (KD):
          </note>
          <u who="maria_larsson_barn_och_al" xml:id="i-05225559573f2049-9" n="1a47d125">
            <seg n="f5d204f6">
              Herr talman! Det här är en diskussion som uppenbarligen väcker
              många deltagare så här på kvällskvisten. Många barn har en dröm.
              Många barn har intressen och talang. Det vi kan se i statistiken
              är att barn i familjer med ekonomiskt försörjningsstöd är underrepresenterade
              i de föreningsaktiviteter som pågår varje dag i vårt land. Jag
              vill att alla barn ska ha möjlighet att utveckla sin talang och
              sina intressen. Jag vill att varje barn ska ha det.
            </seg>
            <seg n="175f6450">
              Det många av er gör här i talarstolen är att ni antar ett vuxenperspektiv.
              Ni vägrar att ha ett barnperspektiv. Vi destinerar pengarna till
              barnen. Ni, en del av er, vill lägga pengarna hos de vuxna och
              tror att man i ett hushåll som har det ekonomiskt knapert varje
              månad ska lägga undan pengar till föreningsavgiften som man betalar
              vid ett tillfälle eller att föräldrarna till de 395 000 barn som
              vi talade om i förra interpellationsdebatten som lever i ett hem
              där det kanske finns missbruk eller riskbruk ska avsätta pengar
              till just fritidsaktiviteter.
            </seg>
            <seg n="52783b1d">
              Vi vågar ha det tydliga barnperspektivet och säga: De här pengarna
              är destinerade till barn som ska få utveckla sin talang och sina
              intressen. Ni vägrar att se barnperspektivet i det. Ni vidmakthåller
              vuxenperspektivet, som vanligt, skulle jag vilja säga. Jag är
              förvånad över Socialdemokraternas agerande och ställningstagande
              i den här frågan. Ni vägrar att se barnen.
            </seg>
            <seg n="8104d856">
              Vi har skickat ut frågan på remiss till olika barnrättsorganisationer.
              Rädda Barnen tillstyrker förslaget. Allmänna Barnhuset välkomnar
              förslaget. Bris tillstyrker det. Verdandi ser positivt på förslaget
              som ett komplement till generella insatser. SKL tillstyrker det,
              och det gör för övrigt också socialdemokraterna i SKL.
            </seg>
            <seg n="a400f4b2">
              Jag är förvånad. Jag är förvånad över att Socialdemokraterna
              för en diskussion som faktiskt går decennier tillbaka i tiden.
              Det finns naturligtvis massor av sätt att göra det här på som
              inte blir ett dugg stigmatiserande. Det handlar om möjligheter
              för de här ungarna som de inte har i dag. Jag är övertygad om
              att deras talanger och deras intressen kan bli till stor glädje
              för dem själva och för andra om de får chansen att utveckla dem.
            </seg>
            <seg n="4cf91d73">
              Det är ett tydligt vuxenperspektiv som ni har. Jag är förvånad.
            </seg>
          </u>
          <note type="speaker" n="93829389">
            Anf. 82 PETER JOHNSSON (S):
          </note>
          <u who="peter_johnsson_048172" xml:id="i-7b8ab1c73e5e848e-1" n="ecd1814d">
            <seg n="f7154c35">
              Herr talman! Det började bra, men i och med statsrådets avslutning
              blir man mer och mer häpen över hur regeringen tänker. Statsrådet
              säger att vi inte skulle sätta barnperspektivet främst. Det är
              ju precis det vi gör. Vi säger: Peka inte ut de här barnen! De
              har det tillräckligt svårt ändå. Vi håller med om att de ska ges
              förutsättningar att vara med i föreningslivet. Vi satsar över
              300 miljoner mer i vår budget att ge till Riksidrottsförbundet
              och Svenskt Friluftsliv för att skapa förutsättningar för ett
              mer jämställt Idrottssverige och Friluftslivssverige. Regeringen
              satsar inte en krona mer på idrotten på det sättet. Det finns
              pengar som vi lägger på det sättet, men vi säger också: Se till
              att skapa förutsättningar för att försörjningsstödet generellt
              ska öka.
            </seg>
            <seg n="eb7c893f">
              Vi litar faktiskt även på människor i samhället som har det problematiskt.
              Vi litar på att de också värnar om sina barn. Alla kanske inte
              gör det, men merparten gör det. Vi säger att det är bättre att
              familjerna får förutsättningar att ge barnen den trygghet och
              känsla som det ger att vara med i en föreningsverksamhet. Vi betalar
              det priset i stället för att peka ut barnen och låta dem gå till
              föreningen som får en administrativt stor uppgift att skriva ut
              en massa kvitton som man sedan ska gå till socialen med för att
              lösa ut pengar.
            </seg>
            <seg n="9cd62f98">
              Min pappa, som inte finns kvar längre, berättade för mig att
              på 40-talet fick barnen som var fattiga, precis som Eva sade förut,
              en liten check, fast det var ett kvitto, och så fick de ställa
              sig i en specifik kö för att få mat på lunchen medan de andra
              barnen fick gå i en annan kö, eftersom de hade med sig en femöring
              eller en 15-öring, eller vad det nu kostade. Man pekade ut de
              barn som hade det svårt och mest bedrövligt och menade: Ja, antingen
              får ni skylla er själva eller skapa förutsättningar för att kunna
              fungera.
            </seg>
            <seg n="4e51a7e0">
              Det här är ett typiskt välgörenhetstänk. Det intressanta är att
              de stora organisationer som ska ta hand om det här systemet, Riksidrottsförbundet
              och Svenskt Friluftsliv, säger: Nej, vi vill inte ha det här.
              Det är väldigt konstigt att de, som ska vara de stora administratörerna
              i detta, inte vill ha det här systemet.
            </seg>
            <seg n="d8f8a6d3">
              Tänk om, gör om, gör nytt och skapa förutsättningar för att detta
              ska bli ett bra förslag. Vi är överens med er om att de här barnen
              behöver de ekonomiska förutsättningarna att vara med i föreningslivet,
              men gör det inte på det här sättet.
            </seg>
          </u>
          <note type="speaker" n="0acf3418">
            Anf. 83 MAGNUS SJÖDAHL (KD):
          </note>
          <u who="magnus_sjodahl_ea579e" xml:id="i-096d1efd977a2019-1" n="43703057">
            <seg n="d64fae05">
              Herr talman! Jag håller naturligtvis med om att det är viktigt
              att det inte blir något utpekande av barn som redan befinner sig
              i en utsatt situation. Jag vill betona att det är viktigt att
              detta utformas på ett klokt sätt. Men jag förstår inte riktigt
              problemet ändå. Min erfarenhet är att när man betalar någonting,
              oavsett om det är i affären eller någon annanstans, får man ett
              kvitto. Det var en ny upplevelse när jag handlade ett kilo äpplen
              på torget häromdagen och till och med där fick ett kvitto. Det
              är helt normalt. Man får ett kvitto när man betalar någonting,
              och sedan kan man ha möjlighet att få ersättning för det.
            </seg>
            <seg n="497e8577">
              Jag förstår inte att det ska göras så stort och så konstigt att
              man först får kvitto på ett utlägg och sedan får ersättning för
              det, alternativt att man, som i mitt exempel från Lund, lämnar
              fakturan direkt till förvaltningen, som sedan betalar den.
            </seg>
            <seg n="00325465">
              Detta var ett exempel från Lund. Det finns 289 kommuner till
              i landet. Jag känner inte till exempel från några andra, men det
              är möjligt att det görs på samma sätt på något mer ställe. Vi
              vill dock försäkra oss om att det införs i hela landet och att
              alla barn, oavsett var de bor och vilka kommunpolitiker som finns
              där, ska ges samma möjligheter. Det är därför vi tar det här initiativet.
            </seg>
            <seg n="2f154e84">
              I den bästa av världar skulle kanske inte detta behövas, men
              vi är inte där och lär väl aldrig komma dit heller. Vi täcker
              upp brister där vi ser dem.
            </seg>
            <seg n="b7f5553f">
              Det finns ett uttryck som lyder: Gör inte det goda till det bästas
              fiende. Här finns något som vi vill göra något åt. Naturligtvis
              hade det varit allra bäst om det inte hade behövts något försörjningsstöd
              eller någon fritidspeng över huvud taget, men här finns något
              som vi vill göra något åt. Jag vill fråga: Är det något slags
              vallöfte att ni vill avskaffa detta om ni får möjlighet, alltså
              att ni vill försämra för barn som lever i familjer med försörjningsstöd?
              Kommer ni att göra det om ni får möjlighet?
            </seg>
          </u>
          <note type="speaker" n="0385a201">
            Anf. 84 JASENKO OMANOVIC (S):
          </note>
          <u who="unknown" xml:id="i-952c70bc421cb80c-29" n="4cb17eeb">
            <seg n="1dc7b9f4">
              Herr talman! Jag blev lite bekymrad när jag hörde ministern här
              berätta att det finns föräldrar som har det dåligt ställt ekonomiskt
              och därför inte vet vad som är bäst för barnet. Därför ska ett
              departement, ett statsråd eller riksdagen bestämma vad som är
              bäst för barnet. Ska det komma från en kristdemokrat? Det låter
              faktiskt lite skrämmande: Föräldrarna vet inte vad som är bäst
              för barnet, för de har det lite dåligt ställt ekonomiskt.
            </seg>
            <seg n="7bb4f8b1">
              Jag är förälder, och jag utgår från att alla föräldrar älskar
              sina barn mest av allt. De vill det bästa för sina barn. Därför
              tycker jag att det här är väldigt dåligt. Jag hoppas att statsrådet
              förklarar lite närmare vad hon har tänkt med att man om man har
              det lite dåligt ekonomiskt inte vet vad som är det bästa för barnen
              och inte prioriterar det bästa för barnen.
            </seg>
            <seg n="bdab3871">
              Att många har det dåligt ekonomiskt i Sverige i dag är på grund
              av att man i det här landet de senaste sju åren inte har prioriterat
              rätt åtgärder. Därför ökar försörjningsstödet.
            </seg>
            <seg n="247c9c98">
              Ett ord som inte fanns innan Alliansen kom till makten är utförsäkrad.
              Det finns i dag, och inte bara ordet. Det är 75 000 personer som
              är utförsäkrade i dag, och en hel del av dem är föräldrar till
              barn som inte har möjlighet att vara med på olika aktiviteter.
            </seg>
          </u>
          <note type="speaker" n="84d81da6">
            Anf. 85 EVA OLOFSSON (V):
          </note>
          <u who="eva_olofsson_7c489a" xml:id="i-eebf5ea7fdf50867-6" n="263f2e0a">
            <seg n="b10a9100">
              Herr talman! Nej, statsrådet och Magnus Sjödahl, det är just
              ett barnperspektiv vi har. Vi i Vänsterpartiet har lagt fram ett
              förslag om 300 kronor mer i månaden för alla barn – inte bara
              för dem som går i fjärde till nionde klass. Det innebär att vi
              faktiskt satsar mer, och vi gör det utifrån ett barnperspektiv
              men också utifrån en syn på socialt arbete och på människor som
              lever med försörjningsstöd.
            </seg>
            <seg n="da40bb0b">
              Hur jobbar man då? Jo, man jobbar med att människor faktiskt
              ska klara sin ekonomi framöver den dagen de inte lever på försörjningsstöd.
              Man jobbar med att de ska bli av med sitt riskbeteende och missbruk
              och klara sin ekonomi.
            </seg>
            <seg n="7334b5b0">
              Jag tror att det är oerhört viktigt att komma ifrån denna både
              moraliserande och kontrollerande syn på socialt arbete som regeringen
              ger uttryck för. De här människorna kommer sedan i sina familjer
              att leva på en inkomst som kanske är lite låg men som inte är
              försörjningsstöd. Då tror statsrådet och Magnus Sjödahl att det
              betyder att barnen inte får vara med i föreningsverksamhet, och
              då försvinner alla pengar till barnen över huvud taget. Om det
              problemet finns gäller det att jobba med det hela vägen. Det är
              det socialarbetarna är till för.
            </seg>
            <seg n="acb01887">
              Om man inte tror att människor som till exempel har missbruksproblem
              ser till att barnen får pengar att göra något för, hur ska man
              då kunna tro att de ser till att barnen får kläder och mat? Det
              kan man fråga sig. Ska vi börja med kuponger där igen?
            </seg>
            <seg n="df1b8af4">
              Nej, det här handlar om att ha ett barnperspektiv och en syn
              på socialt arbete där man bygger upp och satsar på människors
              förmåga att göra det bästa möjliga av de pengar de får. Har de
              problem ska de kunna bygga upp ett sätt att klara detta själva.
              Det är ett tydligt barnperspektiv.
            </seg>
          </u>
          <note type="speaker" n="7cd95816">
            Anf. 86 MEERI WASBERG (S):
          </note>
          <u who="meeri_wasberg_ebd701" xml:id="i-caa16f7346cedaaf-3" n="1071fe02">
            <seg n="ae4648fc">
              Herr talman! Statsrådet Maria Larsson tar i ända från tårna och
              säger att hon är förvånad. Jag kan dela hennes förvåning, fast
              kanske åt andra hållet. Jag tycker att det är lite stort – eller
              möjligtvis litet – av ett parti som säger sig stå för barnperspektivet
              och vill göra barnkonventionen till svensk lag och som sitter
              i regeringen men inte lyckas manövrera dessa förslag genom regeringskorridorerna.
              Man står här och säger att det saknas barnperspektiv när vi snarare
              vill se alla barn utan att riskera att stigmatisera dem vars föräldrar
              tillfälligtvis eller under längre tid har försörjningsstöd. Många
              av dem har försörjningsstöd till följd av att våra socialförsäkringssystem
              i övrigt – arbetslöshetsförsäkring, sjukförsäkring och så vidare
              – inte fungerar så bra som de skulle kunna, vilket är en effekt
              av den politik som regeringen för.
            </seg>
            <seg n="982f52d3">
              Det går nog an att stå i talarstolen och tala om vikten av att
              alla barn får möjlighet att utveckla sina drömmar, talanger och
              förmågor, men man måste också göra detta möjligt utan att det
              får oönskade effekter i form av att dessa barn utpekas ytterligare.
            </seg>
            <seg n="a57c6c17">
              Jag noterar speciellt att statsrådet avstod från att svara på
              frågan hur man ser på dessa föräldrar som föräldrar. Varför skulle
              föräldrar som har försörjningsstöd vara sämre på att tillvarata
              sina barns intressen än andra föräldrar? Vad är det som händer
              på vägen från det att man har ett arbete till det att man blir
              arbetslös, får arbetslöshetsersättning, ramlar ur den försäkringen
              när dagarna är slut och sedan går på försörjningsstöd? Vad är
              det som gör att de föräldrarna helt plötsligt inte längre kan
              tillvarata sina barns intressen?
            </seg>
          </u>
          <note type="speaker" n="4b75afbe">
            Anf. 87 Statsrådet MARIA LARSSON (KD):
          </note>
          <u who="maria_larsson_barn_och_al" xml:id="i-05225559573f2049-10" n="1a47d125">
            <seg n="4c1b2633">
              Herr talman! Det är viktigt, för det har inte riktigt framgått
              i debatten hittills, att framhålla att inte minst Rädda Barnens
              mätningar nu visar att barn i ekonomisk utsatthet minskar i de
              flesta av landets kommuner. Denna statistik är från 2011. Efter
              det har regeringen fattat ytterligare beslut om höjda bostadsbidrag,
              satsningar på jobbstimulans och höjning av föräldrapenningen för
              dem med grundnivå. Detta bör leda till att antalet fattiga barn
              eller barn i ekonomisk utsatthet – jag tycker att det är bättre
              att säga så – minskar.
            </seg>
            <seg n="1490707c">
              Jag har träffat ganska många sådana barn, som har berättat för
              mig att de tycker att barnfattigdom, som myntades som politiskt
              begrepp av oppositionen, är ett förfärligt uttryck som sätter
              dem i skuld. Det är inte mitt fel att mamma eller pappa har dåligt
              med pengar, säger de.
            </seg>
            <seg n="57bb019e">
              Återigen: Barnperspektivet är det viktiga här. Jag tycker att
              ni som säger nej till den här reformen ska ställa er frågan hur
              det kommer sig att alla de organisationer som företräder barnen
              – Bris, Rädda Barnen, Verdandi och Allmänna Barnhuset – tillstyrker
              den här reformen, för de har betraktat frågan ur barnens perspektiv.
              De har liksom jag sett i statistiken att så många av de här barnen
              inte kommer med i fotbollsklubben eller i simskolan.
            </seg>
            <seg n="e2bb4e22">
              Skillnaden för de här föräldrarna, som säkert älskar sina barn
              och vill dem väl, är att de har en trängre ekonomisk situation.
            </seg>
            <seg n="56c25581">
              Nu säger vi att vi vill att de här barnen ska få förverkliga
              sina drömmar och sina intressen. Då blir det en specialdestinerad
              summa. Jag tycker att ni överdriver dramatiskt hur utpekande det
              skulle vara. Det är just den här enkelheten. När man betalar en
              föreningsavgift får man ett kvitto. Så brukar jag göra på gymnastikklubben.
              Jag får ett kvitto där. Det är inte särskilt konstigt att man
              kan ta med sig det till socialförvaltningen.
            </seg>
            <seg n="4742b328">
              För övrigt har vi inte fastställt exakt hur det här ska gå till.
              Det kanske ska finnas en kommunal frihet. Fråga era partikamrater
              i Lund vad de såg för positivt med det här systemet och hur det
              har fallit ut! Både Vänsterpartiet och Socialdemokraterna i Lunds
              kommun har tillstyrkt det här. Det har varit konsensus om det.
              Och i SKL, där kommunpolitikerna finns, som företrädare för Socialdemokraterna,
              har man också tillstyrkt det här. De som finns ute i kommunerna,
              som möter verkligheten och som förhoppningsvis möter barnen –
              jag hoppas att vi är många som gör det som politiker – ser behovet,
              och de ser att det här skulle kunna fylla en funktion.
            </seg>
          </u>
          <note type="speaker" n="3e63c65a">
            Anf. 88 PETER JOHNSSON (S):
          </note>
          <u who="peter_johnsson_048172" xml:id="i-7b8ab1c73e5e848e-2" n="ecd1814d">
            <seg n="ae8f830d">
              Herr talman! Först måste vi vara överens om en sak. Jag tror
              att vi allihop i den här kammaren just nu vill att alla barn ska
              ha det så bra som möjligt, och specifikt barn med föräldrar som
              lever på försörjningsstöd. Det är ingen som har sagt att de barnen
              ska ha det sämre. Jag har i alla fall inte hört någon säga det
              här i talarstolen. Det vi säger är att vi har olika lösningar
              när det gäller att skapa förutsättningar för detta.
            </seg>
            <seg n="7990a5d4">
              Jag sade i mitt förra anförande att vi satsar över 300 miljoner
              mer på idrottsrörelsen. Jag tror att idrottsrörelsen rent generellt
              också bryr sig om barn. Jag hoppas inte att Karin Mattsson Weijber
              och övriga i Riksidrottsförbundet lyssnade på debatten när statsrådet
              sade: Nej, det är bara de som har sagt ja till det här förslaget
              som bryr sig om barn. Det var ett ganska skarpt uttalande. Jag
              tror att statsrådet får dra tillbaka det uttalandet i en snar
              framtid.
            </seg>
            <seg n="835e94c3">
              Det gäller inte bara föreningsavgiften. Det handlar också om
              mycket annat. I dag kostar det ca 10 500 kronor att spela ishockey
              för ett barn. Fotboll kostar ungefär 3 700 kronor om året, med
              alla olika kostnader det för med sig. Det är självklart att det
              inte bara är föreningsavgiften som måste betalas för att man ska
              kunna vara med i en fritidsaktivitet. Nu löser föreningarna det
              på olika sätt. Man byter utrustning och liknande saker med varandra
              för att barn ska kunna vara med och även kunna vara med i de dyra
              sporterna.
            </seg>
            <seg n="ed74d05c">
              Men, som sagt: Gör inte det här förslaget, när ni nu jobbar fram
              det, till ett förslag som gör att vi pekar ut de barn som har
              det allra sämst i Sverige i dag, utan skapa förutsättningar för
              att de ska få ha drömmar om idrott och utvecklas tillsammans med
              kamrater som inte lever med försörjningsstöd! Men då behöver de
              kamraterna inte veta att de barnen lever med försörjningsstöd
              och föräldrar som är fattiga. Det samhället vill jag nämligen
              inte ha. Jag hoppas att förslaget, när det läggs fram, är utifrån
              förutsättningen att vi värnar om barnen.
            </seg>
          </u>
          <note type="speaker" n="fd6b4bd2">
            Anf. 89 Statsrådet MARIA LARSSON (KD):
          </note>
          <u who="maria_larsson_barn_och_al" xml:id="i-05225559573f2049-11" n="1a47d125">
            <seg n="f6b35ba6">
              Herr talman! Att säga att man vill barn väl är lätt. Det gör
              många. Det gör nästan alla. Det svåra kan vara att komma på hur
              , så att det verkligen gör skillnad för barnen.
            </seg>
            <seg n="6155b53d">
              Jag är övertygad om att en fritidspeng ger möjlighet för betydligt
              fler barn att förverkliga sina drömmar och att utveckla sina intressen
              och talanger än en ytterligare höjning av det generella stödet.
              Det är vår bedömning. Och jag är fullständigt övertygad om att
              så kommer att bli fallet.
            </seg>
            <seg n="8db895e7">
              Tack för debatten, och tack för det stora engagemanget i denna
              fråga!
            </seg>
          </u>
          <note n="15c1c3a3">
            Överläggningen var härmed avslutad.
          </note>
          <note n="deaedc01">
            17 § Svar på interpellation 2013/14:189 om regeringens misslyckade
            exportstrategi
          </note>
          <note type="speaker" n="f8b8e62e">
            Anf. 90 Statsrådet EWA BJÖRLING (M):
          </note>
          <u who="ewa_bjorling_handelsminis" xml:id="i-952c70bc421cb80c-30" n="29583b32">
            <seg n="22c9d0e5">
              Herr talman! Börje Vestlund har frågat mig vad jag avser att
              vidta för åtgärder för att nå målet om fördubblad export. Jag
              välkomnar interpellantens engagemang för exportutvecklingen eftersom
              det är en central komponent för svensk tillväxt, sysselsättning
              och välfärd. Interpellanten nämner min vision om att den svenska
              exporten ska fördubblas och menar att den exportutveckling som
              vi sett sedan 2010 skulle bero på att regeringens exportstrategi
              misslyckats.
            </seg>
            <seg n="df9f6eeb">
              Detta stämmer naturligtvis inte. Visionen för den svenska exporten
              har sin grund i det ökade behovet av krafttag för att underlätta
              för svenska företag att göra internationella affärer i kölvattnet
              av finanskrisen. Jag vill dock korrigera interpellanten och påpeka
              att visionen, när den lanserades, tog sitt avstamp i 2009 års
              siffror. Under tidsperioden 2009–2012 växte varuexporten med närmare
              18 procent. Självklart hade jag hoppats att ökningen skulle ha
              varit större. Det finns flera förklaringar till att så inte varit
              fallet, inte minst den svaga tillväxten på våra viktigaste exportmarknader
              i Europa.
            </seg>
            <seg n="338ff37f">
              Regeringen arbetar aktivt på flera plan för frihandel och för
              att stärka den svenska ekonomins konkurrenskraft. Grundbulten
              i exportvisionen är inte det övergripande målet, utan det konkreta
              innehållet. Här har vi identifierat 40 åtgärder som genomförs
              löpande för att bistå i visionens förverkligande.
            </seg>
            <seg n="28623705">
              Det handlar bland annat om att driva på för handelsliberaliseringar
              inom EU, globalt och mot stora och viktiga marknader. Glädjande
              nog kunde vi efter tolv års förhandlingar nyligen nå ett avtal
              inom Världshandelsorganisationen, WTO. Det handlar också om att
              EU:s tjänstedirektiv genomförs så brett och omfattande som möjligt
              så att handelspotentialen på området frigörs från nationella regleringar
              och särkrav.
            </seg>
            <seg n="93c8aecf">
              Exportfrämjandet måste fokusera på de marknader där statliga
              insatser kan göra störst nytta, det vill säga marknader som har
              stor köpkraft, stark tillväxt, visar på exportpotential från svensk
              horisont och där företagen har ett särskilt behov av offentligt
              stöd. Vi har därför i en sammanvägd bedömning identifierat 20
              länder där vi gör extra främjandeinsatser framöver. Dessutom har
              Sverige bidragit till att få EU att inleda frihandelsförhandlingar
              med viktiga länder som USA, Japan och Indien.
            </seg>
            <seg n="7285b2ce">
              Det är viktigt att små och medelstora företag på hemmaplan känner
              till och utnyttjar det exportstöd som finns. Därför har regeringen
              sett till att Business Sweden kan anställa fler regionala exportrådgivare,
              inte minst i Norrlandslänen, samt att Exportkreditnämnden gör
              sina exportkrediter mer kända bland mindre företag.
            </seg>
            <seg n="03f1bb55">
              Regeringen arbetar kontinuerligt för att effektivisera statens
              insatser för att främja svensk internationalisering. Det var mot
              denna bakgrund som vi valde att vässa organisationen för export-
              och investeringsfrämjandet genom en sammanslagning av Exportrådet
              och Invest Sweden.
            </seg>
            <seg n="1c031158">
              För att fördubbla exporten måste vi också förnya exporten. Därför
              lyfter regeringen fram nya och delvis underutnyttjade exportsektorer,
              till exempel genom särskilda satsningar på kreativa näringar såsom
              musik, mode, design, litteratur, marknadskommunikation och dataspel.
            </seg>
            <seg n="a995d732">
              Herr talman! Regeringen kommer att fortsätta arbetet med att
              stärka och effektivisera det svenska näringslivets möjligheter
              till ökad internationalisering. Grunden utgörs av starka och stabila
              statsfinanser samt ett förbättrat jobb- och näringslivsklimat
              i Sverige.
            </seg>
          </u>
          <note type="speaker" n="94c4998f">
            Anf. 91 BÖRJE VESTLUND (S):
          </note>
          <u who="borje_vestlund_6206fd" xml:id="i-e8b3dce40b17a2a3-0" n="90994d80">
            <seg n="99fa5a4e">
              Herr talman! Jag vill först be att få tacka för svaret. Svensk
              handelspolitik diskuteras sällan i kammaren. Det är viktigt att
              bryta argumenten kring den fråga som för Sverige är avgörande
              när det gäller om vi i framtiden ska kunna ha en tillväxt som
              skapar välstånd.
            </seg>
            <seg n="d9cd464a">
              Ibland sägs det i debatten att arbeten skapas i nya och växande
              företag. Ja, det är visserligen sant, men vi borde lägga till
              i de diskussionerna att arbeten också skapas genom progressiva
              handelsinsatser. Med tanke på det handelsberoende vi har är detta
              en fråga som diskuteras alldeles för sällan. Möjligen kan det
              bero på att frågan inte är särskilt partiskiljande just i vårt
              land. Vi tycker att frihandel är viktigt. Sedan har vi lite olika
              ingångar i det.
            </seg>
            <seg n="d08b9b3f">
              Herr talman! Jag vill först invända mot att man säger att våra
              exportmarknader har haft en svag tillväxt. Det är inte riktigt
              sant. I de för Sverige stora exportländerna, bland andra Tyskland
              och Norge, är det inte tillväxten som har varit det stora problemet.
              Det har funnits stora problem i Europa, men inte där Sverige har
              sina starkaste exportmarknader.
            </seg>
            <seg n="5e0432cd">
              Herr talman! Riksrevisionen har granskat regeringens främjandeverksamhet
              för export, och det riktas en omfattande kritik mot styrningen
              av främjandeverksamheten. Det finns ett antal aktörer som i dag
              arbetar med exportfrämjande, och det saknas samordning mellan
              dessa aktörer. Det kan med fog påstås att den ena handen inte
              vet vad den andra gör.
            </seg>
            <seg n="9eea035d">
              Statsrådet Björling har på UD:s hemsida publicerat sin exportvision
              som en plan om 40 åtgärder för att fördubbla exporten. Problemet
              med exportvisionen är att regeringen inte har fattat beslut om
              den. Därigenom känner sig knappast andra än statsrådet själv och
              hennes medarbetare bundna av den.
            </seg>
            <seg n="8749a3f2">
              Herr talman! Vid närmare genomgång av åtgärderna för att genomföra
              exporten finns flera lovvärda insatser. Problemet med flera av
              dem är att det är omöjligt att säga på vilket sätt de påverkar
              exporten den närmaste tiden. Flera åtgärder som är markerade som
              klara är mycket svåra att mäta, det vill säga vad eller ens om
              de ger ökad export. Utan att gå in i någon form av ideologisk
              polemik i denna fråga kan vi notera i punkten 7, om att uppmuntra
              handelsliberaliseringar, att förslag på ett antal förändringsåtgärder
              har lämnats till WTO. Det kan anses behjärtansvärt om man är moderat
              och om man tror att liberaliserade marknader alltid innebär ökad
              handel. Om man har en annan uppfattning kanske det inte framstår
              som lika självklart.
            </seg>
            <seg n="8059dd6f">
              Sedan finns åtgärder som definitivt inte har ett dugg med ökad
              export att göra. Jag tänker på punkten 32 om svenska matupplevelser
              på utlandsmyndigheter. Åtgärden är att ambassadkockarna har erbjudits
              utbildning i svensk matkultur och svenska matvaror. Jag som har
              ett matintresse tycker att detta är bra. Men hur detta kan öka
              matexporten med så mycket som en enda liten västerbottenost är
              nog skrivet i stjärnorna.
            </seg>
            <seg n="f5df7da1">
              Det som behövs är en stabil och väl förankrad exportstrategi,
              det vill säga en strategi för olika aktörer inom exporten som
              finns representerade på det ena eller andra sättet. Den måste
              kännas igen av de stora och små svenska företagen som en grund
              som kan mätas, till exempel hur många företag som har fått exportrådgivning
              i strategier vid ekonomisk kris i en bransch eller region.
            </seg>
            <seg n="f503fc14">
              Är statsrådet beredd att ta fram en riktig exportstrategi som
              är förankrad i näringslivet och de egna myndigheterna som dessutom
              finns i form av åtminstone ett regeringsbeslut?
            </seg>
          </u>
          <note type="speaker" n="a70356ea">
            Anf. 92 STAFFAN ANGER (M):
          </note>
          <u who="staffan_anger_429afa" xml:id="i-5d2ad781c2c49302-0" n="1e8bb419">
            <seg n="e0abb8d3">
              Herr talman! Vi kan konstatera att det har varit en ruggig nedgång
              i ekonomin i världen. När Sverige nu har en export som uppgår
              till drygt 50 procent av bnp – vilket vi är glada för – är det
              bara att konstatera att åtgärderna som vidtas för exporten är
              i väsentlig grad viktiga för vår välfärd och för att kunna betala
              vår allmänna sociala verksamhet.
            </seg>
            <seg n="b56b4952">
              Jag håller inte riktigt med föregående talare om exporten till
              Europa. 70 procent av svensk export går till Europa. Där har det
              frånsett något land sett illa ut de senaste åren. Jag vill också
              passa på att gratulera handelsministern till bra resultat under
              tiden 2009–2012 med en ökning på 18 procent. Det är utomordentligt
              bra när jag vet vilken kraftig lågkonjunktur vi hade redan under
              de åren och som fortsatte in i 2013.
            </seg>
            <seg n="51c214e1">
              Målet om att fördubbla exporten är helt riktigt. Vi måste få
              Sverige att förstå att exporten är livsviktig för vår verksamhet.
            </seg>
            <seg n="8052e570">
              Det finns nya marknader att ta, men vi ska ha klart för oss att
              det råder en oerhört hård konkurrens på världsmarknaden. Konkurrensen
              är stenhård. Det sker en snabb transfer av teknik till länder
              i framför allt Asien, till exempel Korea och Kina, men även till
              Indien, Latinamerika, Brasilien och nu även till Afrika. Sverige
              som land måste satsa ännu mer på utbildning, att få fram ingenjörer
              och innovationer för att klara konkurrensen framåt i tiden.
            </seg>
            <seg n="85ded44c">
              Det är också viktigt att vi med hjälp av våra ingenjörer tar
              fram produkter. Sverige är ett innovativt land. Vi ligger på topp
              i världen i att ta fram innovativa produkter, och vi måste förstärka
              den tekniska försäljningen. Min erfarenhet efter 30 år på världsmarknaden
              är att tekniskt bra produkter säljer bra med goda marginaler.
              Om de kan förnyas löpande blir det bra affärer.
            </seg>
            <seg n="79ad87cd">
              Handelsministerns 40 viktiga punkter är utomordentligt bra. Det
              betyder mycket om vi kan få in dem i det svenska tänkandet och
              den svenska organisationen. Vi kommer att se en skarp uppgång
              kanske inte under 2014 men definitivt under 2015.
            </seg>
            <seg n="0f1ccacf">
              Det har varit full fart med Ewa Björling som handelsminister.
              Jag är glad att mina kolleger tycker att Sverige har en mycket
              bra handelsminister. Hon har framför allt drivit fram Europapatentet,
              som vi så väl behöver. Det är viktigt att skydda våra immateriella
              tillgångar. Här stjäls teknik – det ska ni ha klart för er – runt
              om i världen. Det är framför allt fråga om Kina, men även andra
              länder kopierar i stället för att själva utveckla produkterna.
            </seg>
            <seg n="b70e61a9">
              Det är också ett bra initiativ att vi arbetar vidare med handelslinjen.
              Vi behöver frihandel i Sverige. Sverige är det land i världen
              som förlorar mest om det inte finns frihandel. Det är enda möjligheten
              för Sverige att fortsätta ha en bra välfärd och växa. Jag ser
              med stort intresse på förhandlingarna mellan Europa och USA, som
              jag hoppas kommer att bli klara snart. Det finns mycket att vinna
              på förhandlingarna, till exempel att få bort inte bara tullar
              utan även andra speciella avtal.
            </seg>
          </u>
          <note type="speaker" n="1bf46ec5">
            Anf. 93 Statsrådet EWA BJÖRLING (M):
          </note>
          <u who="ewa_bjorling_handelsminis" xml:id="i-952c70bc421cb80c-31" n="29583b32">
            <seg n="b51cf42c">
              Herr talman! Låt mig börja med de exempel Börje Vestlund tog
              upp inom EU. Majoriteten av den svenska exporten går till EU.
              Visst är det viktigaste landet Tyskland – Norge tillhör ju inte
              EU. Norge och Tyskland är våra viktigaste exportländer.
            </seg>
            <seg n="ddd7ccd1">
              Det kunde ha sett bättre ut i Tyskland under den gångna krisen.
              Det är flera andra länder som har drabbats oerhört hårt av EU:s
              skuldkris. Ett exempel är att Sverige har halverat exporten till
              Grekland sedan 2009. Det finns fler liknande exempel. Naturligtvis
              är vi starkt påverkade av vår omvärld, inte minst Europa eftersom
              majoriteten av exporten går dit.
            </seg>
            <seg n="a33bab1b">
              Vi har vidtagit många av de åtgärder som Riksrevisionen har föreslagit,
              men det finns också saker i rapporten som är missvisande. Bland
              annat har Riksrevisionen undersökt främst företag som verkar i
              Helsingfors. Det är mycket av ett Helsingforssperspektiv. Ute
              i landet finns helt andra problem.
            </seg>
            <seg n="6f019916">
              Varför ger jag detta som exempel? Jo, det är viktigt att understryka
              att det ligger ett gediget arbete bakom de 40 åtgärderna. Vi har
              talat med olika exportorganisationer och myndigheter. Jag har
              själv rest runt i Sverige och besökt över hundra företag. Vi har
              lyssnat till vad som behövs mest. Det finns mycket kunskap bakom
              vilka åtgärder som ska prioriteras mest.
            </seg>
            <seg n="d0bca747">
              Jag är naturligtvis också glad att höra att Börje Vestlund och
              jag har något gemensamt, nämligen att vi båda tycker om västerbottenost.
              Men jag håller inte med om att det inte skulle vara främjande
              att också syssla med livsmedelsexport ut till världen. Ett bra
              sätt att visa det är naturligtvis att vi är duktiga på livsmedel.
              Där skiljer vi oss åt definitivt.
            </seg>
            <seg n="99c1d636">
              Vidare kan jag berätta att vi har bestämt att vi ska fokusera
              på de 20 viktigaste marknaderna när det gäller offentligt främjande.
              Det är något som vi har tagit fram alldeles nyligen, också efter
              en gedigen analys. Det är en ekonomisk analys där vi har tittat
              på ekonomisk storlek på landet i dag, ekonomiska tillväxtutsikter
              fram till 2020, grad av ekonomisk frihet och naturligtvis särskild
              exportpotential för svenska företag. I dessa länder vill vi ha
              ett vässat främjande där vi vill satsa ytterligare resurser för
              att svenska företag ska kunna hävda sig bättre där när det gäller
              export. Allt detta är tänkt i förhållande till likvärdiga länder.
              Återigen är det Tyskland och Finland där vi har en liknande exportpotential.
            </seg>
            <seg n="cf5fa4ba">
              Vi försöker hela tiden arbeta med att förfina och vässa våra
              främjanden.
            </seg>
            <seg n="b6b5c9af">
              Vi hade ett möte i dag på UD tillsammans med alla våra geografiska
              främjare. Alla utlandsmyndigheter har fått föra in vad deras främjandeplan
              är framåt, 2014–2016. Där har vi bett om specifika målformuleringar
              och mer generella mål för främjandet.
            </seg>
            <seg n="6543e518">
              Det här är en väldigt svår fråga, precis som Börje Vestlund var
              inne på. Det är svårt att mäta främjande, framför allt det som
              är långsiktigt främjande. Vi jobbar hela tiden på det, och jag
              tycker att vi har nått stora framsteg i att bli bättre och tydligare.
              Men naturligtvis finns det väldigt mycket jobb kvar att göra.
            </seg>
          </u>
          <note type="speaker" n="6203688b">
            Anf. 94 BÖRJE VESTLUND (S):
          </note>
          <u who="borje_vestlund_6206fd" xml:id="i-e8b3dce40b17a2a3-1" n="90994d80">
            <seg n="bc2171cf">
              Herr talman! För att börja med matexporten ska jag säga att jag
              också tycker att det är en väldigt viktig fråga. Vi har många
              matprodukter i Sverige som skulle kunna bli stora på en internationell
              marknad. Det var kanske slarvigt uttryckt av mig, men min poäng
              var att bara att man utbildar kockar i ambassader tror jag inte
              gör att vi säljer många fler västerbottenostar eller någon annan
              bra svensk produkt. Det var min poäng, och det är det som är anfört
              här.
            </seg>
            <seg n="c0f239a8">
              Man säger att exporten till Grekland har gått ned väldigt. Men
              hallå: Hur många procent av vår export går till Grekland? Det
              är inte särskilt mycket. Exporten har gått ned de tre första kvartalen
              med 8 procent. Grekland kan möjligen stå för en liten, liten del,
              möjligen ett par tiondelar av dessa procent. Det är inte ett hållbart
              argument. Sedan kan jag säga att visst, på sikt kan det vara problem
              med Tyskland, för Tyskland däremot har mer export till Sydeuropas
              krisande länder. Det är mycket möjligt, men vi har inte sett det
              riktigt än.
            </seg>
            <seg n="6383ae6d">
              Vad jag menar är att man måste kunna mäta det som har gjorts
              under rubriken Klart. Man måste kunna se vad det har tillfört
              den svenska exporten och det svenska främjandet. Att till exempel
              ha företrädare för mindre företag på delegationsresor är behjärtansvärt,
              jättebra. Men frågan är: Ger det ökad export? Det är bara ett
              exempel. Jag skulle kunna ta fler.
            </seg>
            <seg n="5fb6bdc3">
              Det finns bra saker också, till exempel exportstödjande tjänster
              för små och medelstora företag. Det är någonting som vi har diskuterat
              många gånger här i kammaren. Det är bra att det kommer med.
            </seg>
            <seg n="d57ab74a">
              Jag vill vidare säga att det är bra att man fokuserar på de 20
              viktigaste marknaderna. Men med förlov sagt är det ändå så att
              man lite grann ser på hur marknaden ser ut i dag och kanske inte
              hur den ser ut i morgon. Det man i dag diskuterar väldigt mycket
              är Sydostasien, men det är inte så mycket fokus på vare sig Sydamerika
              eller Afrika. Afrika är förmodligen den kontinent som kommer att
              komma mycket i framtiden. Där finns det väldigt lite tänkt. Möjligen
              finns det lite grann tänkt om Sydafrika, men vi vet att flera
              länder, som Angola, kommer att komma längre fram. Det finns länder
              som det har varit om inte förbjudet så åtminstone skamligt att
              handla med, till exempel Colombia. Det är ett land som vi borde
              fördjupa oss i för att lära oss hur det fungerar.
            </seg>
            <seg n="b3399871">
              Jag tror att den här regeringen har ett litet komplex när det
              gäller Kina. Man tycker hela tiden att Kina är viktigt, men det
              finns fler länder i Sydostasien som man borde studera och titta
              på. Där finns en stor potential, inte minst i Vietnam. Därmed
              inte sagt att man bara ska se på dessa. Det finns en lång rad
              länder som är viktiga, inte bara Kina.
            </seg>
            <seg n="9cbd6659">
              Slutligen vill jag säga att det är bra att man skriver handelsavtal.
              Men efter att ha varit på WTO-förhandlingarna måste jag säga att
              jag tror att det är tveksamt om vi över huvud taget någon gång
              skulle kunna få ett handelsavtal med till exempel Indien. Det
              tycker jag är värt att notera i det här sammanhanget.
            </seg>
          </u>
          <note type="speaker" n="d62aee0d">
            Anf. 95 STAFFAN ANGER (M):
          </note>
          <u who="staffan_anger_429afa" xml:id="i-5d2ad781c2c49302-1" n="1e8bb419">
            <seg n="abf8bf0b">
              Herr talman! Vi har utomordentligt skickliga stora industrier
              i Sverige, en tradition på teknologi, uppbyggnad och internationalisering.
              Det är klart att dessa klarar sig själva utan direkt stöd från
              staten. Men det kan naturligtvis samordnas i vissa sammanhang
              när det gäller resor och annat. De har lyckats väldigt väl. Det
              gäller nu, vilket handelsministern har påpekat, att sikta på att
              de medelstora och de små företagen ska kunna öka sin export.
            </seg>
            <seg n="7f750aa8">
              Det finns olika barriärer, och man är lite rädd. Man måste ändå
              börja i Europa, det är så. Man måste börja, kanske inte i Finland,
              men i Norge, Danmark och Tyskland. Det går att sälja bra i Tyskland
              också.
            </seg>
            <seg n="a520c0c6">
              Jag vill säga emot Börje Vestlund vad gäller exporten till Europa.
              Det är 70 procent av svensk export totalt som går dit. Den har
              gått ned i de flesta länder dramatiskt, också de stora företagens
              export, de senaste åren beroende på att volymen totalt har minskat.
              Atlas Copco, Volvo Lastvagnar och Scania, alla är inne i en lågkonjunktur.
              Det kommer att ändra sig såklart. Volvo Lastvagnar har dessutom
              nya miljöregler att följa och kommer att sätta in nya motorer,
              och det kommer naturligtvis att vända.
            </seg>
            <seg n="f953a674">
              Vad jag tycker är bra, handelsministern, är att vi tillsätter
              flera regionala exportrådgivare. Det tror jag är mycket väsentligt.
              Det är inte minst ett psykologiskt tryck och svårt att så att
              säga ta sig över kanten. Dessa rådgivare kan vara med på de små
              orterna, hjälpa till och ge råd och rön när det gäller att gå
              vidare.
            </seg>
          </u>
          <note type="speaker" n="e6dce75f">
            Anf. 96 Statsrådet EWA BJÖRLING (M):
          </note>
          <u who="ewa_bjorling_handelsminis" xml:id="i-952c70bc421cb80c-32" n="29583b32">
            <seg n="b363a81e">
              Herr talman! Exportens profil ser lite annorlunda ut i dag jämfört
              med tidigare i och med den skuldkris vi har haft i Europa. Det
              har inneburit att företagen har sett sig om ut i världen och satsar
              på fler nya marknader. Inte minst därför är det viktigt att vi
              tittar på dessa topp 20. Många av dem är utanför Europa, ute i
              världen. Tre goda exempel på den afrikanska kontinenten är Angola,
              som är ett av världens mest snabbväxande länder, Nigeria, som
              också är snabbväxande och ett väldigt stort land, och Sydafrika.
            </seg>
            <seg n="cbfb9741">
              Vi ser mycket väl den afrikanska kontinenten, och vi ser hur
              snabbt det händer saker där. Förra året var det elva statsrådsbesök
              i den afrikanska regionen. Att säga att vi inte ser något annat
              än Sydafrika är helt felaktigt. Vi tittar också på länder där
              det är svårt även för stora företag att själva öppna dörrar, det
              vill säga länder som har en lägre grad av ekonomisk frihet, länder
              där det förekommer väldigt mycket korruption och där det är många
              lager innan man når den som fattar beslutet. Där ser vi att det
              är otroligt viktigt med det offentliga främjandet.
            </seg>
            <seg n="0d649a76">
              I väster är Brasilien ett prioriterat land. Mexiko är ett annat
              oerhört viktigt land. Det finns många fler sådana exempel.
            </seg>
            <seg n="eeaff1e8">
              I Asien är det definitivt inte bara Kina som är viktigt. Det
              finns flera stora länder som är viktiga. Det är Japan och Indonesien
              – bara för att nämna ett par.
            </seg>
            <seg n="48fbe015">
              Men det här handlar ju inte bara om ett främjande, utan det handlar
              minst lika mycket om det som Börje Vestlund var inne på tidigare
              i debatten, nämligen handelspolitiken. Det mest angelägna som
              vi kan göra – det gör vi inte ensamma, utan det gör vi tillsammans
              med övriga EU – är att driva igenom fler frihandelsavtal. Därför
              är jag väldigt glad över att vi efter tolv års förhandlingar äntligen
              lyckades att komma en liten bit på vägen också inom WTO när det
              gäller förenklade handelsprocedurer. Vi vet att det gör en stor
              skillnad för stora, medelstora och små företag och för alla WTO:s
              medlemsländer. Det gynnar varje transaktion över en landsgräns.
            </seg>
            <seg n="57c86545">
              Vi jobbar också väldigt hårt med att genomföra ett frihandelsavtal
              mellan EU och USA, någonting som skulle gynna alla, inte bara
              företagare. Alla svenska medborgare hemma vid köksbordet skulle
              kunna tjäna ungefär 4 500 kronor per år på ett sådant avtal.
            </seg>
            <seg n="c62bed56">
              Börje Vestlund nämnde ett avtal med Indien som i princip omöjligt.
              Jag håller med om att det är svårt, men jag tror inte att det
              är omöjligt. Det kommer i alla fall inte att vara Sverige eller
              EU som utgör hinder, utan det är snarare Indiens protektionistiska
              handelspolitik som sätter käppar i hjulet.
            </seg>
            <seg n="a4bc5dbd">
              Ett annat viktigt land som vi för närvarande förhandlar med är
              Japan. Kan vi driva en aktiv frihandelspolitik med fler bra avtal
              som underlättar för handeln över gränserna och samtidigt ha ett
              tydligt vässat offentligt främjande med bra målformuleringar i
              länder där vi behövs är jag övertygad om att vi kommer att kunna
              öka vår export betydligt.
            </seg>
          </u>
          <note type="speaker" n="16291556">
            Anf. 97 BÖRJE VESTLUND (S):
          </note>
          <u who="borje_vestlund_6206fd" xml:id="i-e8b3dce40b17a2a3-2" n="90994d80">
            <seg n="c91b3f46">
              Herr talman! Jag hade också förmånen att ingå i den svenska delegationen
              i WTO-förhandlingarna. Jag har varit på många internationella
              konferenser och varit med i många liknande situationer. Man ändrade
              världen i alla fall ett litet snäpp genom att det blev ett avtal.
              Vi som hade deltagit i delegationen var vansinnigt stolta.
            </seg>
            <seg n="bf8348f2">
              Det är också intressant att konstatera att länder som hade en
              tydlig protektionistisk linje fick ge sig så småningom, vilket
              är ovanligt i WTO-förhandlingar. Det var roligt att det var de
              fattigaste länderna som till slut drev på ganska hårt för ett
              avtal, och det får man ändå säga vara en stor framgång.
            </seg>
            <seg n="85eb6fec">
              Vi är åtta partier i detta parlament. Vi tycker att frihandelsavtal
              är viktiga. Vår betoning kan möjligen vara olika, men vi tycker
              att det är viktigt med nya frihandelsavtal. Det tycker jag är
              positivt.
            </seg>
            <seg n="cecff019">
              Vi vet också att det finns ett antal länder runt om i världen
              som har en tydlig protektionistisk agenda. Det kan handla om att
              försvara sina egna industriprodukter eller att man vill ha kvar
              en föråldrad jordbrukspolitik.
            </seg>
            <seg n="a3aac4cd">
              Trots allt gäller det hur vi ska öka exporten fram till 2015–2016.
              Därför krävs det en exportstrategi som ska vara samlad och enhetlig
              och som företag och myndigheter ska känna igen sig i. Därför är
              fortfarande min fråga: Är statsrådet beredd att utforma en sådan
              exportstrategi?
            </seg>
          </u>
          <note type="speaker" n="5899617f">
            Anf. 98 Statsrådet EWA BJÖRLING (M):
          </note>
          <u who="ewa_bjorling_handelsminis" xml:id="i-952c70bc421cb80c-33" n="29583b32">
            <seg n="840fc0e2">
              Herr talman! Till att börja med vill jag tacka Börje Vestlund
              och Staffan Anger för en bra debatt.
            </seg>
            <seg n="24d35885">
              Jag vill vara tydlig med att vi inte kommer att nå målet om fördubblad
              export till 2015. Det har vi också varit tydliga med på hemsidan.
              Men icke desto mindre är det viktigt att fortsätta med dessa 40
              åtgärder och med ytterligare åtgärder om så behövs.
            </seg>
            <seg n="fda49209">
              Vi måste också följa arbetet noga och se vad som behöver förändras.
              Jag är övertygad om att vi kommer att behöva göra förändringar,
              för vi lever i en föränderlig värld.
            </seg>
            <seg n="c3241f0f">
              Just nu har vi valt dessa 20 länder som topp 20. Offentligt främjande
              är mest prioriterat. Detta kan mycket väl ändra sig. Om graden
              av ekonomisk frihet ökar i ett land kan vi kanske fokusera på
              ett annat land. Om tillväxten avtar i ett land kan vi fokusera
              på ett annat land som har ökad tillväxt. Det kan finnas en ny
              profil för svenska företag som då gör dem mer intressanta.
            </seg>
            <seg n="267ad09d">
              Det gäller ju att arbeta med detta precis hela tiden. Detsamma
              gäller våra exportorganisationer, som ständigt måste vässa sitt
              arbete. Inte minst måste man fokusera på små företag och se deras
              behov på ett tydligare sätt.
            </seg>
            <seg n="8a69a752">
              Jag är fullt medveten om att det finns mycket kvar att göra.
              Vi är långt ifrån färdiga. Men jag är väldigt stolt över att vi
              har slagit in på den här vägen där vi jobbar mer med målstyrning.
              Vi har vässat vår organisation och gjort en sammanslagning mellan
              Invest Sweden och dåvarande Exportrådet. Vi har sett den organisationen
              formas under ett år, och jag är övertygad om att den kommer att
              kunna utvecklas positivt så att vi får ett än mer vässat främjande
              ute i världen när det handlar om export, import och investeringar.
            </seg>
            <seg n="699554d2">
              Detta tillsammans med en tydlig frihandelspolitik gör att vi
              kommer att kunna öka vår export betydligt, vilket är till gagn
              för jobb här hemma i Sverige.
            </seg>
          </u>
          <note n="15c1c3a3">
            Överläggningen var härmed avslutad.
          </note>
          <note n="a6e15809">
            18 § Svar på interpellation 2013/14:191 om EU:s klimat- och energimål
            för 2030
          </note>
          <note type="speaker" n="3936888f">
            Anf. 99 Statsrådet ANNA-KARIN HATT (C):
          </note>
          <u who="anna_karin_hatt_energiminist" xml:id="i-952c70bc421cb80c-34" n="c520186a">
            <seg n="bc6780a3">
              Herr talman! Lise Nordin har frågat mig om regeringen kommer
              att föreslå att det införs bindande och ambitiösa mål inom EU
              för utsläppsminskning, andel förnybar energi och energieffektivisering,
              om vilken nivå som regeringen kommer att föreslå för de mål som
              föreslås och om när regeringens position kommer att presenteras.
            </seg>
            <seg n="c951108a">
              Låt oss börja med att konstatera att Sverige är ett föregångsland
              inom klimat- och energiområdet. Vi har en i det närmaste koldioxidfri
              elproduktion. De senaste 40 åren har Sverige gått från ett av
              de mest fossilberoende länderna i hela OECD, med hela 80 procent
              fossila bränslen i vår energikonsumtion, till att i dag vara det
              land i hela EU som har allra högst andel förnybar energi. Och
              som regeringen strax före årsskiftet redovisade till EU-kommissionen
              visar aktuella siffror att vi i Sverige redan 2012 överträffade
              EU:s 2020-mål för förnybart. I dag är 51 procent av den energi
              som används i Sverige förnybar. Den omställningen har vi lyckats
              kombinera med god tillväxt. Sedan 1990 har vi i Sverige minskat
              våra utsläpp av växthusgaser med 20 procent, samtidigt som vår
              ekonomi har vuxit med nästan 60 procent.
            </seg>
            <seg n="4d878334">
              Sveriges hållbara resa imponerar på omvärlden. Nu finns det,
              runt om i världen, många länder som är intresserade av att ta
              del av hur vi i Sverige arbetar med klimat- och energifrågorna
              och som är nyfikna på svensk miljöteknik. Bara under hösten har
              vi sett hur USA:s president Obama under sitt besök i Sverige har
              bett om att få titta närmare på våra framsteg inom just miljöteknik
              och smarta energilösningar.
            </seg>
            <seg n="99f210f7">
              Genom att bland annat visa på att det är möjligt att förena en
              ambitiös klimat- och energipolitik med god och hållbar tillväxt
              kan vi i Sverige påverka vår omvärld och agera med trovärdighet
              i internationella förhandlingar inom såväl EU som globalt.
            </seg>
            <seg n="9f9d0049">
              Som Lise Nordin skriver i sin interpellation finns det för närvarande
              ett antal medlemsländer i EU som försöker bromsa utvecklingen
              av en fortsatt ambitiös europeisk klimat- och energipolitik. I
              flera medlemsländer tar man den ekonomiska krisen och behovet
              av ekonomisk återhämtning som argument för att bromsa ett ambitiöst
              klimat- och energiarbete. Att det ser ut så är en högst beklaglig
              utveckling, som jag och regeringen med kraft agerar emot i olika
              internationella sammanhang, och att det är så har hittills inte
              fått tillräcklig uppmärksamhet i den svenska debatten. Som ett
              progressivt land, med en egen ambitiös klimat- och energipolitisk
              agenda och med en tydlig ambition att EU ska fortsätta ha detsamma,
              har vi därför ingen lätt uppgift framför oss.
            </seg>
            <seg n="87521fde">
              Lise Nordin påstår att regeringen skulle vara passiv i dessa
              frågor i EU. Sanningen är den rakt motsatta. Sverige är en av
              de krafter inom EU som verkligen är med och driver denna fråga
              framåt. Inför och vid Europeiska rådet i våras signalerade vi
              tydligt behovet av att även i fortsättningen ha höga ambitioner
              i klimatfrågan och av ett starkt ramverk för klimat- och energipolitiken
              till 2030. Det här mycket tydliga budskapet har givetvis framförts
              inte enbart vid Europeiska rådet utan även vid flertalet miljö-
              och energiråd liksom vid andra samtal med medlemsstater i Europa
              och i olika kontakter med EU-kommissionen.
            </seg>
            <seg n="e32886c2">
              I dessa sammanhang har regeringen också konstaterat att EU:s
              bindande mål för klimat, förnybart och energieffektivisering till
              2020 har bidragit till den snabba utvecklingen av förnybar energi
              inom unionen och noterat EU-kommissionens analys att utvecklingen
              av förnybar energi riskerar att bromsa kraftigt efter 2020 om
              inga ytterligare klimat- eller energipolitiska styrmedel eller
              mål beslutas. Regeringen anser att de långsiktiga klimatmålen
              tydligt måste vara styrande i det nya ramverket. Regeringen har
              också uppmuntrat EU-kommissionen att återkomma med ett klimat-
              och energipolitiskt ramverk efter 2020 där överväganden om klimat,
              förnybar energi, energieffektivisering, försörjningstrygghet och
              konkurrenskraft ingår.
            </seg>
            <seg n="69f45451">
              Som regeringen tidigare redovisat för riksdagen anser vi att
              EU bör besluta om ett ambitiöst bindande mål för hur mycket unionens
              utsläpp av växthusgaser bör minska till 2030 och att det 2030-målet
              bör sättas så att målet att minska utsläppen med 80–95 procent
              till 2050 kan uppfyllas på ett kostnadseffektivt sätt.
            </seg>
            <seg n="839257f0">
              Regeringen har under hösten även lyft fram viktiga slutsatser
              från IPCC:s senaste rapport, som presenterades i Helsingfors tidigare
              i år, och vikten av att EU så snart som möjligt antar ett klimat-
              och energiramverk för 2030. Vi vill dessutom se ett högre totalt
              åtagande kring utsläppsminskningar än vad kommissionen i sina
              milstolpar tidigare har presenterat som del av sin 2050-färdplan
              samt åtgärder som stärker EU:s utsläppshandelssystem. Detta har
              vi kommunicerat till kommissionen för att stärka de förslag den
              nu arbetar med.
            </seg>
            <seg n="ce6198d6">
              Allt detta gör att Sverige i EU uppfattas som ett medlemsland
              med höga ambitioner inför förhandlingarna om ett nytt EU-ramverk
              för klimat- och energipolitiken 2030. Sverige är även ett av de
              drivande länderna i Green Growth Group, en sammanslutning av 14
              länder som vill se ett ambitiöst klimat- och energiramverk och
              som i november enades om några nyckelpunkter inför vårens behandling
              av frågan.
            </seg>
            <seg n="82011689">
              Regeringen förbereder nu Sveriges agerande i de förhandlingar
              som inleds efter det att EU-kommissionen presenterar sitt förslag
              den 22 januari. Min övertygelse är att Sverige har en viktig roll
              att spela i de påföljande diskussionerna så att EU:s medlemsländer
              kan anta ett ambitiöst ramverk för klimat- och energipolitiken
              till 2030 vid Europeiska rådet i mars.
            </seg>
          </u>
          <note type="speaker" n="0b8566bc">
            Anf. 100 LISE NORDIN (MP):
          </note>
          <u who="lise_nordin_7a122f" xml:id="i-0b65683fe1e078b9-0" n="de2bf931">
            <seg n="3e15c43d">
              Fru talman! Jag vill tacka energiminister Anna-Karin Hatt för
              att hon har kommit till riksdagen för att diskutera de viktiga
              frågorna om EU:s framtida klimat- och energimål. Men eftersom
              jag inte fick svar på mina frågor ber jag att få läsa upp dem
              igen.
            </seg>
            <seg n="6e975c8f">
              Kommer regeringen att föreslå att det införs bindande och ambitiösa
              mål inom EU för utsläppsminskning, andel förnybar energi och energieffektivisering?
            </seg>
            <seg n="1ee25d46">
              Vilken nivå kommer regeringen att föreslå för de mål som föreslås?
            </seg>
            <seg n="bc73ce66">
              När kommer regeringens position att presenteras?
            </seg>
            <seg n="78945e61">
              Det jag hör i Anna-Karin Hatts svar är att Barack Obama har besökt
              Sverige och att hon anser att regeringens politik är ambitiös.
              Men jag kan inte någonstans läsa något svar på mina tre frågor.
            </seg>
            <seg n="087f609e">
              Inom EU pågår nu en kamp om det framtida energi- och klimatsystemet.
              Det är ett vägval mellan ett hållbart energisystem och ett energisystem
              som kommer att fortsätta att innehålla kärnkraft och kolkraft.
              De länder som vill ha kvar kolkraft och kärnkraft vill bara ha
              ett mål för klimatutsläpp medan andra länder kämpar för att EU
              ska ha kvar dagens målstruktur, med mål för såväl förnybar energi
              som klimatutsläpp och energieffektivisering.
            </seg>
            <seg n="661f0b4f">
              Det är väldigt olyckligt att Sverige ännu inte har anslutit sig
              till de länder som vill ha tre mål. Nyligen skickade åtta EU-länder
              ett brev till kommissionen där man lyfte fram betydelsen av ett
              nytt förnybarhetsmål. Det var Österrike, Tyskland, Belgien, Danmark,
              Irland, Frankrike, Italien och Portugal. Sverige var alltså inte
              ett av de länder som stod upp för förnybar energi.
            </seg>
            <seg n="549274a4">
              Mot denna bakgrund är det magstarkt av energiministern att i
              sitt svar påstå att Sverige är en av de krafter inom EU som verkligen
              är med och driver denna fråga framåt. Det är för mig väldigt oklart
              hur den svenska regeringen kan vara med och driva på kampen i
              EU när man fortfarande inte har tagit ställning till vad man tycker.
            </seg>
            <seg n="bb0d4ead">
              Redan förra våren behandlade riksdagen denna fråga för första
              gången. Miljöpartiet, Socialdemokraterna och Vänsterpartiet uttalade
              gemensamt att vi vill se tre ambitiösa och bindande mål för klimatutsläpp,
              energieffektivisering och förnybar energi. Regeringen svarade
              då att man vill fortsätta att utreda ett mål för förnybar energi
              och energieffektivisering. Sedan dess har det passerat en sommar,
              en höst och en stor del av vintern, och ännu har regeringen inte
              presenterat sin åsikt i denna fråga.
            </seg>
            <seg n="a185ab6d">
              Regeringen tog inte chansen i våras att stå upp för tre ambitiösa
              mål. Sverige missar därmed chansen att vara pådrivande. Jag tror
              att det vi ser är kvittot på en regering där partierna är oense
              om energipolitiken. Om man, som Folkpartiet, vill ha ny kärnkraft
              är det givet att ett ambitiöst mål för förnybar energi står i
              vägen.
            </seg>
            <seg n="01307423">
              Låt mig kort förklara varför det är så viktigt med tre mål.
            </seg>
            <seg n="aa9a4ca4">
              EU-kommissionens egen konsekvensanalys visar att tre mål i stället
              för bara ett klimatmål skulle ge kraftigt minskade utsläpp, mindre
              fossil energi och kärnkraft och minskade kostnader för importerad
              energi. Den svenska energimyndigheten säger att bindande mål behövs
              på alla tre områden för att nå ett energisystem som är hållbart
              ur alla aspekter.
            </seg>
            <seg n="71a1f74a">
              Låt mig citera Energimyndigheten: Det betyder att tre målområden
              gemensamt ger goda förutsättningar för att driva utvecklingen
              mot ett energisystem som är ekologiskt hållbart, har konkurrenskraftiga
              energipriser och bevarar försörjningstryggheten.
            </seg>
            <seg n="11dda053">
              Är det så att energiministern inte delar sin egen myndighets
              bedömning att det behövs tre mål?
            </seg>
          </u>
          <note type="speaker" n="49ce3579">
            Anf. 101 JENS HOLM (V):
          </note>
          <u who="jens_holm_726eb1" xml:id="i-ffd6420fe6c76ef8-0" n="3ccba622">
            <seg n="8929d161">
              Fru talman! Jag vill börja med att tacka Lise Nordin för en väldigt
              viktig interpellation.
            </seg>
            <seg n="e0c1839b">
              Vi är flera här som undrar vad regeringens ståndpunkt i den här
              frågan egentligen är. Vill regeringen ha ambitiösa målsättningar
              till 2030 för minskade utsläpp av växthusgaser, för förnybar energi
              och för energieffektivisering? Det ser jag som den här debattens
              huvudfråga.
            </seg>
            <seg n="b691e650">
              När jag då läser energiminister Anna-Karin Hatts svar till Lise
              Nordin ser jag att hon säger att Sverige är en av de krafter inom
              EU som verkligen driver denna fråga framåt.
            </seg>
            <seg n="625b0419">
              När energiminister Anna-Karin Hatt utvecklar det pratar hon nästan
              uteslutande om minskade utsläpp av växthusgaser. Det är bra att
              hon lyfter upp den frågan, men som vi vet har EU i dag tre målsättningar:
              växthusgaser, förnybar energi och energieffektivisering. Frågan
              handlar ju om ifall man ska hålla fast vid de tre områdena och
              ha ambitiösa målsättningar för alla de tre områdena.
            </seg>
            <seg n="70ff1e9a">
              Jag tycker att det är otroligt viktigt att man har målsättningar
              för både förnybar energi och energieffektivisering vid sidan av
              att titta på minskade utsläpp av växthusgaser.
            </seg>
            <seg n="2f1f1e0e">
              Vi kan se hur politiken fungerar i Europa i dag. Vad gäller förnybar
              energi fungerar det ändå relativt bra. Många länder gör ett ambitiöst
              jobb därför att det finns målsättningar om förnybar energi.
            </seg>
            <seg n="a9e01a21">
              Om vi tittar på minskade utsläpp av växthusgaser är det främsta
              styrmedlet för att få ned utsläppen av växthusgaser handelssystemet
              med utsläppsrätter. Handelssystemet har näst intill kollapsat.
            </seg>
            <seg n="37c2a004">
              I dag är priset för en utsläppsrätt, för att släppa ut ett ton,
              mindre än för en starköl på krogen – det ligger på ungefär 40
              kronor. Det kan jämföras med priset för att släppa ut ett ton
              koldioxid i Sverige – det ligger på drygt 1 000 kronor. Det är
              en enorm skillnad.
            </seg>
            <seg n="d006227c">
              Hade vi inte haft separata målsättningar på de andra områdena,
              ja, då hade det inte funnits något incitament alls att gå över
              till förnybar energi eller att energieffektivisera i Europa. Det
              är därför det är så otroligt viktigt att vi inte bara har målsättningar
              för minskade utsläpp utan att vi också har ambitiösa målsättningar
              för förnybar energi och energieffektivisering.
            </seg>
            <seg n="03716f55">
              Lise Nordin lyfter upp det faktum att åtminstone åtta EU-länder
              – väldigt jämförbara med Sverige, skulle jag säga – såsom Tyskland,
              Frankrike och Danmark har tagit upp i kommissionen att de vill
              ha målsättningar för förnybar energi till 2030. Frågan är, Anna-Karin
              Hatt: Varför är inte Sverige ett av de länderna? Det kan väl inte
              vara så att Sverige är så isolerat i de här frågorna att vi inte
              ens blir tillfrågade om att skriva under ett sådant brev? Det
              tror jag faktiskt inte på.
            </seg>
          </u>
          <note type="speaker" n="02ce2a73">
            Anf. 102 MATILDA ERNKRANS (S):
          </note>
          <u who="matilda_ernkrans_60acbb" xml:id="i-ea7074c469fce75a-0" n="eb2cd5a2">
            <seg n="f67974c2">
              Fru talman! Också jag vill tacka Lise Nordin för en mycket bra
              interpellation. Jag vill också tacka energiministern för att hon
              är här i kammaren och försöker svara på våra frågor.
            </seg>
            <seg n="a3e89c18">
              Klimat- och miljöarbetet inom EU menar jag är ett av de bästa
              exemplen på hur vi gemensamt kan möta hot som inget land kan klara
              ensamt. Klimatet är ju vår tids ödesfråga.
            </seg>
            <seg n="5c8a6129">
              Vi socialdemokrater vill att Sverige ska vara ett land som aktivt
              driver EU:s klimatpolitik och inte bromsar den. Jag vill hävda
              att Sverige har varit ett sådant land. Vi kan bli det igen. Men
              just nu nås vi av synnerligen dystra besked. Det är inte bara
              det vi kunde läsa om i dag – att den nuvarande regeringen inte
              tänker lägga fram några förslag i form av en proposition för att
              uppnå den färdplan för 2050 som man själv slog på stora trumman
              för att man skulle göra. Det är också den diskussion vi har i
              den här interpellationsdebatten som handlar om tre bindande mål
              för EU till 2030 när det gäller utsläpp, förnybar energi och energieffektivisering.
            </seg>
            <seg n="b1c9a663">
              Som vi har hört tidigare i debatten har Miljöpartiet, Vänsterpartiet
              och Socialdemokraterna varit mycket tydliga med att vi vill se
              tre bindande, ambitiösa mål med sikte på att EU ska nå den högre
              nivån av spannet 80–95 procent utsläppsminskningar till 2050.
              Jag vill vara mycket tydlig med att en regering ledd av Socialdemokraternas
              statsministerkandidat Stefan Löfven, en framtidsinriktad regering,
              hade drivit en sådan politik.
            </seg>
            <seg n="1c4757d2">
              Vi har under lång tid varit mycket tydliga med att vi vill ha
              tre bindande klimatmål för utsläppsminskningar, förnybart och
              energieffektiviseringar i EU till 2030. Vi gör det för att vi
              vet att klimatet behöver det, för att vi tror på en hållbar utveckling
              och för att satsningar både i Sverige och i EU på förnybart och
              energieffektiviseringar ger jobb och välfärd.
            </seg>
            <seg n="9f10d404">
              Som jag sade: Sverige har varit ett sådant land som framgångsrikt
              har drivit EU:s klimatpolitik framför sig och med sig. Jag skulle
              vilja hävda att den nuvarande regeringen har ganska mycket kvar
              att bevisa för att fortfarande kunna hävda det.
            </seg>
            <seg n="e65a971d">
              Det senaste i raden av exempel är brevet som åtta länder i EU
              har skrivit till kommissionen. Länder som Tyskland och Danmark
              finns med bland de länderna, men det är nu helt klarlagt att Sverige
              inte var med på initiativet att försöka pressa fram ett bra förslag
              om tre bindande mål från kommissionen.
            </seg>
            <seg n="aef77909">
              Om det som Anna-Karin Hatt själv har uttryckt stämmer, att Sverige
              inte ens fick frågan, börjar det bli riktigt pinsamt för den här
              regeringen. Om Sverige numera har så dåligt renommé i EU när det
              gäller arbetet med klimat- och energifrågorna att Tyskland, Frankrike
              och Danmark inte ens bemödar sig om att ställa frågan om vi vill
              vara med eller inte, då börjar det bli pinsamt för den svenska
              regeringen. Då har vi verkligen ställt oss vid sidan av. Stämmer
              det, Anna-Karin Hatt, att Sverige inte ens fick frågan om att
              vara med bland de progressiva länderna som driver EU:s klimatpolitik?
            </seg>
          </u>
          <note type="speaker" n="90520a98">
            Anf. 103 Statsrådet ANNA-KARIN HATT (C):
          </note>
          <u who="anna_karin_hatt_energiminist" xml:id="i-952c70bc421cb80c-35" n="c520186a">
            <seg n="bdb54226">
              Fru talman! Den som har följt de här frågorna i riksdagen en
              längre tid vet att den svenska regeringen var en av de första
              som allra tydligast i Bryssel efterlyste att kommissionen skyndsamt
              skulle återkomma med ett förslag till ett ambitiöst ramverk för
              klimat- och energipolitiken till 2030 – ett förslag som omfattar
              klimat, överväganden om förnybar energi, energieffektivisering,
              försörjningstrygghet och konkurrenskraft. Vi har vid många olika
              tillfällen fört fram den linjen.
            </seg>
            <seg n="8d521291">
              Det som interpellanten och flera av meddebattörerna hänvisar
              till nu är ett inspel av många. Det görs väldigt många olika inspel
              av medlemsstater. Ibland gör vi det tillsammans; ibland gör vi
              det var för sig. Vi gör det oftast runt bordet när vi har diskussionerna.
              Men om man frågar vem som helst som har varit med i diskussionerna
              i Bryssel om Sverige och den svenska regeringen har en tydlig
              och ambitiös linje i klimat- och energifrågorna blir svaret ett
              tydligt ja.
            </seg>
            <seg n="5a80c2e8">
              Det som är viktigt när vi diskuterar hur ramverket ska se ut
              till 2030, hur vi ska göra omställningen så bra som möjligt, är
              att vi gemensamt månar om ett ramverk som möjliggör en så effektiv
              omställning som möjligt.
            </seg>
            <seg n="7818a63b">
              Det förvånade mig lite hur oppositionen agerade redan i våras,
              långt innan kommissionen ens hade presenterat någon konsekvensanalys.
              Hur analyserar man om olika eventuella mål behöver hänga ihop?
              Behöver något mål vara överordnat, eller ska de vara jämställda?
              Vilka mål ska vara bindande och vilka ska vara rådgivande? Ska
              viss utveckling styras av gemensamma styrmedel i stället för gemensamma
              mål? Långt innan den analysen hade oppositionen alldeles uppenbart
              bestämt sig för att den vet precis vad som är den mest effektiva
              ordningen.
            </seg>
            <seg n="c96d70e9">
              Men sanningen är att våra egna institutioner i Sverige flera
              gånger har pekat på att det är otroligt viktigt att vi noga analyserar
              hur målen ska se ut. Hur ska de hänga ihop för att vi ska få en
              så effektiv och väl fungerande fortsatt omställning som möjligt
              av både samhället och energisystemet framöver?
            </seg>
            <seg n="6ccd45b3">
              Även i den fortsatta utvecklingen kommer en ökad andel förnybar
              energi alldeles uppenbart att vara nödvändig och helt avgörande
              för att vi ska kunna nå de klimatmål som vi gemensamt i EU har
              satt upp. EU-kommissionen och den svenska regeringen har pekat
              på att överväganden om förnybart behöver finnas med i det nya
              klimat- och energiramverket även efter 2020. Men ska det ske i
              form av bindande mål eller rådgivande mål? På vilken nivå ska
              det ligga? Hur ska vi värdera möjligheten att kanske dessutom
              arbeta med en del gemensamma styrmedel?
            </seg>
            <seg n="39205bda">
              Det är också alldeles uppenbart att i ett läge där Europa har
              höga energipriser är energieffektivisering ett sätt att stärka
              och bevara Europas konkurrenskraft. Men vi befinner oss nu i ett
              läge där vi väldigt nyligen har antagit det nya energieffektiviseringsdirektivet.
              Vi behöver också göra en analys: Hur långt når vi med det? Vilka
              ambitioner är rimliga att sätta upp till 2030, och hur kan vi
              ta steg vidare?
            </seg>
            <seg n="21a85f80">
              Den svenska regeringen har mycket tydligt pekat på att kommissionen
              skyndsamt behöver återkomma med ett förslag som rymmer överväganden
              om alla dessa delar. Jag ser fram emot det förslag som kommissionen
              väntas presentera den 22 januari. Det är ett förslag som Sverige,
              liksom många andra medlemsstater, väntar på för att vi ska kunna
              utforma en detaljerad svensk position som gör oss väl förberedda
              att driva de fortsatta förhandlingarna i EU.
            </seg>
          </u>
          <note type="speaker" n="2a3f8e73">
            Anf. 104 LISE NORDIN (MP):
          </note>
          <u who="lise_nordin_7a122f" xml:id="i-0b65683fe1e078b9-1" n="de2bf931">
            <seg n="a594d8f9">
              Fru talman! När jag vaknade i morse var jag orolig för klimatet
              och våra barns framtid. Jag måste säga att jag blir ännu mer orolig
              när jag hör den ansvariga ministern i ett av de länder som förväntas
              vara pådrivande, när det inte finns en tydligare plan för den
              framtida energi- och klimatpolitiken.
            </seg>
            <seg n="f0dead43">
              Den som lyssnade riktigt noga hörde att Anna-Karin Hatt sade
              att Sverige var mycket tydligt i Bryssel med att vi vill se ett
              övervägande av förnybara energi- och effektiviseringsmål. Man
              var alltså inte tydlig med att man vill ha målen; man vill ha
              en konsekvensanalys.
            </seg>
            <seg n="290cd9ab">
              Miljöpartiet visste redan innan att ett mål om förnybar energi
              och energieffektivisering är viktigt för att stärka arbetet mot
              ett hållbart energisystem och för att nå våra klimatmål. Nu har
              även EU-kommissionens konsekvensanalys visat detsamma, den analys
              som regeringen tydligen väntade på. EU-kommissionens analys säger
              att det behövs tre mål för att på bästa sätt minska utsläppen,
              minska kolkraften och minska kostnaderna för importerad energi.
              Vad mer vill regeringen ha som underlag för att ställa sig bakom
              de progressiva länder som vill se tre mål för en tydlig klimat-
              och energipolitik?
            </seg>
            <seg n="828eb4fb">
              I dag vid lunch rapporterade Ekot att de har tagit del av ett
              internt dokument från departementet där det står att regeringen
              överväger att släppa målen om energieffektivisering och förnybar
              energi. Det vore jättebra om energiministern kunde ge besked om
              ifall det stämmer. Nu ser vi nämligen att allt fler ställer sig
              bakom linjen att det behövs tre mål.
            </seg>
            <seg n="9ea87121">
              Nyligen beslutade EU:s båda utskott för miljö och energiindustri
              att det behövs tre bindande mål. Förra veckan kom en viktig debattartikel
              där representanter från svenska facket, näringslivet, Svenska
              kyrkan och flera miljöorganisationer också sade att det behövs
              tre mål. Åtta länder har uppvaktat EU-kommissionen med att det
              behövs tre mål. I den här kammaren är vi tre partier som tydligt
              säger att vi vill se tre mål. Jag tror att även Anna-Karin Hatt
              vill se tre mål. Jag vet att hon tidigare har skrivit debattartiklar
              om hur viktigt det är med tre mål. Jag tror alltså inte att problemet
              ligger där utan hos andra partier inom regeringen.
            </seg>
            <seg n="d3857400">
              Jag skulle vilja fråga Anna-Karin Hatt: Vad kan jag och alla
              de aktörer som vill se tre bindande mål som den svenska regeringens
              ståndpunkt i den pågående striden i EU göra för att hjälpa till
              att övertyga dem i din regering som ännu inte är övertygade?
            </seg>
          </u>
          <note type="speaker" n="c4c394b5">
            Anf. 105 JENS HOLM (V):
          </note>
          <u who="jens_holm_726eb1" xml:id="i-ffd6420fe6c76ef8-1" n="3ccba622">
            <seg n="70736169">
              Fru talman! Anna-Karin Hatt vill påskina att det är för tidigt
              att här och nu sätta ned foten och uttrycka att det är bra med
              målsättningar på tre områden för minskade utsläpp för förnybar
              energi och för energieffektivisering.
            </seg>
            <seg n="c882789a">
              Men, Anna-Karin Hatt, den 6 september i fjol läste i alla fall
              jag på webben, på Supermiljöbloggen, att du hade uttalat dig så
              här: Både förnybart och energieffektivisering bör finnas med i
              målstrukturen för 2030. Det kunde du säga i september, åtminstone
              enligt Supermiljöbloggen. Stämmer inte det citatet? Varför kunde
              du i september så klart och tydligt säga att förnybart och effektivisering
              ska med i målet för 2030 men inte säga så i dag? Det verkar märkligt.
            </seg>
            <seg n="d3ac5437">
              Kan energiministern svara ja eller nej på denna fråga som gäller
              brevet som de åtta relativt klimat- och energiprogressiva länderna
              skrev till EU-kommissionen: Blev Sverige tillfrågat om att vara
              med och skriva under brevet? Ja eller nej? Vi ställde den frågan
              förut, men jag tyckte inte att vi fick ett klart svar. Ifall det
              var så att Sverige inte blev tillfrågat vore det ändå intressant
              att veta om energiministern tycker att det var ett bra eller dåligt
              inspel. Vi har lyft upp det flera gånger nu under debatten. Det
              vore bra att få veta vad energiministern tycker.
            </seg>
          </u>
          <note type="speaker" n="20f42dd1">
            Anf. 106 MATILDA ERNKRANS (S):
          </note>
          <u who="matilda_ernkrans_60acbb" xml:id="i-ea7074c469fce75a-1" n="eb2cd5a2">
            <seg n="fba6541f">
              Fru talman! Energiministern behöver ge besked i debatten om regeringens
              ståndpunkt och om hur långt man har kommit i sina analyser. Kommissionen
              är uppenbarligen beredd att redan i nästa vecka lämna sitt förslag
              på hur man ser på dessa tre mål. Den här regeringen, med energiministern
              i spetsen, säger att man fortsatt behöver analysera. Om man ska
              vara drivande för att få fram vettiga, politiska förslag är det
              inte någon bra utgångspunkt att man fortsatt behöver analysera
              någonting.
            </seg>
            <seg n="e043127f">
              Energiministern behöver svara på de frågor som ställs. Du behöver
              också svara på den fråga som vi har ställt om ifall Sverige har
              fått frågan eller inte om att delta i det arbete som åtta andra
              länder drivit. Det handlar om länder som är progressiva i olika
              utsträckning när det gäller klimat och energi. Tyskland och Danmark
              får väl i alla fall räknas till de progressiva länderna.
            </seg>
            <seg n="c947c3da">
              Fick Sverige över huvud taget frågan om att vara med i arbetet
              med att driva fram en ambitiös klimat- och energipolitik? Det
              vore väldigt intressant att höra.
            </seg>
            <seg n="2a99b452">
              Det är också intressant att energiministern gör ett stort nummer
              av att oppositionspartierna tidigt skulle ha tagit ställning för
              tre bindande mål. Om jag inte minns fel har Centerpartiet också
              tagit ställning för det, men här driver energiministern en helt
              annan linje. Kan det vara därför att Moderaterna i regeringen
              har tagit ställning mot ett förnybarhetsmål? Är det vad knuten
              gäller?
            </seg>
          </u>
          <note type="speaker" n="d108baaf">
            Anf. 107 Statsrådet ANNA-KARIN HATT (C):
          </note>
          <u who="anna_karin_hatt_energiminist" xml:id="i-952c70bc421cb80c-36" n="c520186a">
            <seg n="a929ef9a">
              Fru talman! Jag ska börja med att svara på Matilda Ernkrans fråga
              från det förra inlägget eftersom jag inte hann med det i mitt
              förra svar. Matilda Ernkrans påstår att regeringen nu har givit
              besked om och har utlovat att propositionen om klimatfärdplan
              inte kommer att komma. Regeringen har i budgetpropositionen utlovat
              att vi ska återkomma om klimatfärdplanen under året. Den planen
              fortgår, och det finns många sätt för regeringen att återkomma
              i frågan.
            </seg>
            <seg n="5b5c8c43">
              När det gäller klimat- och energiramverket i EU till 2030 kan
              man såklart ha olika strategier. Man kan bestämma sig för att
              man som enskilt medlemsland i detalj slår fast sin egen position
              på förhand, med risk för att skapa låsningar som gör det svårt
              att påverka tillräckligt mycket och tillräckligt offensivt i de
              fortsatta förhandlingarna. Man kan även ha åsikten att det är
              viktigt att vi får ett ambitiöst ramverk som också är välgrundat
              och välanalyserat.
            </seg>
            <seg n="95d61a9e">
              När kommissionen den 22 januari presenterar sitt ramverk, som
              väntas bli omfattande och bredare än det ramverk som vi såg 2009,
              presenterar de också mycket av den analys som krävs för att också
              vi här i Sveriges riksdag ska se hur ett nytt klimat- och energipolitiskt
              ramverk till 2030 kommer att se ut för att driva denna omställning
              så effektivt som möjligt. Att en ökad andel förnybart behövs för
              att nå våra långsiktiga mål i EU och i Sverige och att vi behöver
              mer energieffektivisering i både EU och i Sverige vet vi. Frågan
              är på vilket sätt vi kan driva den utvecklingen framåt mest effektivt.
              Med vilken målstruktur gör vi det på rätt sätt?
            </seg>
            <seg n="92764712">
              Om Lise Nordin är orolig för klimatet ska hon vara tacksam för
              att leva i ett land som Sverige. Det är ett land som under årtiondena
              har lyckats minska sina koldioxidutsläpp och kombinera det med
              hög ekonomisk tillväxt och som nu kan rapportera till EU-kommissionen
              att vi är det land som ligger allra längst fram när det gäller
              att bygga ut den förnybara energin. I dagsläget har vi 51 procent
              förnybar energi i Sverige. Är det att vara en föregångare? Ja,
              det är absolut att vara en föregångare i det europeiska och det
              globala perspektivet.
            </seg>
            <seg n="24c8a88a">
              Det är klart att det spelar roll när Sverige runt förhandlingsborden
              tydligt kan peka på att vi i praktiken och mycket konkret har
              visat hur man kan kombinera höga klimat- och energipolitiska målsättningar
              med god ekonomisk tillväxt.
            </seg>
            <seg n="47a35d66">
              Jag har varit orolig för att tajmningen för diskussionen i Europa
              skulle bli fel, att den skulle vara alltför färgad av den ekonomiska
              krisen, att Europa inte skulle vara redo att anta tillräckligt
              ambitiösa målsättningar.
            </seg>
            <seg n="625305e0">
              Nu ser vi en del glädjande tecken på att det kanske kan skapas
              ett momentum. Vi ser hur en tysk regering förefaller vara beredd
              att bli mer offensiv. Jag hoppas att en fransk regering inser
              att den för att lyckas med klimatförhandlingarna i Paris behöver
              ha ett starkt EU, ett starkt åtagande och ett starkt ramverk för
              EU:s del i ryggen. Det finns goda möjligheter för länder som Sverige
              att påverka i praktiken. I de sammanhangen spelar det roll att
              vi kan peka på att det går att förena höga ambitioner när det
              gäller klimat och energi med god ekonomisk tillväxt så att hela
              Europa, alldeles oavsett vilka länder man företräder och vilken
              regering man sitter i, är berett att anta de ambitiösa målsättningar
              som krävs för att vi ska kunna nå de långsiktiga mål som vi satt
              upp i EU och få ett tillräckligt tydligt ramverk till 2030.
            </seg>
          </u>
          <note type="speaker" n="6f700eae">
            Anf. 108 LISE NORDIN (MP):
          </note>
          <u who="lise_nordin_7a122f" xml:id="i-0b65683fe1e078b9-2" n="de2bf931">
            <seg n="4931fb3b">
              Fru talman! Det förslag som EU-kommissionen kommer att presentera
              nästa vecka är ett resultat av de inspel som alla medlemsländer
              har gjort. I det arbetet har den svenska moderatledda regeringen
              valt att stå helt passiv och ännu inte ha en åsikt. De inspel
              som många länder har gjort om behovet av förnybar energi och energieffektivisering
              påverkar förstås det förslag som läggs fram. Den nuvarande svenska
              regeringen har valt att stå passiv bredvid trots att riksdagen
              började behandla frågan förra våren. Redan då sade tre partier
              tydligt att det behövs tre bindande mål.
            </seg>
            <seg n="2adfce3d">
              Låt mig få påminna om den utveckling som just nu pågår i Europa.
              Kolanvändningen ökar i många länder. Även i Sverige ökar kolanvändningen.
              Det finns inte tid att slå sig till ro och göra som regeringen,
              säga att vi väntar med vårt svar. Det behövs ett agerande nu om
              det ska finnas möjlighet att få till stånd ett ambitiöst klimat-
              och energiramverk till 2030. När regeringen står och passivt tittar
              på den kamp som nu pågår i EU ansluter den sig till de länder
              som vill bygga ny kolkraft och subventionerad kärnkraft.
            </seg>
            <seg n="3d1ba617">
              Jag tror att Anna-Karin Hatt vill detsamma som jag och Miljöpartiet,
              att det ska finnas tre bindande mål, men vi ser att regeringen
              är passiviserad eftersom den är så oense om dessa mål. Anna-Karin
              Hatt har flera gånger återkommit till att det behövs en tydlig
              konsekvensanalys av tre mål. Den finns ju på bordet. Den egna
              myndigheten säger att det behövs tre mål för att vi ska få ett
              hållbart och konkurrenskraftigt energisystem. EU-kommissionens
              konsekvensanalys pekar också på vikten av tre mål. Jag kan bara
              beklaga att regeringen inte står upp för att det behövs tydlighet
              för att vi ska klara klimat- och energiutmaningen.
            </seg>
            <seg n="7414ebb5">
              Min sista fråga till ministern blir: Är det sant att regeringen
              överväger att släppa målen om förnybar energi och energieffektivisering?
            </seg>
          </u>
          <note type="speaker" n="32035821">
            Anf. 109 Statsrådet ANNA-KARIN HATT (C):
          </note>
          <u who="anna_karin_hatt_energiminist" xml:id="i-952c70bc421cb80c-37" n="c520186a">
            <seg n="514b1378">
              Fru talman! Lise Nordin påstår att inga inspel har gjorts av
              den svenska regeringen till EU-kommissionen eller i Bryssel. Ingenting
              kunde vara mer felaktigt. Jag svarade redan i mitt första inlägg
              och också i senare inlägg att den svenska regeringen i många olika
              sammanhang – från Europeiska rådet till miljörådet och till energirådet,
              i bilaterala förhandlingar med kommissionärer och med tjänstemän
              i andra medlemsstater – mycket tydligt har pekat på att det är
              otroligt viktigt att EU-kommissionen så snart som möjligt återkommer
              med förslag till ett klimat- och energipolitiskt ramverk till
              2030 som innehåller överväganden när det gäller såväl klimat,
              förnybar energi och energieffektivisering som konkurrenskraft
              och en del andra saker. Regeringen har alltså verkligen drivit
              på.
            </seg>
            <seg n="87270ff6">
              I sitt förra inlägg ställde Lise Nordin en fråga om det dokument
              som Ekot i sin rapportering i dag hänvisar till. Det dokumentet
              är upprättat av opolitiska tjänstemän i Regeringskansliet som
              en del i att tjänstemännen just nu analyserar vilka positioner
              olika medlemsstater har, vad vi vet om diskussionerna inom kommissionen
              och vilka olika scenarier vi kan se framför oss i förhandlingarna
              inför Bryssel, alltså för att förbereda oss inför de förhandlingar
              som kommer att påbörjas efter det att kommissionen lagt fram sitt
              förslag den 22 januari och som ska pågå fram till det att Europeiska
              rådet fattar beslut den 21 mars.
            </seg>
            <seg n="4833422c">
              Lise Nordin påstår, avslutningsvis, att den svenska regeringen
              skulle vara oense. Ingenting kunde vara mer felaktigt. Vi väntar
              nu in EU-kommissionens förslag. Vi kommer att förhålla oss till
              det och ta ställning till de resonemang som de har använt för
              att underbygga det förslag som de kommer att lägga fram. Jag kan
              försäkra Lise Nordin och hela den övriga riksdagen att den svenska
              regeringen kommer att vara väl förberedd inför de förhandlingar
              som ska äga rum senare i vår.
            </seg>
          </u>
          <note n="15c1c3a3">
            Överläggningen var härmed avslutad.
          </note>
          <note n="14dce274">
            19 § Svar på interpellation 2013/14:190 om stärkt skydd av bland
            annat våra nationalälvar
          </note>
          <note type="speaker" n="fbc12449">
            Anf. 110 Miljöminister LENA EK (C):
          </note>
          <note n="6a1b4c18">
            Fru talman! Ärade ledamöter och åhörare! Jan Lindholm har frågat
            mig vilka åtgärder jag avser att vidta beträffande 4 kap. 6 §
            tredje stycket miljöbalken. Som jag uppfattar det anser Jan Lindholm
            att stycket är obsolet.
          </note>
          <u who="lena_ek_miljoministe" xml:id="i-0f8c9d8293d96499-0" n="4c6e4637">
            <seg n="23bce747">
              Bestämmelserna i 4 kap. 6 § miljöbalken innebär förbud mot vattenkraftsrelaterade
              verksamheter i bland annat de så kallade nationalälvarna. Det
              tredje stycket gör undantag för verksamheter som orsakar endast
              obetydlig miljöpåverkan. Jag har uppfattat Jan Lindholms fråga
              på så sätt att han anser att undantagsmöjligheten inte behövs
              samt att han anser att riksdagen har beställt att undantagsmöjligheten
              ska tas bort.
            </seg>
            <seg n="0ef3ed79">
              Enligt utredarens mening fanns det vid tidpunkten för betänkandets
              överlämnande för få avgöranden i domstol för att kunna dra några
              säkra slutsatser om hur tillämpningen av 4 kap. 6 § miljöbalken
              överensstämmer med bestämmelsens syfte enligt förarbetena. Utredaren
              ansåg att endast det faktum att det förekommer tillståndsansökningar
              avseende åtgärder i de skyddade vattendragen inte gör det möjligt
              att dra slutsatsen att bestämmelsen tillämpas i strid med sitt
              syfte. Mot bakgrund av det relativt begränsade antalet tillståndsansökningar
              sedan miljöbalken trädde i kraft 1999 ansåg utredaren att just
              denna bestämmelse inte heller förefaller innebära en obefogad
              belastning på myndigheter och domstolar. Utredaren fann därför
              inte skäl att föreslå någon ändring i 4 kap. 6 § miljöbalken.
            </seg>
            <seg n="30f849e3">
              Under den period betänkandet överlämnades och remissbehandlades
              pågick en domstolsprövning av en ansökan om tillstånd till uppförande
              av en ny kraftstation vid Untra kraftverk. Kraftverket ligger
              i ett vattendrag som omfattas av regleringen i 4 kap. 6 § miljöbalken.
              Tillståndsfrågan handlade om huruvida den planerade kraftstationen
              innebar en sådan obetydlig miljöpåverkan att en undantagsbestämmelse
              skulle kunna tillämpas. Avgörandet i målet har stor betydelse
              för regeringens fortsatta hantering av utredarens betänkande.
              Jag har därför valt att vänta på utgången i målet.
            </seg>
            <seg n="66de1e8a">
              Mark- och miljödomstolen gav tillstånd till kraftstationen med
              motiveringen att stationen inte innebar någon ändrad användning
              av det vattenområde där det befintliga Untra kraftverk ligger.
              Mark- och miljööverdomstolen upphävde tillståndet med motiveringen
              att uppförandet av den nya kraftstationen skulle innebära mer
              än en obetydlig miljöpåverkan. Efter Högsta domstolens beslut,
              som kom i slutet av oktober, att inte meddela prövningstillstånd
              står Mark- och miljööverdomstolens dom fast. Det betyder att undantagsmöjligheten
              inte kunde utnyttjas och att det fortfarande inte finns något
              belägg för att förbudet i 4 kap. 6 § miljöbalken tillämpas i strid
              med dess syfte.
            </seg>
            <seg n="d0959000">
              Vattenverksamhetsutredningen har under hösten lämnat ytterligare
              ett delbetänkande som även det avser förutsättningar för tillstånd
              till anläggande och drift av vattenkraftverk. Det betänkandet
              har varit ute på remiss och remisstiden löpte ut den 3 januari
              2014, alltså för några dagar sedan. De båda betänkandena har ett
              nära samband.
            </seg>
            <seg n="dbade78e">
              Som jag redan har sagt finns det i nuläget inget stöd för att
              undantagsmöjligheten missbrukas. Därför är frågan om översyn av
              4 kap. 6 § miljöbalken sådan att den bör hanteras i ett sammanhang,
              alltså det första betänkandet och det andra betänkandet tillsammans.
            </seg>
          </u>
          <note n="43dfb59b">
            I enlighet med vad civilutskottet konstaterade i sitt betänkande
            2011/12:CU5, nämligen att bestämmelsen behöver ses över, gav regeringen
            den 31 maj 2012 Vattenverksamhetsutredningen i uppdrag att analysera
            4 kap. 6 § miljöbalken och, om utredaren bedömde att det bakomliggande
            syftet med bestämmelsen inte uppnåtts, föreslå de ändringar som
            behövs för att uppnå ett väl fungerande skydd mot utbyggnad och
            ändrad vattenföring i de vatten som i dag omfattas av bestämmelsen.
            Betänkandet överlämnades i december 2012 och har därefter remissbehandlats.
          </note>
          <note type="speaker" n="3614cfe4">
            Anf. 111 JAN LINDHOLM (MP):
          </note>
          <u who="jan_lindholm_6c3791" xml:id="i-9e9f18bc8514cccc-0" n="efb35d46" next="i-caabf0daa7587854-0">
            <seg n="9f550e03">
              Fru talman! Jag tackar för svaret. Samtidigt är jag lite besviken
              över ministerns ovilja att ta ansvar.
            </seg>
          </u>
          <note n="72079693">
            Riksdagen beslutade den 18 juni 2012 beträffande ett motionsyrkande
            gällande 4 kap. 6 § tredje stycket miljöbalken att motionärens
            yrkande fick anses helt tillgodosett genom tilläggsdirektiv. Yrkandet
            som det syftades på var, med riksdagens egen formulering på s.
            8 i betänkandet, att regeringen bör utreda möjligheterna att upphäva
            4 kap. 6 § tredje stycket miljöbalken. I ställningstagandet i
            betänkandet som riksdagen antog hänvisade utskottet även till
            Kammarkollegiets yttrande.
          </note>
          <u who="jan_lindholm_6c3791" xml:id="i-caabf0daa7587854-0" n="efb35d46" prev="i-9e9f18bc8514cccc-0">
            <seg n="9c1c981c">
              Fru talman! Det som ministern påstår i sitt svar, nämligen att
              det är jag som har uppfattningen att tredje stycket är obsolet,
              det vill säga omodernt och inaktuellt, stämmer inte. Det är faktiskt
              de berörda myndigheterna, alltså regeringens egna fackmyndigheter,
              som har den uppfattningen. Även om det bara är Kammarkollegiet
              som använder sig av det ålderdomliga språkbruket är det tydligt
              i remissvaren att uppfattningen delas av samtliga berörda myndigheter.
              Tredje stycket fyller inte längre någon funktion. Där är man helt
              överens. Till och med Energimyndigheten instämmer i detta.
            </seg>
            <seg n="06c61f2b">
              Vad är miljöministern så rädd för? Bara 2,86 procent av vattenkraften
              produceras i de områden som skyddas av miljöbalken 4 kap. 6 §.
              Var finns argumenten för att behålla tredje stycket? Vi har inte
              hört några sådana. Även om miljöbalken trädde i kraft 1999 har
              skyddet funnits i svensk lag ända sedan 1975. Endast vid ett tillfälle,
              1983, har en prövning lett till att tillstånd getts på grund av
              obetydlig miljöpåverkan. Det handlade då om ett mikrokraftverk
              på 150 kilowatt i en avlägsen bygd där det ansågs innebära större
              miljöpåverkan att dra fram el till fastigheten än att bygga denna
              lilla anläggning. Jag tror att det var i ett biflöde till Umeälven
              som heter Girjesån. Så strikt har man tillämpat undantagsparagrafen.
            </seg>
            <seg n="4c3e62a7">
              Nu har vi nästan 40 års erfarenhet av att det fungerat bra. Därför
              är jag så förvånad över att ministern gömmer sig bakom formuleringen
              från utredaren om att det är så få avgöranden i domstolarna att
              man inte kan dra några slutsatser. Kammarkollegiet har ju påpekat
              att utredaren bortsett från många av de tillståndsprövningar som
              skett. I en bilaga räknar man också upp ett stort antal sådana.
              Sedan finns det många fall som har pågått väldigt länge, till
              exempel Ejforsen, där prövningarna startade 1981 och det ännu
              inte har avgjorts. Att bara titta på domslut är helt fel.
            </seg>
            <seg n="6d64a400">
              Riksdagens oro i det här fallet handlar alltså inte om att undantagsregeln
              i tredje stycket skulle utgöra ett hot mot den strikta skyddsbedömningen.
              Oron gäller onödigt slöseri med skattepengar och resurser. Varför
              behålla en lagtext som inbjuder till ständigt nya ansökningar,
              trots att alla som ansöker vet att de får avslag?
            </seg>
            <seg n="4ea756c2">
              I sak är det dessutom så att EU:s ramdirektiv om vatten, som
              ministern nämner, inte berör vår nationella lagstiftning i miljöbalken
              4 kap. 6 §. De enda kopplingar som finns mellan de här frågorna
              är de praktiska kopplingarna. Så länge tredje stycket kvarstår
              kommer vi inte att kunna leva upp till kraven i ramdirektivet
              med de resurser vi har hos myndigheterna i dag. Då hamnar vi i
              stället i en situation där vi tvingas betala en massa onödiga
              böter.
            </seg>
            <seg n="2ae07c14">
              Anser verkligen inte ministern att det är viktigare att leva
              upp till de åtaganden vi har som EU-medlemsland än att med de
              begränsade resurser vi har för vattenrätt hantera en massa förutsägbara,
              onödiga och till och med improduktiva tillståndsfrågor baserade
              på en undantagsformulering som regeringens egna fackmyndigheter
              anser är obsolet?
            </seg>
          </u>
          <note type="speaker" n="6c298479">
            Anf. 112 JAN-OLOF LARSSON (S):
          </note>
          <u who="jan-olof_larsson_cfaf57" xml:id="i-e4114cc56ef5f58b-0" n="756251a9">
            <seg n="f805510d">
              Fru talman! Sedan delbetänkandena om vattenkraftsverksamheten
              färdigställdes i slutet av förra året har det förts en oerhörd
              debatt och diskussion om dessa frågor i alla former i alla medier.
              De väcker känslor; det inser man. Just den här frågan, som handlar
              om 4 kap. 6 § tredje stycket miljöbalken, är däremot en mycket
              liten del av utredningsförslaget och kan mycket väl lösas vid
              sidan om.
            </seg>
            <seg n="9108a304">
              Frågan om skrivningarna i miljöbalkens 4 kap., som ett enigt
              civilutskott ville se över, hänger som ett svart moln över våra
              lagskyddade älvar. Ska regeringen koppla ihop denna fråga med
              det delbetänkande som levereras senare kommer inte frågan att
              lösas under det här året, och vi vet inte när den kommer att lösas
              över huvud taget.
            </seg>
            <seg n="2155d11a">
              Mot bakgrund av det relativt begränsade antalet tillståndsansökningar
              sedan 1999 anser varken utredaren eller Lena Ek att det finns
              fog för att ändra lagen. Men som vi har hört Jan Lindholm säga
              är detta fel utgångspunkt. Samma formuleringar som nu finns i
              4 kap. 6 § har funnits i tidigare lagstiftning ända sedan 1977.
              De processer som drivits under den tidsperioden och kostnaderna
              för dessa har inneburit en ansenlig belastning på rättsapparaten.
              Det är slöseri med skattepengar, som Jan Lindholm sade.
            </seg>
            <seg n="19dfcf84">
              Frågan vi måste ställa oss är: Vem är regeln bra för? Detta skulle
              jag hemskt gärna vilja ha besked av ministern om.
            </seg>
          </u>
          <note type="speaker" n="7301c66d">
            Anf. 113 LARS TYSKLIND (FP):
          </note>
          <u who="lars_tysklind_44f290" xml:id="i-2cb2831232637cb9-0" n="9b072aa3">
            <seg n="bb5d0230">
              Fru talman! Jan Lindholm tar i sin interpellation upp en fråga
              som vi i Folkpartiet tycker är väldigt viktig. Som Jan-Olof Larsson
              säger väcker det känslor när vi diskuterar vattenkraft. Det är
              helt klart. I Folkpartiet har vi en tydlig uppfattning att vattenkraften
              ska utvecklas genom effektivisering, inte genom ökad exploatering,
              och att man ska leva upp till dagens miljökrav. Det måste finnas
              sådana funktioner.
            </seg>
            <seg n="13db646c">
              De nationalälvar vi har och de vattendrag som är skyddade i lag
              ska naturligtvis vara starkt skyddade även fortsättningsvis. Dessutom
              måste man minimera skadorna för vandrande fisk, vilket också har
              diskuterats i civilutskottet vid ett antal tillfällen. Därför
              välkomnar vi verkligen från Folkpartiets sida de utredningsdirektiv
              som alliansregeringen beslöt i april 2012. Det handlar om att
              se över regelverken för vattenverksamheten. Om vi nu talar om
              ansvar kan jag säga att man verkligen tar ansvar genom att ta
              tag i denna fråga, som inte direkt är ny.
            </seg>
            <seg n="1dea81e2">
              För oss och mig är det väldigt viktigt att vi nu får till stånd
              ett effektivt och långsiktigt hållbart system för nyprövning av
              äldre tillstånd för vattenkraft där det finns en avvägd balans
              mellan behovet av att skydda biologisk mångfald och miljö och
              de högst relevanta krav som finns på förnybar energi. Det finns
              naturligtvis en intressekonflikt här.
            </seg>
            <seg n="09707567">
              På samma sätt välkomnar vi naturligtvis det tilläggsdirektiv
              som kom i maj 2012, bara någon månad senare. Då gällde det specifikt
              4 kap. 6 §, som handlar om skyddet av de fyra nationalälvarna
              och andra namngivna vattendrag. Vi är nog alla besjälade av att
              detta är viktigt och ska gälla. Den fråga vi nu diskuterar har
              vi naturligtvis kunnat analysera noggrant. Den rör det tredje
              och sista stycket i denna paragraf. Där står det att förbudet
              inte gäller vattenverksamhet som förorsakar endast obetydlig miljöpåverkan.
              Detta kan låta lite diffust, men i förarbetena är man väldigt
              tydlig med vad detta gäller. Det gäller mycket restriktivt, och
              det gäller saker som ersättningsbyggnader, ombyggnader och sådant.
            </seg>
            <seg n="d7b4ad70">
              Det finns verkligen restriktivitet i förarbetena. När vi diskuterade
              det i civilutskottet var egentligen kärnfrågan: Missbrukas detta?
              Försöker man att gå runt lagen med hjälp av paragrafen?
            </seg>
            <seg n="dbf29ef9">
              När jag läste det delbetänkande som kom, som miljöministern redovisade
              i sitt svar, kan jag inte dra någon annan slutsats än att tillämpningen
              överensstämmer med syftena i förarbetena.
            </seg>
            <seg n="7dd0d57a">
              Även det rättsfall som ministern hänvisade till indikerar att
              lagen trots allt uppfyller sitt syfte. Det har egentligen inte
              fattats några beslut som är tveksamma i det sammanhanget.
            </seg>
            <seg n="3951c384">
              Med andra ord gäller det som ministern säger. Det finns i nuläget
              inget stöd för att undantaget missbrukas. Jag instämmer i ministerns
              svar att det är rimligt att vi behandlar frågan vidare i ett helhetsperspektiv.
            </seg>
            <seg n="331d6f8d">
              Jag utgår från det förslag som utredaren har lagt fram om att
              vi ska förtydliga. Det finns inga tveksamheter om hur bestämmelserna
              i 3 och 4 kap. ska tillämpas i dessa fall. Det är i den frågan
              vi fick ett förslag.
            </seg>
            <seg n="17fed025">
              Jag utgår från att den frågan kommer att behandlas vidare när
              vi gör en helhetsbedömning. Det är viktigt att vi nu får till
              en helhet och får ett fungerande system över tid.
            </seg>
          </u>
          <note type="speaker" n="a7adc3c0">
            Anf. 114 Miljöminister LENA EK (C):
          </note>
          <u who="lena_ek_miljoministe" xml:id="i-952c70bc421cb80c-38" n="4c6e4637">
            <seg n="f27ee8f9">
              Fru talman! Vi har några riktigt svåra problemområden som vi
              diskuterar i interpellationsdebatten, precis som Lars Tysklind
              säger.
            </seg>
            <seg n="a098f643">
              Ett område är vattenkraftens betydelse i energiomställningen.
              Den står för mer än 50 procent av elproduktionen. Det är någonting
              som är oerhört viktigt ur ett klimatperspektiv, ur ett försörjningsperspektiv
              och ur ett stabilitetsperspektiv. Vattenkraften har en ökande
              roll som balanseringskraft när vi har byggt ut vindkraften så
              att den är sju gånger större än när alliansregeringen tillträdde.
              Den balanseringsförmågan är oerhört viktig.
            </seg>
            <seg n="ad3b17e7">
              Å andra sidan ser vi fysisk påverkan på våra vattendrag bland
              annat genom anlagda dammar och bortledning av vatten för kraftproduktion.
              Det har av vattenmyndigheterna identifierats som en av de största
              anledningarna till att man i dag inte överallt uppfyller de kvalitetskrav
              på god ekologisk status och god ekologisk potential som vattendirektivet
              kräver och som ska vara klart år 2020.
            </seg>
            <seg n="ed6154c5">
              Sedan har vi ett tredje problemområde i detta. De regler som
              ska balansera de olika miljöintressena är av väldigt olika karaktär.
              Huvuddelen av våra vattenkraftverk bedrivs med stöd av mycket
              gamla tillstånd. Anläggningarna har i mycket begränsad utsträckning
              miljöanpassats sedan de togs i drift.
            </seg>
            <seg n="3dc8c5cd">
              Miljöbalkens regler som vattenverksamhet och vattenanläggningar
              är föråldrade. Det är därför regeringen beslutat att bestämmelserna
              behöver ses över av en utredning. Den vattenrättsliga regleringen
              behöver bygga på samma grundprinciper och regleras på liknande
              sätt som i dag gäller annan verksamhet som regleras av miljöbalken,
              som till exempel vindkraft och biogasanläggningar.
            </seg>
            <seg n="b1b0448b">
              Den reglering som vi har är på många sätt fastighetsrättslig
              historiskt. Det ligger regler i olika skikt hela vägen ned till
              långt in på 1800-talet. Det finns fem eller sex olika skikt av
              regleringar. Det gör att modernisering och effektivisering i befintliga
              anläggningar blir svår när man har olika regelskikt att ta hänsyn
              till. Det gör också att styrningen av detta blir svår.
            </seg>
            <seg n="442df344">
              Det är anledningen till att vi har tillsatt en utredning. Av
              hänsyn till riksdagen och riksdagens och utskottets diskussion
              om just den biologiska mångfalden, som är en del av problematiken,
              har vi också gett utredaren i uppdrag att särskilt börja med att
              titta på frågan om just 4 kap. 6 § miljöbalken.
            </seg>
            <seg n="0240d613">
              Utredaren har gjort en sammanfattande bedömning. Vi har precis
              i dagarna fått in 110 mycket intressanta och djuplodande remissvar.
              I det läget måste man som ansvarig departementschef och minister
              i en regering säga att det är klart vi måste analysera de 110
              djuplodande remissvaren på ett seriöst sätt.
            </seg>
            <seg n="0e5598dd">
              Vi har en så komplicerad problembild att lösa på ett sätt som
              tar hänsyn till våra olika miljömål, klimatet, den biologiska
              mångfalden och naturligtvis stabiliteten i energiproduktionen.
              Jag tycker inte att det är konstigt.
            </seg>
          </u>
          <note type="speaker" n="c54661d5">
            Anf. 115 JAN LINDHOLM (MP):
          </note>
          <note n="4ee17b3d">
            Fru talman! Som jag befarade innebär hanteringen, som ministern
            nämnde i sitt svar, att man kommer att hantera frågan om tredje
            stycket i 4 kap. 6 § tillsammans med hanteringen av delbetänkande
            två, Ny tid ny prövning – förslag till ändrade vattenrättsliga
            regler . Det är mycket sorgligt.
          </note>
          <u who="jan_lindholm_6c3791" xml:id="i-caabf0daa7587854-1" n="efb35d46">
            <seg n="5da5125d">
              Sedan jag fick ministerns svar i går har jag hunnit ta kontakt
              med ett antal av ministerns myndigheter och även andra myndigheter
              som lyder under regeringen och frågat om detta. De anser att den
              hantering som ministern nu tänker vidta är direkt felaktig.
            </seg>
            <seg n="70c18cfe">
              Frågan om tredje stycket saknar nämligen helt koppling till vattendirektivet
              och EU-rätten. Frågan om 4 kap. 6 § miljöbalken är en rent nationell
              fråga. Det finns inga som helt juridiska anledningar att hantera
              dessa saker ihop.
            </seg>
            <seg n="45ad1968">
              Dessutom finns det myndigheter under regeringen som anser att
              den hantering av vattenförvaltningen som vi håller på med i Sverige
              med undantagsformuleringen strider mot Romdirektivet. Det finns
              många argument för att inte koppla ihop dessa frågor.
            </seg>
            <seg n="7d589935">
              Ministern vill inte förstå att tredje stycket missbrukas trots
              att det kommer in en flod av ärenden som fullständigt saknar förutsättningar
              att beviljas om domstolarna hanterar dem enligt miljöbalken som
              det är avsett.
            </seg>
            <seg n="cadabf81">
              Nu är det inte alltid så att det finns kompetenta domare. En
              del är nybörjare, och då kan det ske misstag. Genom att man till
              exempel använder begrepp som överskottsvatten eller spillvatten
              kan de oerfarna domarna gå på markägarens linje.
            </seg>
            <seg n="4a3df849">
              Det är egentligen bara genom olycksfall som obetydlig miljöpåverkan
              kan feltolkas och leda till dessa långa processer som kan dra
              ut mer än tio år i tiden med överklagningar och sådant.
            </seg>
            <seg n="1468b91d">
              Jag har hört talas om rena skräckexempel på rättstillämpning
              där unga oerfarna domare gått på sökandes linje när de har hänvisat
              till äldre domslut från 1902. De stackars domarna hade inte ens
              kunskap om att det inte fanns några domslut på vattenområdet på
              den tiden.
            </seg>
            <seg n="489fc522">
              För att ministern ska förstå hur oseriöst kraftbolagen agerar
              skulle jag vilja ge lite exempel. Lima kraftverk är ett där ägarna
              med motivering om dammsäkerhet har försökt att utöka kraftproduktionen
              i strid med 4 kap. 6 §.
            </seg>
            <seg n="94c33782">
              Först ansökte det om att få spränga bort 10 000 kubikmeter berg
              i en skyddad älvfåra nedanför dammen, vilket självklart inte är
              en obetydlig miljöpåverkan. Ingen kan se det så. Bara det faktum
              att man lämnar in en sådan ansökan visar hur oseriöst man arbetar.
            </seg>
            <seg n="b65016ab">
              Efter att domstolen har avvisat det faller man tillbaka på en
              annan nivå, nämligen 400 kubikmeter berg. Det kan självklart inte
              heller ses som en obetydlig miljöpåverkan. Nu hanterar domstolen
              ett tredjehandsyrkande om 30 kubikmeter berg nedströms. Syftet
              med att göra det ska vara detsamma som med 10 000 kubikmeter.
            </seg>
            <seg n="b3bb5b0e">
              Trots att domstolen två gånger har avvisat åtgärderna har man
              som sökande emellertid inte ens brytt sig om att lämna in en komplett
              miljökonsekvensbeskrivning för det senaste förslaget.
            </seg>
            <seg n="e8634632">
              Påverkan på driften med att strömriktningen nedströms ändras
              så att man får en annan flödesriktning vid ett biflöde längre
              ned har man inte tagit hänsyn till. Detta är inte seriöst.
            </seg>
            <seg n="43557f2f">
              Om det vore en liten aktör som är oerfaren skulle man kanske
              förstå taffligheten. Men här handlar det om ett av de största
              kraftbolagen i vårt land. De beter sig regelmässigt på detta sätt.
              Är inte det att missbruka undantaget?
            </seg>
            <seg n="8f06c61e">
              Det finns två fall i Ore älv där man på samma sätt under förevändning
              att renovera en damm som är i dåligt skick försöker bygga nya
              kraftverk. Även det exempel som ministern själv tar upp är ett
              sådant fall där man försöker använda renovering och underhåll
              för att bygga helt nya kraftverk.
            </seg>
            <seg n="b92f8081">
              Det finns mängder av exempel på mycket oseriöst agerande. Det
              måste ministern känna till.
            </seg>
          </u>
          <note type="speaker" n="ef6b692b">
            Anf. 116 JAN-OLOF LARSSON (S):
          </note>
          <u who="jan-olof_larsson_cfaf57" xml:id="i-e4114cc56ef5f58b-1" n="756251a9">
            <seg n="bed36677">
              Fru talman! Jag kan hålla med den föregående talaren till hundra
              procent i det han framförde. Det finns hur många historier som
              helst att dra fram på detta ämnesområde som visar med vilken nonchalans
              kraftbolagen agerar mot befolkningen och mot miljön.
            </seg>
            <seg n="e76865c9">
              Vi känner till det som ministern framförde om vattendirektivet,
              att vi måste ha nått fram till 2020 och att det finns många komplexa
              problemområden. Vi vet det. De allra flesta av oss som sitter
              i den här riksdagen vet att vi inte kommer att vara framme vid
              målet 2020. Vi kommer inte att ha klarat av våra åtaganden om
              vattendirektivet till 2020. Vi kommer att få betala miljardskadestånd
              för att vi inte klarar av problemen. Där har vi ett gemensamt
              ansvar att tackla, för kostnaderna kommer att belasta hela statsbudgeten.
            </seg>
            <seg n="f314606a">
              Jag tycker att utredaren har gjort ett fantastiskt bra jobb.
              Men det senaste delbetänkandet, som kom nu, har ingenting med
              betänkandet om 4 kap. 6 § att göra. Ministern måste ta hänsyn
              till de remissbetänkanden som har kommit med det senaste delbetänkandet;
              det är självklart. Men de behöver inte tas i beaktande när det
              gäller 4 kap. 6 §, för precis som Jan Lindholm sade saknar det
              koppling till det övriga. Det är ett nationellt problem, och det
              har inte med vattendirektivet att göra.
            </seg>
            <seg n="744ed8a6">
              Jag säger som minister Görel Thurdin, centerpartist, sade en
              gång: Det måste bli ett slut på dessa onödiga processer. Det var
              många, många år sedan hon sade det. Nu har ytterligare en miljöminister
              från Centerpartiet möjlighet att säga: Stoppa det här! Vi socialdemokrater
              anser som ett enigt civilutskott att skrivningen i tredje stycket
              ska bort.
            </seg>
          </u>
          <note type="speaker" n="7512bc8d">
            Anf. 117 LARS TYSKLIND (FP):
          </note>
          <u who="lars_tysklind_44f290" xml:id="i-2cb2831232637cb9-1" n="9b072aa3">
            <seg n="8ecf8134">
              Fru talman! Jag utgår nog ifrån att utredaren är lika seriös
              i båda sina delbetänkanden och att slutsatserna egentligen ligger
              på samma nivå. Det är viktigt att vi kan konstatera här att rättspraxis
              är sådan att ansökningarna egentligen inte borde lämnas in. Jag
              tror inte att vi kan lagstifta bort att man lämnar in dåligt underbyggda
              ansökningar. Sådana kommer att finnas vilken lagstiftning vi än
              har.
            </seg>
            <seg n="71799232">
              Jag vill ändå framhålla att vi är eniga om att det betänkande
              som kom i september 2013 är ett bra betänkande. Där finns otroliga
              intressekonflikter; det märker man när man läser remissvaren hit
              och dit. Det finns en konflikt mellan elproduktionen och miljöintressena,
              och den är uppenbar.
            </seg>
            <seg n="c0651d9b">
              Sammanfattningsvis vill jag nog säga att detta delbetänkande
              är en bra utgångspunkt för den fortsatta diskussionen när det
              gäller att få en bättre balans mellan vattenkraft, biologisk mångfald,
              lokal miljö och så vidare. Den slutsats som trots allt står i
              utredningen om att det inte kommer att vara orimligt att detta
              påverkar Sveriges energiförsörjning tror jag att vi får ha som
              utgångspunkt i diskussionen.
            </seg>
            <seg n="48e6b5e4">
              Samtidigt, fru talman, är det viktigt att vi nu verkligen belyser
              konsekvenserna för energiförsörjning och energisystem så att vi
              kan fatta de riktiga besluten. Men jag tror inte att vi ska överdriva
              åt något håll, för det gagnar inte frågan om vi gör det hela alltför
              svart eller vitt. Dessutom känns det på något vis som att det
              dialoguppdrag som Vattenmyndigheten har med kraftindustrin i viss
              mån banar vägen när det gäller att tala med varandra. Det kommer
              att ge resultat över tid.
            </seg>
            <seg n="eb1f94da">
              Vi måste naturligtvis prioritera. Vi måste vidta de åtgärder
              som gör den största nyttan först så att de blir kostnadseffektiva.
            </seg>
          </u>
          <note type="speaker" n="feb67473">
            Anf. 118 Miljöminister LENA EK (C):
          </note>
          <u who="lena_ek_miljoministe" xml:id="i-952c70bc421cb80c-39" n="4c6e4637">
            <seg n="fd7458de">
              Fru talman! Sedan 1999 har Kammarkollegiet 11 avgjorda och pågående
              mål och 5 mål som nyligen har påbörjats. Det är 16 mål. Man kan
              ha respekt för att detta drar resurser, men det är ändå ett hanterligt
              antal.
            </seg>
            <seg n="de6838cf">
              Varför tycker jag då det? Frågan om regleringarna har diskuterats
              i decennier, och ingen har förmått att ta i den. Det har varit
              känt oerhört länge att här finns skikt av regler som rör vattenkraften.
              Det finns till och med tillstånd som grundar sig på urminnes hävd.
            </seg>
            <seg n="c6a88a1d">
              Vi är i majoritet och i opposition, men jag tycker ändå att det
              förtjänar en viss respekt att man tillsätter en utredning som
              ska ta i hela denna svåra problematik för att försöka hitta fram
              till ett förslag om ett enat regelverk. Ett sådant skulle underlätta
              både för dem som är angelägna om skydd av fiske, biodiversitet
              och de olika ekosystemen och för dem som är angelägna om energiomställningen
              ur ett klimatperspektiv. Den avvägningen måste vi ha med oss,
              för vattenkraften betyder mycket också i den stora miljöfrågan.
            </seg>
            <seg n="75910a58">
              Vi måste hitta ett sätt att förena dessa intressen och göra det
              så bra som möjligt. Jag tycker att den utredare som nu har arbetat
              har gjort ett gediget arbete. Vi har ett enormt intresse för dessa
              frågor. I en sammanhållen lagtext som en miljöbalk tycker inte
              jag att man ska hålla på och dra saker ut och in ur olika paragrafer,
              utan man måste titta på helheten. Vi har nu sagt från regeringen
              att vi ska titta på helheten när det gäller vattenverksamheten,
              som detta är en del av. Vi har dessutom bett utredaren att särskilt
              fördjupa sitt arbete när det gäller tredje stycket i 4 kap. 6
              § miljöbalken. Vi har ett underlag, och tillsammans med remissvaren
              måste vi analysera de åsikter och de argument som kommer fram
              på ett seriöst sätt, vilket vi också ska göra enligt grundlagen
              innan vi lägger fram förslag till riksdagen.
            </seg>
            <seg n="129cfa7c">
              Jag kommer tillsammans med experterna på departementet nu att
              ta del av de 110 remissvaren. Vi kommer att jobba stenhårt med
              detta i Regeringskansliet. Det kanske tar lite tid, men några
              månader i perspektivet av 100 år och urminnes hävd måste det få
              vara värt när det handlar om att komma fram till en balanserad
              lösning när det gäller dessa frågor.
            </seg>
            <seg n="7f419886">
              Jag har full respekt för det engagemang som visas från de människor
              som är intresserade av fiske, av biodiversitet och av vattenflödena
              i de här bygderna. Men jag har också respekt för dem som är oerhört
              bekymrade över klimatfrågan. Här måste vi göra en vettig balansering
              och en vettig avvägning. Det innebär att vi på ett seriöst sätt
              måste behandla de remissvar som har kommit in, också sådana där
              remissinstanserna har åsikter om båda delbetänkandena.
            </seg>
          </u>
          <note type="speaker" n="c1f10eed">
            Anf. 119 JAN LINDHOLM (MP):
          </note>
          <u who="jan_lindholm_6c3791" xml:id="i-011299770631b6be-0" n="efb35d46">
            <seg n="6d070ff2">
              Fru talman! Jag delar ministerns synpunkt att det är bra att
              ha ett helhetsperspektiv. Men just när det gäller frågan om tredje
              stycket i 4 kap. 6 § finns det ingen, vad jag har hört, som har
              sagt att den inte skulle kunna hanteras separat. Som jag har förstått
              det anser till och med regeringens utredare att det är fullt möjligt.
            </seg>
            <seg n="64528f3e">
              I sitt andra anförande tog ministern upp balanskravet som ett
              argument. Då vill jag bara påpeka att av den svenska vattenkraften
              är det 2,6 procent – alltså mindre än 2 terawattimmar – som produceras
              inom de områden som omfattas av 4 kap. 6 §. Om man nu tänker sig
              att strykningen av tredje stycket skulle kunna påverka så mycket
              som, säg, 20 procent av produktionen upp eller ned så handlar
              det om mindre än 0,4 terawattimmar. Det är dessutom små kraftverk.
              De flesta – över 150 av de kraftverk som finns – spelar ingen
              som helst roll för balanskravet. Det är alltså ett dåligt argument.
            </seg>
            <seg n="138d85c6">
              Lars Tysklind sade att man inte kan undvika att få in dåliga
              ansökningar. Det kan man såklart tycka. Men när vi nu har en liten
              mening som inbjuder till att lämna in ansökningar tycker jag att
              vi som lagstiftare har vissa skyldigheter. Vi bör ju ha en lagstiftning
              som respekterar dem som är markägare och har de här fallrättigheterna.
              Varför ska vi bjuda in till att ansöka när vi, och även de jurister
              som de konsulterar, vet att det här inte leder någon annanstans
              än till väldigt feta juristarvoden? Vi har snart 40 års erfarenhet
              av detta – ett fall.
            </seg>
            <seg n="70e280a9">
              Ministern säger att ingen har kunnat ta i detta, och då vore
              det väl jättebra nu inför valet om vår nuvarande miljöminister
              visar att det är skitenkelt. Det är en väldigt liten proposition
              som behöver skrivas på det här området för att lösa just den frågan.
              Tänk vilka röster du skulle vinna på det!
            </seg>
          </u>
          <note type="speaker" n="d64444ef">
            Anf. 120 Miljöminister LENA EK (C):
          </note>
          <u who="lena_ek_miljoministe" xml:id="i-952c70bc421cb80c-40" n="4c6e4637">
            <seg n="29e74f79">
              Fru talman! Jag har som sagt en väldig respekt för de människor
              som är engagerade både i det som handlar om bevarandet av olika
              fiskarter, ekosystem och traditionella landskapsbilder och för
              dem som arbetar mycket med klimatfrågan och den alternativa energin.
            </seg>
            <seg n="07600d66">
              Nu är det här inte en skattedebatt, men jag kan notera att Miljöpartiet
              är berett att lägga 1 miljard extra i skatt på vattenkraft. Det
              säger kanske någonting.
            </seg>
            <seg n="ac2747f6">
              När det gäller den här svåra och komplexa problematiken är det
              inte bara att dra ut en fråga när man har så här olika samhällsintressen
              som måste avvägas på ett balanserat sätt. Det är också svårt när
              vi har tillstånd i fem sex olika rättsregelskift som går inte
              bara över decennier utan även genom århundraden och detta ska
              hanteras på ett balanserat och seriöst sätt. Jag är glad över
              att vi har tillsatt den här utredningen för att titta på problemen
              och att vi har ett delbetänkande just runt den speciella problematiken
              med 4 kap. 6 § tredje stycket miljöbalken men också att vi har
              fått in 110 remissvar. Det innebär oerhört mycket arbete att ta
              det jobb och det engagemang på allvar som människor, organisationer
              och företag har visat genom att skriva sådana långa och seriösa
              remissvar. Det innebär att vi måste ha en seriös beredningsprocess
              i Regeringskansliet. Därför, fru talman, ber jag att få återkomma
              i denna viktiga fråga när vi är klara med den beredningsprocessen.
            </seg>
          </u>
          <note n="15c1c3a3">
            Överläggningen var härmed avslutad.
          </note>
          <note n="635a0a88">
            20 § Svar på interpellation 2013/14:206 om överskott av utsläppsrätter
          </note>
          <note type="speaker" n="0b6e642b">
            Anf. 121 Miljöminister LENA EK (C):
          </note>
          <u who="lena_ek_miljoministe" xml:id="i-952c70bc421cb80c-41" n="4c6e4637">
            <seg n="52ae8525">
              Fru talman! Ärade ledamöter! Ärade åhörare! Jens Holm har frågat
              mig om försäljning av framtida överskott av utsläppsrätter och
              om ett ställningstagande kring intäkterna från försäljningen av
              utsläppsrätter från reserven för nya deltagare.
            </seg>
            <seg n="6155b7a4">
              Till att börja med vill jag säga att EU:s system för handel med
              utsläppsrätter är centralt för EU:s klimatpolitik och för att
              klara EU:s klimatmål – både på kortare och längre sikt. Därför
              är jag djupt oroad av nuvarande situation där systemets prissignal
              har blivit alldeles för svag för att styra mot de långsiktiga
              investeringar som nu behövs i hela Europa. EU:s kommande behov
              av investeringar i energisektorn är mycket stora, och beslut som
              undviker inlåsning i fossil teknik brådskar. Samtidigt lider alltså
              handelssystemet av ett stort utbudsöverskott som beräknas till
              nästan två miljarder utsläppsrätter.
            </seg>
            <seg n="21718b30">
              Det är också oroande att flera börjar tala om nationella åtgärder
              inom den handlande sektorn. Sådana åtgärder riskerar att steg
              för steg urholka handelssystemet och leda till ännu lägre priser
              och lägre kostnadseffektivitet i slutänden. Även i Sverige förs
              det fram förslag om att vi bör införa kompletterande styrmedel
              inom handelssystemet. Men handelssystemet syftar till att minska
              utsläppen från utsläppsintensiva verksamheter i hela EU på ett
              konkurrensneutralt sätt och med bibehållen konkurrenskraft för
              Sverige.
            </seg>
            <seg n="06d8792d">
              Åtgärder för att stärka systemet måste därför till på EU-nivå.
              Det är därför regeringen har stött förslaget om att ändra tidsprofilen
              för auktionering av utsläppsrätter, det så kallade backloadingförslaget.
              Det är ett första steg för att möta utbudsöverskottet, och nu
              kan det slutligen genomföras. Det är också därför regeringen tydligt
              har stött kommissionen i att lägga fram ett förslag på mer långsiktiga
              och strukturella åtgärder i handelssystemet.
            </seg>
            <seg n="feb51338">
              Vidare ska man därför heller inte överskatta effekten av den
              försäljning av utsläppsrätter som skedde från reserven för nya
              deltagare på grund av ett gammalt beslut under 2013. Detta var
              utsläppsrätter som redan var utlovade till den handlande sektorn.
              Totalt delades det ut ca 110 miljoner utsläppsrätter under den
              andra handelsperioden i enlighet med EU:s regelverk. Att restpotten
              på 1,3 miljoner utsläppsrätter sedan såldes, enligt tidigare överenskommelse
              och enligt löfte till den handlande sektorn, är inte uppseendeväckande
              utan god hushållning med statens finansiella tillgångar i enlighet
              med budgetlagens krav. De utgör inte ens 1 promille av det totala
              utbudsöverskottet inom handelssystemet.
            </seg>
            <seg n="366eb90a">
              Kommande eventuellt överskott inom EU- och FN-systemen har vi
              tidigare debatterat flera gånger. Möjligheten till handel med
              utsläppsrätter finns för att skapa flexibilitet gällande när i
              tiden och var i världen utsläppsminskningarna ska ske. Handel
              är därmed något bra och leder till att vi kan åstadkomma mer utsläppsminskning
              för pengarna. Därmed inte sagt att Sverige eller något annat land
              ska sälja sitt överskott på ett sätt som gör att andra inte behöver
              anstränga sig. Men med tanke på klimatutmaningens omfattning är
              det nödvändigt att tillvarata möjligheterna att begränsa kostnaderna
              för utsläppsminskningar genom effektivt internationellt samarbete.
              Ett eventuellt överskott bör hanteras så att de totala nettoutsläppen
              inte ökar och förvaltas i enlighet med det internationella regelverket.
            </seg>
            <seg n="d478c96a">
              När det gäller överskott av utsläppsutrymme inom FN-systemet
              är efterfrågan obefintlig. Det står klart efter överenskommelsen
              i Doha förra året, då vi såg till att det inte fanns några kunder
              som skulle handla de stora mängder överblivna utsläppsrätter som
              fanns. Jag ser inte framför mig att den situationen kommer att
              ändras de närmaste åren.
            </seg>
            <seg n="35607a43">
              Inom EU:s utsläppshandelssystem kan man konstatera att i och
              med övergången till tredje handelsperioden finns ingen reserv
              som medlemsländerna har rådighet över. Det är då alltså enbart
              de ingående verksamheterna i handelssystemet som har att hantera
              ett eventuellt överskott. Då är ju handel själva poängen med systemet.
            </seg>
            <seg n="038d2cc3">
              Vad gäller inkomsterna från försäljningen av utsläppsrätter från
              reserven för nya deltagare inkommer dessa på inkomsttitel på statsbudgeten
              i likhet med övriga inkomster. Att öronmärka dessa till något
              särskilt ändamål strider mot de svenska budgetprinciperna och
              är därför inte aktuellt.
            </seg>
          </u>
          <note type="speaker" n="1728d6be">
            Anf. 122 JENS HOLM (V):
          </note>
          <u who="jens_holm_726eb1" xml:id="i-ffd6420fe6c76ef8-2" n="3ccba622">
            <seg n="f32f75e0">
              Fru talman! Den 21 februari 2013 gav miljöminister Lena Ek statens
              energimyndighet i uppdrag att sälja 1,5 miljoner utsläppsrätter
              till en eventuell köpare. Här i min hand har jag det regeringsbeslut
              som Lena Ek har skrivit under. Energimyndigheten lyckades sälja
              1,3 miljoner av de utsläppsrätterna. En utsläppsrätt motsvarar
              ett ton, så det handlar alltså om 1,3 miljoner ton koldioxid som
              Sverige sålde till köparen Bank of America Merrill Lynch.
            </seg>
            <seg n="4dc60d13">
              Jag tycker att det här är en viktig fråga att diskutera med miljöministern,
              och jag vill tacka för det svar som jag har fått.
            </seg>
            <seg n="d5a237c7">
              Jag tycker att det här är viktigt. Det faktum att Lena Ek har
              sålt 1,3 miljoner utsläppsrätter av vårt överskott är en signal
              om hur man ser på själva systemet med handel med utsläppsrätter.
            </seg>
            <seg n="c17f4e13">
              Lena Ek och jag är överens om att EU:s handelssystem när det
              gäller utsläppsrätter är EU:s i särklass viktigaste styrmedel
              för att minska utsläppen. Precis som Lena Ek sade här tidigare
              finns det i dag ett stort problem med handelssystemet. I dag finns
              det nämligen ett överutbud av utsläppsrätter. Det finns alltså
              fler utsläppsrätter än det finns köpare till. Därför är det otroligt
              viktigt att få ned antalet utsläppsrätter på marknaden. Annars
              kan priset på att släppa ut också gå ned. Om detta är Lena Ek
              och jag helt överens.
            </seg>
            <seg n="268c56df">
              Lena Ek skrev också en väldigt fin debattartikel i Dagens Nyheter
              i februari i fjol som handlade om att vi måste bringa ned det
              totala antalet utsläppsrätter på marknaden i EU så att det blir
              färre utsläppsrätter, så att vi på så sätt kan få upp priset.
              Den debattartikeln skrev hon den 11 februari i fjol. Tio dagar
              senare ger hon alltså Energimyndigheten i uppdrag att sälja över
              en miljon utsläppsrätter.
            </seg>
            <seg n="fd359211">
              Detta är väldigt märkligt, för när man säljer ett överskott av
              utsläppsrätter på det här sättet innebär det att någon annan kan
              använda dessa utsläppsrätter och smutsa ned med över en miljon
              ton koldioxid på annan plats i Europa. Alternativet hade förstås
              varit att annullera och inte använda dessa utsläppsrätter. Det
              är också precis det som våra expertmyndigheter Energimyndigheten
              och Naturvårdsverket har uppmanat Lena Ek och andra politiker
              att göra.
            </seg>
            <seg n="f3f4e1f9">
              I en rapport från 2007 skriver de båda myndigheterna att ett
              överblivet utrymme () bör annulleras. Jag vill därför fråga miljöministern:
              Varför gick du emot dina egna expertmyndigheter och sålde överskottet
              av utsläppsrätter?
            </seg>
            <seg n="c6608824">
              Jag vill också fråga Lena Ek vad hon egentligen menar när hon
              i svaret säger att försäljningen av överskottet inte är uppseendeväckande
              utan att det bara handlar om någon promille av det totala överskottet
              av utsläppsrätter. Tänk, Lena Ek, om invånarna i Peking eller
              New York skulle resonera på samma sätt: Det vi gör här är bara
              en liten droppe i havet, så vi behöver inte bry oss om klimatet.
              Är det att ta ansvar för klimatet?
            </seg>
          </u>
          <note type="speaker" n="dd3d8e92">
            Anf. 123 Miljöminister LENA EK (C):
          </note>
          <u who="lena_ek_miljoministe" xml:id="i-952c70bc421cb80c-42" n="4c6e4637">
            <seg n="839fda9d">
              Fru talman! Tack för interpellationen, Jens Holm! Den ger oss
              möjlighet att klargöra en del viktiga saker.
            </seg>
            <seg n="603d58dc">
              Först och främst kan man – och det kanske jag inte behöver göra
              i det här inlägget – tala om hur många olika system det finns
              för handel med utsläppsrätter i olika sammanhang och hur många
              olika regelskikt det handlar om.
            </seg>
            <seg n="3ed0bded">
              Den sista delen av reserven för nytillträdande i den gamla europeiska
              klimatöverenskommelsen, New Entrants Reserve, är den del som vi
              diskuterar här och som vi har clearat genom det beslut som har
              tagits.
            </seg>
            <seg n="bad865e6">
              Samtidigt kan jag säga att det vore väldigt bra om invånarna
              i New York eller Peking gjorde som den svenska regeringen. Jag
              ska göra en jämförelse med hur vi har gjort med olika utsläppsrätter.
            </seg>
            <seg n="11a9ebcd">
              När det handlar om Clean Development Mechanism, det vill säga
              ökade köp av CDM-krediter, köper Sverige 40 miljoner krediter.
              Det betyder att vi betalar för tekniktransfer genom att använda
              utsläppsrätter. Det handlar om 40 miljoner krediter till fattiga
              länder.
            </seg>
            <seg n="13102b4d">
              Låt mig ta ett annat exempel: Sverige och EU lyckades i Doha
              förhandla. Jag var själv mycket aktiv i de diskussionerna. I slutminuterna
              lyckades man förhandla fram begränsningar i överföringen av AAU:er,
              alltså utsläppskrediter under FN:s Kyotoprotokoll, till nästa
              åtagandeperiod. Det är en överenskommelse på helt frivillig grund
              och ett tillägg till klimatförhandlingarna som handlar om en minskning
              med grovt uppskattat 11 miljarder krediter.
            </seg>
            <seg n="679dd15c">
              Det första gällde alltså 40 miljoner krediter och det andra 11
              miljarder krediter.
            </seg>
            <seg n="2c2999bb">
              Mitt tredje exempel är backloadingbeslutet inom den europeiska
              handeln med utsläppsrätter. Det beslutet har vi från regeringens
              sida och jag personligen jobbat oerhört hårt för att få på plats.
              Beslutet innebär ett tillfälligt – tyvärr bara tillfälligt, men
              ändock – undandragande av 900 miljoner krediter ur EU ETS. Det
              är ett första viktigt steg mot riktiga reformer, som måste vara
              i den storleksordningen att de gör skillnad.
            </seg>
            <seg n="8ee259e4">
              Det är så vi hanterar handeln med utsläppsrätter. Det finns fortfarande
              äldre beslut från gamla överenskommelser som måste effektueras.
              Jag tror att detta borde vara det sista i och med det beslut som
              regeringen fattar, så att vi nu går över i den tredje handelsperioden,
              där den här sortens beslut inte blir aktuella. Det är jag väldigt
              glad över. Jag har själv varit med om att förhandla fram den tredje
              handelsperioden och de regler som ska gälla där.
            </seg>
            <seg n="d86b4177">
              Så är det. Vi kanske kan hjälpas åt att sprida denna kunskap
              till Peking om hur man kan göra med handel med utsläppsrätter
              i olika sammanhang.
            </seg>
          </u>
          <note type="speaker" n="cea4c5d0">
            Anf. 124 JENS HOLM (V):
          </note>
          <u who="jens_holm_726eb1" xml:id="i-ffd6420fe6c76ef8-3" n="3ccba622">
            <seg n="1929b752">
              Fru talman! Som Lena Ek mycket väl vet var jag också med och
              förhandlade om EU:s nya handelssystem för utsläppsrätter. Tyvärr
              har vi inte möjlighet att gå in i alla intressanta detaljer i
              det.
            </seg>
            <seg n="cd88f4ee">
              Jag vill gärna fokusera på de grundläggande principerna och sådant
              som jag inte tyckte att jag riktigt fick svar på här. Det gäller
              egentligen själva grundfrågan.
            </seg>
            <seg n="d8b98e2a">
              Lena Ek och jag är helt överens om att ett problem är det stora
              överutbudet av utsläppsrätter i handelssystemet i dag. Det finns
              för mycket utsläppsrätter, för att tala klarspråk. En utsläppsrätt,
              alltså ett ton koldioxid, kostar i dag ungefär 45 kronor på EU:s
              utsläppsmarknad. Att släppa ut ett ton i Sverige kostar med vår
              koldioxidskatt mer än 1 000 kronor. Det är alltså en skillnad
              på mer än faktor 20 här.
            </seg>
            <seg n="e2d31326">
              Det här är Lena Ek och jag helt överens om. Vi är också överens
              om att vi vill minska överskottet. Då har jag en rak fråga till
              Lena Ek som jag inte fick svar på tidigare: Blir det bättre eller
              sämre av att ett land säljer sitt överskott, som du gjorde för
              knappt ett år sedan? Det är det ena.
            </seg>
            <seg n="35ec6f9f">
              Det andra som jag vill fråga om är: Du säger att detta inte är
              uppseendeväckande och att det gäller bara 1 promille. Min poäng
              är att vad hela klimatfrågan handlar om är att alla måste ta sitt
              ansvar. Jag tror inte att vår miljöminister ser lättvindigt på
              dessa otroligt viktiga frågor, men om man nu anser att utsläpp
              av 1,3 miljoner ton koldioxid är så lite att det inte spelar någon
              roll tycker jag att det är allvarligt.
            </seg>
            <seg n="b3e28b14">
              Jag skulle också vilja veta vad regeringen gör med intäkterna
              från försäljningen. Man sålde ju utsläppsrätterna till Bank of
              America Merrill Lynch och fick 38 miljoner kronor för dem. Kan
              man inte se till att använda pengarna till klimatåtgärder? Det
              är ju egentligen svenska folkets klimatminskningar. Det handlar
              ju om saker som vi har gjort i Sverige för att minska utsläppen.
              Med försäljningen kan nu utsläppen ske på någon annan plats. Borde
              man inte då åtminstone se till att intäkterna går till klimatåtgärder?
            </seg>
            <seg n="56007da9">
              Jag ska avsluta med att säga att både Lena Ek och jag vet att
              politik i allt väsentligt är en förtroendebransch. Förtroendet
              för oss politiker blir tyvärr allt lägre. Därför är det väldigt
              viktigt att vi politiker håller det vi lovar. Då, Lena Ek, tycker
              jag inte att det håller att man ena dagen skriver en debattartikel
              på DN Debatt där man säger att antalet utsläppsrätter i EU:s handelssystem
              måste minska samtidigt som man tio dagar senare ger myndigheten
              i uppdrag att sälja 1,3 miljoner ton utsläpp. Tycker du att det
              håller, Lena Ek?
            </seg>
          </u>
          <note type="speaker" n="c847c796">
            Anf. 125 Miljöminister LENA EK (C):
          </note>
          <u who="lena_ek_miljoministe" xml:id="i-952c70bc421cb80c-43" n="4c6e4637">
            <seg n="c30f731b">
              Fru talman! Ja, det är nog så att både Jens Holm och jag tar
              klimatfrågan på oerhört stort allvar. Det är nog också så att
              både Jens Holm och jag tycker att man måste honorera det man har
              sagt. Det gäller också utsläppsrätter som redan var utlovade till
              den handlande sektorn. Det är också ett beslut som ska honoreras.
            </seg>
            <seg n="9cd545ba">
              Vad har då svenska regeringen gjort i totalen, jämfört med de
              1,3 miljoner tonnen? Vi har köpt, för CDM-krediter, motsvarande
              40 miljoner ton. Vi har sett till att undandra 11 miljarder krediter
              i FN:s handelssystem. Det här är bara under de senaste två åren.
              Och vi har sett till, när det gäller framtiden för handeln med
              utsläppsrätter, att det blir ett undandragande av 900 miljoner
              krediter.
            </seg>
            <seg n="f5909423">
              Det kan man lägga i en stapel, som blir hög. Och det beslut som
              vi nu diskuterar i interpellationsdebatten kan vi lägga i en annan
              stapel, som blir låg i en jämförelse.
            </seg>
            <seg n="ca3ae7a8">
              Detta ska man inte ta lättvindigt. Det är klart att det inte
              är lätt att fatta ett sådant beslut, men en regering måste honorera
              sina löften.
            </seg>
            <seg n="b6192be8">
              Jag är väldigt glad över att den här situationen inte kommer
              att uppstå i den tredje perioden med handeln med utsläppsrätter.
              Då kommer vi inte att behöva diskutera det här vad gäller EU:s
              system.
            </seg>
            <seg n="41c792e7">
              Det är naturligtvis på det viset – det vet Jens Holm också –
              att intäkter till staten inte får öronmärkas, enligt budgetlagen.
              Vi har ökat våra satsningar på Miljödepartementet när det gäller
              klimatfrågor med mångdubbelt det belopp som drogs in här, men
              det finns ingen direkt korrelation däremellan – det ska jag vara
              ärlig och säga. Det beror på att budgetlagen är oerhört tydlig
              med att man inte får öronmärka intäkter. Det kan vi ibland tycka
              är bra. Det kan vi ibland tycka är dåligt. Men det är det faktum
              vi har att arbeta med, oavsett vilken regering som hanterar de
              här frågorna.
            </seg>
            <seg n="59f749aa">
              Jag tror att man kan säga att vi har ökat när det gäller de här
              klimatanslagen. Vi har varit oerhört seriösa när det gäller att
              jobba med de olika utsläppshandelssystem som finns. Och, ja, det
              fanns en liten pott som enligt gamla utfästelser skulle hanteras
              på det här viset, och det har vi gjort. Samtidigt vill jag påminna
              om att det handlar om 40 miljoner krediter, 11 miljarder krediter
              och 900 miljoner krediter mot 1,3 miljoner. Så är det.
            </seg>
          </u>
          <note type="speaker" n="e74b0091">
            Anf. 126 JENS HOLM (V):
          </note>
          <u who="jens_holm_726eb1" xml:id="i-ffd6420fe6c76ef8-4" n="3ccba622">
            <seg n="80bfffce">
              Fru talman! Det här måste bli väldigt förvirrande för vilken
              åhörare som helst. Det blir i alla fall förvirrande för mig, då
              Lena Ek nästan bokstavligen blandar äpplen med päron. Hon pratar
              om 900 miljoner krediter – ja, då är det EU:s utsläppshandelssystem.
              Hon pratar om flera miljarder – ja, men då är det utsläpp i hela
              världen.
            </seg>
            <seg n="be092276">
              Lena Ek! Låt oss prata om Sverige, våra utsläpp, det som du kan
              ta ansvar för. De svenska utsläppen på ett år är ungefär 60 miljoner
              ton. Du gav ett uppdrag att man skulle sälja 1 ½ miljon ton. Jag
              tycker inte att det är en droppe i havet. Jag tycker att det är
              en ganska betydande summa: 1 ½ miljon ton koldioxid. Jag tycker
              dessutom att det är en väldigt viktig principiell fråga. Folk
              borde veta. När vi gör ansträngningar och minskar våra utsläpp
              ska inte Finansdepartementet sälja det vidare till en amerikansk
              bank, som i sin tur säljer det vidare till något land som kan
              öka sina utsläpp. Det är inte, Lena Ek, att ta ansvar för klimatet.
            </seg>
            <seg n="ec18b4e1">
              Du säger, Lena Ek, att de här utsläppen var utlovade till den
              handlande sektorn. Men så är det inte. Andra länder beslutade
              att annullera sitt överskott av utsläppsrätter. Frankrike gjorde
              det. Irland gjorde det. Flera andra länder fattade beslut om att
              annullera, alltså inte sälja det vidare. Energimyndigheten och
              Naturvårdsverket uppmanade dig, Lena Ek, att inte sälja vidare
              de här utsläppsrätterna. Ändå gjorde du det.
            </seg>
            <seg n="cf2a73cb">
              Jag har bara två frågor kvar. Min första fråga är: Varför, Lena
              Ek, gjorde du så här? Var det för att dra in 38 miljoner kronor
              till svenska statskassan? Min andra fråga är: Kan du, Lena Ek,
              lova att aldrig mer sälja ett eventuellt överskott av utsläppsrätter?
            </seg>
          </u>
          <note type="speaker" n="590e4b77">
            Anf. 127 Miljöminister LENA EK (C):
          </note>
          <u who="lena_ek_miljoministe" xml:id="i-952c70bc421cb80c-44" n="4c6e4637">
            <seg n="fc095909">
              Fru talman! Först ska man säga att de här 1,3 miljonerna i reserven
              för new entrants, nya anläggningar i den handlande sektorn, följer
              rätt speciella regler. Det är regler som inte kommer att finnas
              i den tredje handelsperioden. Det är jag väldigt glad för – det
              ska jag mycket ärligt säga. Samtidigt ska man säga att utsläppen
              för de här 1,3 miljonerna redan var inräknade i det totala. Det
              ändrade alltså inte på det viset den totala utsläppsbalansen.
              Det ska man också notera.
            </seg>
            <seg n="60131509">
              Det andra jag kan notera är att jag förstår att Jens Holm i det
              här sammanhanget inte vill diskutera andra utsläppsrätter som
              vi hanterar och har hanterat under de senaste två åren från regeringen,
              nämligen de internationella. Vi har köpt 40 miljoner krediter.
              Vi har minskat i EU-systemet. Det är 11 miljarder krediter – det
              är i och för sig en uppskattning, men det ligger i det häradet.
              Och det är 900 miljoner krediter som vi med stor möda har fått
              ett beslut om att lyfta ur EU ETS-systemet genom en så kallad
              backloading eller ett tillfälligt undandragande.
            </seg>
            <seg n="22436fef">
              Detta kan jag förstå, för volymerna där är oerhört mycket större
              än det som vi diskuterar här. Jag kan också förstå det eftersom
              vi har haft flera interpellationsdebatter om CDM-krediter, där
              Jens Holm har varit väldigt kritisk. Men jag står för att det
              innebär en tekniktransfer till fattiga länder och är till hjälp
              för dem. Och de vill ha dem. Därför tycker jag att man får ta
              helhetsperspektivet i den här frågan.
            </seg>
            <seg n="dc6f95d7">
              Och jag är, som sagt var, glad över att den här frågan inte kommer
              att behöva diskuteras mer i nästa period.
            </seg>
          </u>
          <note n="15c1c3a3">
            Överläggningen var härmed avslutad.
          </note>
          <note n="0ebd469e">
            21 § Svar på interpellation 2013/14:212 om övergödningen i Östersjön
          </note>
          <note type="speaker" n="af4cb2e5">
            Anf. 128 Miljöminister LENA EK (C):
          </note>
          <u who="lena_ek_miljoministe" xml:id="i-952c70bc421cb80c-45" n="4c6e4637">
            <seg n="344ecff0">
              Fru talman! Johan Löfstrand har frågat mig hur jag eller regeringen
              avser att informera de övriga länderna i Helcom om att regeringen
              några veckor efter Helcoms ministermöte beslutade att sluta med
              stöd till kantzoner, konstgjorda våtmarker och fångstgrödor i
              jordbruket, trots att detta lyftes fram bland de svenska åtgärderna
              under mötet, eller om regeringen kommer att sätta in andra åtgärder
              i stället.
            </seg>
            <seg n="68c23bb3">
              Jag vill börja med att säga, fru talman, att det här är Johan
              Löfstrands beskrivning.
            </seg>
            <seg n="7d152d1c">
              Regeringens åtgärdsarbete för havsmiljön har gett resultat, och
              vi ser i dag nedåtgående trender när det gäller utsläpp av växtnäringsämnen
              från jordbruk och andra landbaserade källor längs hela kusten.
              Jag delar dock Johan Löfstrands oro för övergödningen i Östersjön,
              särskilt i den så kallade Egentliga Östersjön, där de huvudsakliga
              problemen finns, och det är därför viktigt att vidta ytterligare
              åtgärder för att förbättra havets miljötillstånd.
            </seg>
            <seg n="1836f201">
              Inom konventionen om skydd av Östersjöområdets marina miljö,
              Helcom, har man arbetat intensivt bland annat med att identifiera
              åtgärder för att minska jordbrukets växtnäringsläckage. Sverige,
              liksom alla Helcomländer, är överens om de åtgärder som föreslås
              i ministerdeklarationen för detta arbete. Informationen om ländernas
              åtgärdsarbete tas om hand i Helcoms utvärderingar och regelbundna
              möten mellan chefsförhandlarna.
            </seg>
            <seg n="2a80e664">
              Kvävebetingen för Sveriges del har reducerats, men för fosfor
              har vi fått ett ökat beting till Egentliga Östersjön, beroende
              på en historisk skuld. Vi behöver fortfarande genomföra åtgärder
              för att ytterligare reducera kväve, men den vetenskapliga bedömningen
              är att fosfor är det växtnäringsämne som vi särskilt behöver inrikta
              oss på när det gäller Östersjöns övergödningssituation.
            </seg>
            <seg n="1df63d2e">
              Det svenska åtgärdsarbetet för Östersjön, som bland annat inkluderar
              Helcoms Baltic Sea Action Plan, inriktas på att uppfylla kravet
              på god miljöstatus enligt EU:s havsmiljödirektiv. Det framgår
              tydligt av direktivet att god miljöstatus är ett bindande kvalitetskrav
              som ska nås för ett antal i direktivet angivna deskriptorer. Hur
              målen ska nås, det vill säga vilka åtgärder som ska vidtas, ska
              medlemsstaterna själva ta fram i sina åtgärdsprogram som ska vara
              antagna senast 2015. Även arbetet inom ramen för EU:s vattendirektiv
              är av stor vikt för att minska övergödningen. Också här kommer
              reviderade åtgärdsprogram att antas under 2015.
            </seg>
            <seg n="f37d6db7">
              Jag vill, fru talman, här lägga till det arbete som har gjorts
              för att göra Östersjön till ett SECA-område, det vill säga att
              minska utsläppen från sjöfarten, liksom vad som görs vad gäller
              enskilda avlopp och industriella utsläpp.
            </seg>
            <seg n="a3ca7f76">
              Landsbygdsprogrammet för åren 2014–2020 får en lägre budget jämfört
              med dagens program eftersom de medel som kommer från EU kommer
              att minska. Detta innebär att prioriteringar mellan vilka åtgärder
              som ska få plats i programmet måste göras. Det ska också sägas
              att fortfarande saknas på EU-nivå beslut om vilka regler som ska
              gälla från 2014. Det betyder förstås att innehåll i ett svenskt
              landsbygdsprogram inte heller har kunnat beslutas än. För miljöersättningarna
              har EU-förhandlingarna försenats, och 2014 blir därför ett mellanår
              med en förlängning av nuvarande landsbygdsprogram.
            </seg>
            <seg n="3c66aa36">
              Hur vi ska åstadkomma en hållbar växtnäringsbelastning hanteras
              även av den parlamentariska miljömålsberedningen i dess arbete
              med de två strategierna Långsiktigt hållbar markanvändning och
              Strategi för en sammanhållen och hållbar vattenpolitik. Miljömålsberedningen
              har en viktig uppgift att analysera och komma med konkreta förslag
              på åtgärder inom området.
            </seg>
            <seg n="4072fa35">
              Havsmiljön är en av regeringens främsta prioriteringar inom miljöområdet,
              och ett stort antal åtgärder, också utanför landsbygdsprogrammet,
              har vidtagits för att förbättra miljötillståndet, vilket jag även
              tog upp vid Helcoms ministermöte. Regeringen har under 2012 och
              2013 lagt ut ett antal uppdrag för att möjliggöra ett effektivare
              åtgärdsarbete, till exempel uppdrag till Havs- och vattenmyndigheten
              att utreda Hanöbuktens miljöproblem samt att utreda hur omställningstakten
              för enskilda avlopp kan ökas. Naturvårdsverket har haft i uppdrag
              att utreda styrmedel för ökad rening från kommunala reningsverk.
              Regeringen bereder nu myndigheternas förslag i dessa utredningar.
            </seg>
            <seg n="022cd442">
              Regeringen har vidare i budgetpropositionen för 2014 föreslagit
              riksdagen att anslaget 1.12, Åtgärder för havs- och vattenmiljö,
              ska ha en nivå på närmare 673 miljoner kronor år 2014. I budgetpropositionen
              föreslås bland annat en satsning på lokala vattenvårdsprojekt,
              så kallade LOVA-projekt, med 75 miljoner kronor per år från och
              med 2014 och framåt. Vidare föreslås en satsning på 32 miljoner
              kronor under åren 2014–2017 för arbete med avancerad rening av
              avloppsvatten samt en satsning på 240 miljoner kronor under en
              tioårsperiod till pilotprojekt för rötning av stallgödsel för
              att producera biogas. Samtliga dessa satsningar har stor betydelse
              för att reducera Östersjöns övergödningsproblem.
            </seg>
          </u>
          <note type="speaker" n="2eff126f">
            Anf. 129 JOHAN LÖFSTRAND (S):
          </note>
          <u who="johan_lofstrand_6c3588" xml:id="i-5b95aa913d2821f9-0" n="cb45fe19">
            <seg n="33792feb">
              Fru talman! Jag vill börja med att tacka ministern för det långa
              svaret, men tyvärr var det inte speciellt mycket svar på de frågor
              jag hade ställt.
            </seg>
            <seg n="6545250b">
              Jag är dock glad att ministern delar min oro över utvecklingen
              i Östersjön. Det finns mycket att göra, och det behövs mer än
              bara vackra ord för att lösa övergödningsproblemen. Tyvärr är
              det fråga om prioriteringar.
            </seg>
            <seg n="4226ac23">
              Återigen har regeringen gjort prioriteringar som gör att miljön
              får stå tillbaka för andra intressen. Ministern säger att pengarna
              till landsbygdsprogrammet har minskat och att det är skälet till
              att stödet försvinner. Det är helt korrekt. Men det här är en
              prioritering som regeringen har gjort. Regeringen har gjort kraftiga
              nedsättningar i det svenska landsbygdsprogrammet. Bakgrunden är
              att regeringen måste klara sitt budgettak för att ha råd med skattesänkningarna.
              Förutom detta minskar landsbygdsprogrammet också på grund av att
              regeringen och statsministern har förhandlat bort delar av de
              pengar som annars skulle ha tillfallit landsbygdsprogrammet inom
              EU:s budget.
            </seg>
            <seg n="f750cb50">
              Vi socialdemokrater har tänkt annorlunda. Vi socialdemokrater
              satsar 371 miljoner mer än regeringen på landsbygdsprogrammet
              för att vi ska klara en del av de miljöåtgärder som vi tycker
              är så viktiga och som nu kommer att försvinna. De stöd som nu
              försvinner är viktiga, och ministern har vid ett flertal tillfällen
              visat att de är oerhört viktiga för att bekämpa övergödning i
              Östersjön. Så sent som i förra veckan publicerades en artikel
              i Svenska Dagbladet där det konstaterades att många av miljöersättningarna
              är oerhört kostnadseffektiva i förhållande till den miljönytta
              som de ger.
            </seg>
            <seg n="562c1c40">
              Resultatet av regeringens prioriteringar kommer inte att vänta
              på sig. Resultatet kommer att bli att de lantbrukare som i dag
              har stöden kommer att sluta. De kommer att sluta att odla fånggrödor,
              övergå till andra grödor och plöja upp kantzoner. Det kommer i
              sin tur att innebära stora problem med övergödning.
            </seg>
            <seg n="20a449ec">
              Vi menar att detta är allvarligt av ett antal olika skäl. Först
              och främst handlar det om att en nedskärning av landsbygdsprogrammet
              är ett slag mot landsbygden i stort. Landsbygden måste stå stark
              om vi ska klara de olika miljöhot och miljöprövningar som vi står
              inför. En nedräkning av landsbygdsprogrammet hotar faktiskt landsbygden
              som helhet. Det andra skälet är att vi i kammaren faktiskt har
              fattat beslut om ett antal miljömål. I och med att regeringen
              tar bort ett antal av ersättningarna kommer det att bli svårt
              att uppnå de miljömål som Sveriges riksdag har ställt sig bakom.
              Den tredje delen som jag tycker är allvarlig är att det är sorgligt
              att Sverige ska drabbas av trovärdighetsproblem i miljöfrågan.
            </seg>
            <seg n="038c2345">
              Ministern säger ena stunden att Sverige ska vidta ett antal miljöåtgärder.
              Det ska vi göra tillsammans för att skydda Östersjön. I nästa
              stund tar regeringen bort miljöåtgärderna. Skapar inte det ett
              stort trovärdighetsproblem?
            </seg>
            <seg n="8168faba">
              Är det inte problematiskt att Sverige och ministern ena stunden
              säger att åtgärderna är oerhört prioriterade för att klara målen
              och i nästa stund tar bort de miljöåtgärder som man tidigare har
              varit tydlig med är viktiga?
            </seg>
          </u>
          <note type="speaker" n="89be0fa7">
            Anf. 130 Miljöminister LENA EK (C):
          </note>
          <u who="lena_ek_miljoministe" xml:id="i-952c70bc421cb80c-46" n="4c6e4637">
            <seg n="b9de7f27">
              Fru talman! Jag skulle vilja tacka Johan Löfstrand för interpellationen.
              Den är oerhört intressant och bra. Jag blir glad ju fler som diskuterar
              Östersjöns problem.
            </seg>
            <seg n="b7d3590b">
              Samtidigt kan jag inte låta bli att notera att Johan Löfstrand
              möjligen är unik i sitt parti när han så varmt talar för ett ökat
              omfång på EU:s jordbrukspolitik. Det är i så fall en stor nyhet!
            </seg>
            <seg n="02b59195">
              Regeringen har försvarat att Sverige ska ha en stor del av de
              medel som hanteras inom den gemensamma jordbrukspolitiken. Regeringen
              har också drivit inte bara inom andra pelaren utan också inom
              första pelaren – jordbrukspolitiken omfattar ju olika delar, som
              Johan Löfstrand väl vet – att det ska finnas ett antal förgröningsprinciper,
              som det kallas med en anglicism i det svenska språket. Det handlar
              om att ta större miljöhänsyn också i det ordinarie produktionsstödet
              i första pelaren.
            </seg>
            <seg n="a4a16866">
              Om vi tittar på fördelningen av jordbruksstödet inom Europa ser
              vi att det har varit en grov snedfördelning. Mycket fattiga länder
              har efter EU-inträdet fått avsevärt lägre ersättningsnivåer, haft
              svårare att modernisera sitt jordbruk och att gå över till ekoproduktion.
            </seg>
            <seg n="17d174cd">
              Vi diskuterar här hur Östersjöns övergödningsproblem ska lösas,
              och jag skulle vilja ställa en fråga till Johan Löfstrand.
            </seg>
            <seg n="2e647007">
              Ett av de viktigaste beslut som har tagits är det som handlar
              om att minska svavelutsläppen och utsläppen från sjöfarten i Östersjön.
              Tar Johan Löfstrand avstånd från den grupp av riksdagsledamöter
              som har turnerat runt Sverige för Socialdemokraternas räkning
              för att underminera och försöka stoppa det beslut som är ett oerhört
              viktigt miljöbeslut angående Östersjön? Jag skulle gärna vilja
              ha ett svar på den frågan.
            </seg>
            <seg n="9d588f5c">
              Utsläppen längs den svenska kusten minskar sedan ett antal år.
              Det är naturligtvis väldigt bra. Trots det finns det mycket kvar
              att göra, främst vad gäller det så kallade Egentliga Östersjön
              söder om Gotland. Där har vi en historisk skuld att ta hand om
              och behöver teknikutveckling och innovation för att förstå hur
              vi ska kunna lyfta övergödande ämnen ur Östersjön och inte bara
              minska utsläppen från den mänskliga verksamheten på land. Här
              krävs det åtgärder både från industrin vad gäller enskilda avlopp
              och från jordbruket. Vi har en stor satsning på våra lokala vattenvårdsprojekt
              och en satsning på läkemedelsrening i avlopp. Vi har beslutat,
              senast häromdagen, om fler marina skyddade områden. Vi reder ut
              Östersjöns cocktaileffekter vad gäller kemikalier.
            </seg>
            <seg n="07705d14">
              Allt detta behövs för att Östersjöns miljöstillstånd ska förbättras.
              Inte minst gäller det verksamheterna i de länder på östra sidan
              av Östersjön som inte har kommit lika långt när det gäller avloppsrening,
              modernare jordbruksmetoder och hantering av enskilda avlopp. Därför
              är inte bara det europeiska samarbetet utan också Helcomsamarbetet
              oerhört viktigt, liksom det bilaterala samarbete som vi har med
              till exempel de baltiska länderna och Sankt Petersburg vad gäller
              avloppsrening.
            </seg>
          </u>
          <note type="speaker" n="996e7e15">
            Anf. 131 JOHAN LÖFSTRAND (S):
          </note>
          <u who="johan_lofstrand_6c3588" xml:id="i-5b95aa913d2821f9-1" n="cb45fe19">
            <seg n="5d333da1">
              Fru talman! Det var inte mycket till klargörande. Ministern ägnade
              mer tid åt att förklara hur det europeiska jordbrukssystemet fungerar
              än åt att svara på mina frågor. Det tycker jag är lite olyckligt.
            </seg>
            <seg n="47a5afcd">
              Vi socialdemokrater anser att det landsbygdsprogram som finns
              i dag är viktigt. Därför skjuter vi till en avsevärd mängd pengar.
              Vi vill behålla det som vi anser är viktigt i landsbygdsprogrammet.
              Bland annat innehåller det ett antal miljöersättningar. Regeringen
              har gjort en tydlig prioritering där man har minskat landsbygdsprogrammet.
              Konsekvenserna blir väldigt tydliga. Konsekvensen blir att ett
              antal miljöersättningar inte kommer att betalas ut. Det kommer
              också att innebära att ett antal andra ersättningar till exempelvis
              skärgårdsbönder i den kommun som Lena Ek själv kommer ifrån som
              bedriver ett väldigt viktigt miljöarbete för att behålla den unika
              skärgårdsmiljö som man har där inte heller kommer att betalas
              ut.
            </seg>
            <seg n="ad8303c8">
              Regeringen har gjort tydliga prioriteringar. De här prioriteringarna
              kommer att få konsekvenser för miljön. Det tycker jag är oerhört
              olyckligt, både ur ett strikt miljöperspektiv, det vill säga att
              vi kommer att få mindre miljönytta, och ur ett förtroendeperspektiv.
            </seg>
            <seg n="016fdfa2">
              Miljöministern konstaterar i en artikel i början av november
              att Östersjön måste bli renare. I artikeln konstateras att det
              görs ett väldigt gott arbete. Sverige bidrar på ett mycket bra
              sätt. Man säger till exempel att Sverige och regeringen prioriterar
              att minska läckaget från jordbruket. Så säger man i november.
            </seg>
            <seg n="eca960ca">
              Nu i januari kan vi konstatera att de här stöden, som ministern
              för några månader sedan sade var oerhört viktiga för att klara
              övergödningsproblemen, inte kommer att förnyas, åtminstone inte
              2014 och troligen inte heller 2015. Jag skulle vilja fråga ministern
              vad hon menar när hon i sitt svar säger att 2014 blir ett mellanår,
              och därmed blir det en förlängning av det nuvarande landsbygdsprogrammet.
              Rätta mig om jag har fel, men den information jag har fått är
              att de miljöersättningar som har betalats ut inte kommer att förlängas
              2014. Är det inte så, eller?
            </seg>
            <seg n="dc74988e">
              Min fundering är: Hur är det för 2014? Är det ett mellanår där
              det bara är en förlängning av det nuvarande landsbygdsprogrammet,
              eller är det någonting annat? Min andra fundering är: Anser inte
              ministern att det är oerhört problematiskt att Sverige och ministern
              ena stunden deklarerar att åtgärderna för att minska miljöpåverkan
              är oerhört viktiga och sedan, två månader senare, stryker just
              dessa ersättningar och säger att de här ersättningarna inte ska
              betalas ut?
            </seg>
          </u>
          <note type="speaker" n="953f5fcd">
            Anf. 132 Miljöminister LENA EK (C):
          </note>
          <u who="lena_ek_miljoministe" xml:id="i-952c70bc421cb80c-47" n="4c6e4637">
            <seg n="ae08dfa2">
              Fru talman! Stämmer det inte, Johan Löfstrand, att de socialdemokratiska
              ledamöterna i EU-parlamentet röstade nej till större delen av
              jordbrukspolitiken? Det stämmer, just det. Vilka företag skulle
              finnas kvar då? I det socialdemokratiska budgetförslaget lägger
              man ökade skatter i mångmiljardklassen på samma företag. Den kombinationen
              av beslutsfattande är ingenting som gynnar svensk landsbygd. Det
              är faktiskt inte heller någonting som gynnar miljön, eftersom
              miljön är beroende bland annat av betande djur i stor del av vårt
              ekosystem.
            </seg>
            <seg n="b0b0a6c8">
              Det är inte regeringen som har dragit ut på besluten, utan det
              är förhandlingarna i Bryssel som gjort att besluten har fattats
              sent. Vi har varit tydliga med – och det är ett annat besked –
              att merparten av landsbygdsprogrammet, 70 procent, kommer att
              användas inom prioritering 4, det vill säga miljöersättningar,
              för att återställa, bevara och främja ekosystem som påverkas av
              jord- och skogsbruk.
            </seg>
            <seg n="852e15c7">
              Samtidigt reagerar jag när Johan Löfstrand så där schablonmässigt
              säger att de tiotals företagare som har gått utbildning i miljöfrågor
              inom utbildningssatsningen Greppa näringen helt plötsligt inte
              skulle tillämpa de kunskaper de har tillägnat sig, varit stolta
              över och använt. Jag tror faktiskt inte att det blir så. Jag tror
              att de som har gått igenom Greppa näringen tillämpar det de har
              lärt sig därför att det är bra för miljön, bra för framtiden och
              för dem som en gång ska ta över jordbruksföretagen men också därför
              att det har en ekonomisk nytta att man inom Greppa näringen till
              exempel lär sig att använda jordanalys, inte övergödsla och vara
              noga med när, var och hur man gödslar för att inte skapa näringsläckage.
            </seg>
            <seg n="d2b5926e">
              Sammantaget delar jag inte den bild som Johan Löfstrand har.
              Om man vill värna svensk landsbygd och svenskt jordbruk ska man
              vara angelägen om att se till att svenska jordbrukare får likvärdiga
              produktionsvillkor som jordbrukare i grannländerna.
            </seg>
            <seg n="146d04a5">
              När det gäller själva interpellationen kan jag bara konstatera
              att utsläppen minskar. Vi ser problemen, vi ökar anslagen och
              vi ökar insatserna. Det är någonting som vi har deklarerat i Helcomsamarbetet.
            </seg>
          </u>
          <note type="speaker" n="4daca9c4">
            Anf. 133 JOHAN LÖFSTRAND (S):
          </note>
          <u who="johan_lofstrand_6c3588" xml:id="i-5b95aa913d2821f9-2" n="cb45fe19">
            <seg n="745b269a">
              Fru talman! Det var åtminstone ett försök från ministern att
              svara på min fråga. Men inte heller denna gång fick jag något
              svar utan bara en halv mening om andra åtgärder som regeringen
              vidtar. Jag kan hålla med om att regeringen vidtar ett antal bra
              åtgärder för att minska övergödning i Östersjön. Men de åtgärder
              som interpellationen handlar om är åtgärder som rör jordbruket
              och problematiken kring övergödningen i Östersjön. Där har vi
              än så länge inte fått höra vad ministern anser.
            </seg>
            <seg n="8fac195d">
              Socialdemokraterna skjuter till pengar för vi anser att landsbygdsprogrammet
              är oerhört viktigt. Gällande borttagandet av ett antal miljöersättningar
              är jag helt övertygad om att många lantbrukare har stor kunskap
              om hur de ska bedriva sitt förvärv, och det gör de med bravur.
              Men de miljöersättningar som i dagsläget finns är ju en ersättning
              för att man gör någonting lite extra.
            </seg>
            <seg n="7f832f8e">
              Jag vet att flera lantbrukare som i dag har så små marginaler
              att den kantzon som de får ersättning för att hålla öppen kommer
              att sås igen för att ta igen det som man förlorar när ersättningarna
              försvinner. Och när kantzonen väl har såtts igen en gång tar det
              ett antal år innan man uppnår de positiva effekterna igen. Likadant
              är det med ett antal andra miljöersättningar.
            </seg>
            <seg n="dead6f93">
              Eftersom miljöersättningar utgår för någonting som man gör är
              det viktigt att det finns en långsiktighet. Tyvärr är regeringens
              politik på det här området inte speciellt långsiktig.
            </seg>
            <seg n="99d3a8ef">
              Jag vill avsluta med frågan: Är det inte problematiskt för trovärdigheten
              för Sverige att man nu tar bort dessa stöd?
            </seg>
          </u>
          <note type="speaker" n="c7a63927">
            Anf. 134 Miljöminister LENA EK (C):
          </note>
          <u who="lena_ek_miljoministe" xml:id="i-952c70bc421cb80c-48" n="4c6e4637">
            <seg n="343f45fd">
              Fru talman! Johan Löfstrand berör inte med ett ord hur hans partigrupp
              har röstat i Europaparlamentet. Man har varit beredd att skära
              bort stora delar av de satsningar som Johan Löfstrand pratar om.
            </seg>
            <seg n="ecc8056f">
              Han berör inte heller med ett ord att en stor del av hans riksdagsgrupp
              har turnerat runt i Sverige för att motverka ett av de viktigaste
              miljöbesluten för Östersjön under de senaste åren, nämligen SEKA-beslut
              för sjöfarten. Det berörs inte med ett ord, men det hade varit
              klädsamt.
            </seg>
            <seg n="fe0373be">
              Sedan är jag glad över att Johan Löfstrand är så intresserad
              av Östersjöproblematiken. Det är viktigt att vi kan se till att
              de jordbruksstöd som finns i andra pelaren – landsbygdsprogrammet
              – till så stor del som möjligt går till miljöersättningar. Regeringen
              har varit tydlig med att 70 procent kommer att användas inom prioritering
              4 som handlar om miljöersättningar.
            </seg>
            <seg n="247374fa">
              Till detta lägger vi extra medel på lokala vattenvårdsprojekt,
              läkemedelsrening av avlopp, främjande av biogasproduktion, fler
              marina skyddade områden och på att reda ut kemiska cocktaileffekter
              i Östersjön.
            </seg>
            <seg n="365f9160">
              Vi tar Östersjöproblematiken på stort allvar, och vi ser också
              till att besluta om åtgärder som ska förbättra miljösituationen
              i Östersjön. Det är väldigt viktigt, inte bara för oss utan också
              för våra barn och för framtiden.
            </seg>
            <seg n="32867bf7">
              Det är också viktigt att det finns företag på den svenska landsbygden.
              Då ska man se till att de får likvärdiga konkurrensvillkor som
              sina kolleger i andra länder och att man inte lägger straffskatter
              på de företag som finns på landsbygden.
            </seg>
          </u>
          <note n="15c1c3a3">
            Överläggningen var härmed avslutad.
          </note>
          <note n="99378f21">
            22 § Svar på interpellation 2013/14:176 om fler yrkeshögskoleplatser
          </note>
          <note type="speaker" n="f6640589">
            Anf. 135 Statsrådet MARIA ARNHOLM (FP):
          </note>
          <u who="unknown" xml:id="i-952c70bc421cb80c-49" n="4cb17eeb">
            <seg n="58ab4647">
              Fru talman! Gunilla Svantorp har frågat mig om jag kommer att
              arbeta för att skapa fler platser inom yrkeshögskolan.
            </seg>
            <seg n="c3ea8ea4">
              Yrkeshögskolan har ända sedan den startade mött stor uppskattning,
              inte minst bland arbetsgivare eftersom deras förutsättningar att
              rekrytera arbetskraft med kvalificerade yrkeskunskaper ökar när
              de ges möjlighet att aktivt delta i såväl planeringen som genomförande
              av utbildningarna. Det växande antalet personer som ansöker om
              att antas till utbildningar inom yrkeshögskolan visar också att
              utbildningsformen är attraktiv.
            </seg>
            <seg n="c69349b3">
              Riksdagen har efter regeringens förslag i flera omgångar tillfört
              ytterligare resurser till yrkeshögskolan, bland annat i form av
              tillfälliga satsningar för att möta en svår arbetsmarknadssituation.
              År 2014 satsas 1,7 miljarder kronor på yrkeshögskoleutbildningen,
              att jämföra med 2006 då 1,1 miljarder kronor tillfördes dess föregångare,
              den kvalificerade yrkesutbildningen.
            </seg>
            <seg n="86d352a3">
              Det är till och med så att redan mellan det att Gunilla Svantorp
              kom in med sin interpellation och i dag då jag svarar på den har
              ytterligare 1 500 årsplatser kommit till på yrkeshögskolan. Utöver
              detta tillförs från och med i år 200 särskilda platser med enbart
              studiestöd.
            </seg>
            <seg n="a6b7814e">
              Detta visar att regeringen sedan länge prioriterat yrkeshögskolan.
              Det är min och regeringens övertygelse att yrkeshögskolan fortsatt
              ska vara en viktig aktör i arbetet med att tillgodose företagens
              behov av efterfrågad yrkeskompetens.
            </seg>
          </u>
          <note type="speaker" n="df55c9d9">
            Anf. 136 GUNILLA SVANTORP (S):
          </note>
          <u who="gunilla_svantorp_099889" xml:id="i-38ef3e1199146eff-3" n="2346ecdc">
            <seg n="0d593ba2">
              Fru talman! Jag vill börja med att tacka statsrådet för svaret.
              Yrkeshögskolan är verkligen en fantastisk utbildningsverksamhet.
              Föregångaren hette som bekant kvalificerad yrkesutbildning och
              startade 1995–1996 som en treårig försöksverksamhet. Den föll
              så väl ut att den socialdemokratiska regeringen 2001 inrättade
              Myndigheten för kvalificerad yrkesutbildning. Det blev sedan blev
              en reguljär utbildningsform. Ansvaret övergick under statsrådets
              regering 2009 till den nya Myndigheten för yrkeshögskolan som
              samlar alla eftergymnasiala utbildningar under sitt tak.
            </seg>
            <seg n="98280d6a">
              Ibland känns det nödvändigt att påminna om historien. Kvalificerad
              yrkesutbildning – som i dag heter yrkeshögskolan – är ingenting
              som har uppfunnits i och med regeringsskiftet 2006, utan det är
              resultatet av ett långt och gediget arbete av flertalet regeringar,
              däribland min egen.
            </seg>
            <seg n="c2f8b0ac">
              Men det gläder mig att den nuvarande regeringen också pratar
              väl om yrkeshögskolan och människors möjlighet att utbilda sig
              till viktiga yrken och kanske ännu mer till kommande viktiga yrken
              som vi i dag inte vet hur de kommer att se ut.
            </seg>
            <seg n="9bdae6ad">
              Vad som bekymrar mig och som var orsaken till att jag skrev interpellationen
              är att yrkeshögskolan inte är dimensionerad efter de behov som
              finns.
            </seg>
            <seg n="f875d844">
              Runt om i vårt land vittnar både näringsliv och utbildningsanordnare
              – men framför allt deltagare – om att utbildningen leder till
              jobb. Den har tillgodosett det utvecklingsbehov som fanns inom
              just den branschen som yrkeshögskolan har vidareutvecklat sig
              inom.
            </seg>
            <seg n="1ec26024">
              Statsrådet säger i sitt svar att regeringen satsar på yrkeshögskolan
              och redovisar en mängd siffror. Dock redovisar hon inte några
              siffror på de yrkeshögskoleplatser som man har dragit ned på,
              vilket man har gjort sedan 2006.
            </seg>
            <seg n="bc68aa6f">
              Det som jag ifrågasätter är om det verkligen är rätt siffror
              utifrån det behov som finns. Bara var fjärde ansökan om att få
              starta utbildning beviljas i dag samtidigt som antalet sökande
              till varje plats ökar för varje år. Vi vet att långtidsarbetslösheten
              ökar. Den har tredubblats sedan 2006. Över 420 000 människor är
              arbetslösa i vårt land. Då måste man ändå fundera över hur regeringen
              prioriterar resurserna.
            </seg>
            <seg n="383c6390">
              Hade det inte varit fler platser i dag än vad det var 2006 hade
              det varit väldigt konstigt med tanke på att befolkningen har ökat
              med 500 000 människor.
            </seg>
            <seg n="ff77cdc8">
              Fru talman! Jag undrar hur statsrådet ser på det faktum att bara
              var fjärde anordnare får starta en utbildning när vi har det arbetslöshetsläge
              som vi har i dag.
            </seg>
          </u>
          <note type="speaker" n="a2caa2b2">
            Anf. 137 Statsrådet MARIA ARNHOLM (FP):
          </note>
          <u who="unknown" xml:id="i-952c70bc421cb80c-50" n="4cb17eeb">
            <seg n="24dfe296">
              Fru talman! Tack, Gunilla Svantorp, för möjligheten att diskutera
              denna väldigt viktiga och populära utbildningsform som utgörs
              av yrkeshögskolan.
            </seg>
            <seg n="b845a2a2">
              Jag känner inget som helst behov av att förfalska någon historieskrivning.
              Det är en utbildningsform som – precis som Gunilla Svantorp påpekar
              – har vuxit fram sedan mitten av 1990-talet med stöd av alla.
              Som företagsledare i början av 2000-talet hade jag förmånen att
              anställa flera personer som kom från KY-utbildningen. Jag har
              goda erfarenheter av det och ser det som en förmån att få vara
              med och fortsätta att utveckla den skolformen.
            </seg>
            <seg n="722515af">
              Jag tycker ändå att man måste kunna få slå sig för brösten när
              det 2006 fanns 18 000 platser inom Myndigheten för yrkeshögskolan,
              och 2014 kommer det att finnas 28 000 platser. Det är en substantiell
              ökning som mer än väl överträffar befolkningsökningen.
            </seg>
            <seg n="a573301c">
              Det är ett uttryck för en väldigt stark vilja att se till att
              en lyckad skolform – där det finns fyra sökande till varje plats
              och där nio av tio får ett jobb efter avslutade studier – fortsätter
              att växa.
            </seg>
            <seg n="c6e6a37b">
              Samtidigt ska man komma ihåg att det är en utbildningsform som
              inte längre kryper men som knappt bara går – det finns mycket
              kvar att göra.
            </seg>
            <seg n="89bd6374">
              Det är bara sex av tio som får jobb med det de har utbildat sig
              för. Det är någonting som måste bli mycket bättre.
            </seg>
            <seg n="6ba5625e">
              Det är fortfarande problem med hur vi ska lösa utbildningsbehovet
              när det krävs en större kontinuitet och en större säkerhet än
              vad som kan erbjudas när man får söka om vartannat år. Det handlar
              om att förse arbetsmarknaden med tandsköterskor och ett antal
              andra yrkesgrupper som det finns ett ständigt behov av men också
              tekniktunga utbildningar där investeringarna är stora.
            </seg>
            <seg n="1f56aa68">
              Därför har regeringen tillsatt en särskild utredare som under
              våren och fram till oktober 2014 på dessa och ett antal andra
              punkter ska se över hur utbildningen kan bli ännu bättre.
            </seg>
            <seg n="00baecdf">
              Men jag känner mig stärkt av den goda utvecklingen och känner
              mig också övertygad om att regeringen satsar på ett rimligt och
              bra sätt på att fortsätta att använda sig av yrkeshögskolan för
              att ge fler möjligheter till arbete och försörjning.
            </seg>
          </u>
          <note type="speaker" n="eff8385f">
            Anf. 138 GUNILLA SVANTORP (S):
          </note>
          <u who="gunilla_svantorp_099889" xml:id="i-38ef3e1199146eff-4" n="2346ecdc">
            <seg n="72e60344">
              Fru talman! Det är lite spännande att regeringen tillsätter en
              särskild utredare, med tanke på att det alldeles före jul kom
              en rapport från yrkeshögskolan som heter Regional efterfrågan
              på kompetens och utbildning inom yrkeshögskolan , som statsrådet
              säkert har läst. I den rapporten, som är på långt över hundra
              sidor, har varje län, 21 län, i vårt land själva inventerat sitt
              utbildningsbehov och tittat på vad de behöver. Vilka branscher
              behövs framöver? Hur kommer näringslivets och den offentliga verksamhetens
              behov att se ut framöver?
            </seg>
            <seg n="591e4951">
              Det är lite grann det som den särskilda utredaren ska göra, som
              jag tyckte att statsrådet sade. Det finns redan en rapport om
              det.
            </seg>
            <seg n="68542d83">
              Varje kapitel i rapporten avslutas med en sammanfattning av hur
              behovet av yrkesutbildningsplatser ser ut i respektive län. Det
              finns alltså redan framme.
            </seg>
            <seg n="3ef19264">
              Med tanke på att den rapporten finns och har funnits tidigare
              – det är ingen ny rapport, utan den återkommer – blir jag lite
              nyfiken: Varför ger man myndigheten i uppdrag att göra sådana
              här rapporter om man sedan inte använder rapporternas resultat?
            </seg>
            <seg n="0688ff60">
              En annan sak som jag möter när jag reser runt i landet och pratar
              om vuxenutbildning och yrkesutbildning, men framför allt lyssnar
              på vad människor säger, är att vi inte kan hålla på med den här
              ryckigheten. Ena året kommer det några platser, och nästa år tar
              man bort platser. Så kan vi inte hålla på.
            </seg>
            <seg n="bb332f52">
              Man vet att behoven ser ut så här – det visar ju en sådan här
              rapport. Det behövs oändligt mycket mer platser än de som finns
              i dag.
            </seg>
            <seg n="6192eb05">
              Hur man än räknar på det har vi socialdemokrater i budget efter
              budget lagt betydligt fler platser till yrkeshögskolan än vad
              statsrådet har gjort.
            </seg>
            <seg n="264f73e3">
              Det är också intressant att jämföra riktiga siffror, men det
              är svårt att få fram siffror på hur det har sett ut bakåt i tiden
              för yrkeshögskolan. Regeringen säger ständigt att den skapar fler
              högskoleplatser, men då kan vi titta på högskoleplatserna utifrån
              antal personer. År 2006 var det 431 platser per 1 000 ungdomar,
              och i dag är det 377 platser per 1 000 invånare. Om det ser likadant
              ut på yrkeshögskolan har man ju inte ökat antalet platser utan
              minskat antalet platser. Men det är svårt att få fram de siffrorna.
            </seg>
            <seg n="225d3bcd">
              Vi måste jämföra rätt siffror, inte slå oss för bröstet över
              några siffror som kanske inte är riktiga, med tanke på att befolkningen
              har ökat så oerhört mycket sedan 2006.
            </seg>
            <seg n="b495d881">
              Jag vill fråga statsrådet: Varför är det viktigare att sänka
              skatterna än att satsa på utbildning? Det är ändå det som den
              här regeringen prioriterar hela tiden – att sänka skatterna i
              stället för att satsa på utbildning.
            </seg>
          </u>
          <note type="speaker" n="54782291">
            Anf. 139 Statsrådet MARIA ARNHOLM (FP):
          </note>
          <u who="unknown" xml:id="i-952c70bc421cb80c-51" n="4cb17eeb">
            <seg n="8f8e9a4e">
              Fru talman! Den här regeringen satsar mer på utbildning än vad
              den föregående regeringen gjorde. Oavsett mantrat satsar på sänkta
              skatter i stället för utbildning vill jag möta det med mantrat:
              Den här regeringen har sänkt skatterna och satsat mer på utbildning.
              På vuxenutbildning har vi gått från 6 miljarder till 8 miljarder
              under de här åren. Det tycker jag talar sitt tydliga språk.
            </seg>
            <seg n="6847b7d8">
              Den här interpellationsdebatten handlar om yrkeshögskolan. Där
              har antalet platser ökat från 18 000 till 28 000. Det är tydliga,
              konkreta siffror. I år är det 40 000 studenter som utbildar sig
              till bagare, it-specialister, betongingenjörer och undersköterskor
              med demensinriktning. Det är konkreta utbildningsplatser som den
              här regeringen har satt på plats.
            </seg>
            <seg n="08d4734e">
              Vi kan träta om det är tillräckligt många platser och om vi gör
              rätt satsningar, men vi är ändå överens om att det här är en bra
              skolform som vi vill satsa på, utveckla och bygga ut vidare.
            </seg>
            <seg n="05f76c50">
              Jag vill då föra över ljuset till en fråga där vi möjligen inte
              är överens. Just nu bedrivs det 400 olika kurser inom yrkeshögskolan.
              200 av dem bedrivs av privata, vinstdrivande utbildningsföretag.
              Socialdemokraterna har fattat beslut om att avsevärt begränsa
              vinsterna i välfärdens företag. Det oroar mig.
            </seg>
            <seg n="20353317">
              Därför är min första fråga till Gunilla Svantorp: Ingår dessa
              utbildningsanordnare i de företag som ditt parti föreslår ska
              få sin vinst avsevärt begränsad?
            </seg>
            <seg n="0df5df31">
              Min andra fråga berör Vänsterpartiet som det regeringsparti eller
              det regeringsunderlag den regering behöver som Gunilla Svantorp
              förordar. De är än mer tydliga. De vet redan nu att de vill förbjuda
              yrkeshögskolans företag att gå med vinst.
            </seg>
            <seg n="a4c3d277">
              Min andra fråga till Gunilla Svantorp är därför: Vilka konsekvenser
              bedömer du att det skulle få för yrkeshögskolan om inga privata
              företag alls kommer att verka där? Blir det lättare eller svårare
              att bygga ut utbildningsformen ytterligare om hälften av dem som
              i dag levererar utbildning inte ska få en krona i vinst?
            </seg>
          </u>
          <note type="speaker" n="a124ec80">
            Anf. 140 GUNILLA SVANTORP (S):
          </note>
          <u who="gunilla_svantorp_099889" xml:id="i-38ef3e1199146eff-5" n="2346ecdc">
            <seg n="addee18e">
              Fru talman! Det viktiga är väl ändå att vi har utbildningsplatser.
              Svaret på den första frågan är att vi har fattat beslut på partikongressen
              om att vi ska ha en hög kvalitet på utbildningsplatserna. Det
              är vårt beslut, inget annat.
            </seg>
            <seg n="cab97f61">
              Svaret på den andra frågan beror på valresultatet. Vi får först
              avvakta valet och se vilka partier som kommer att samarbeta efter
              valet. Statsrådet kan näppeligen veta vilka av de partier som
              ingår i hennes allians i dag som finns i riksdagen då. Det vet
              inte jag heller.
            </seg>
            <seg n="7f366c5d">
              Det är inte utan att jag blir lite nyfiken på hur statsrådet
              tänker kring detta med att bara var fjärde utbildningsanordnare
              får tillstånd att starta sin utbildning, när vi samtidigt vet
              att vi har så hög ungdomsarbetslöshet och så hög långtidsarbetslöshet.
              I stället för att låta människor gå in i återvändsgränder som
              fas 3, eller sysselsättningsfasen som det heter i dag, vore det
              väl betydligt bättre att ge dem möjligheter att utbilda sig och
              komma ut i riktiga jobb.
            </seg>
            <seg n="8136a036">
              Precis som statsrådet sade är det här en fantastiskt bra utbildning,
              och då ska vi väl satsa på den i stället för att satsa på inlåsningseffekter
              som inte leder någonstans. Jag tycker att det är jättekonstigt.
              Man borde verkligen betydligt bättre än i dag ta till vara denna
              utbildningsform och satsa resurser.
            </seg>
            <seg n="047c7d80">
              Sedan kan man säga, som statsrådet sade, att vi har olika åsikter
              om skattesänkningarna. Men de finns ju där. Ni har ju sänkt skatterna
              med över 100 miljarder. Hade de pengarna använts till att skapa
              utbildningsplatser eller andra välfärdssatsningar hade det naturligtvis
              gjort skillnad för folks möjligheter att få jobb. I dag fastnar
              man i fas 3. Det kan väl ändå inte vara bättre än att satsa på
              utbildningsplatser.
            </seg>
          </u>
          <note type="speaker" n="6bd7df4f">
            Anf. 141 Statsrådet MARIA ARNHOLM (FP):
          </note>
          <u who="unknown" xml:id="i-952c70bc421cb80c-52" n="4cb17eeb">
            <seg n="fe515db5">
              Fru talman! Det är 35 procent av de utbildningsanordnare som
              ansöker om att få en utbildning som får det. Det är ett ständigt
              ökande antal, och det är en rätt fast andel, 35 procent. Av dem
              som inte får det är det en del som erbjuder utbildningar som inte
              är på eftergymnasial nivå. Framför allt är det utbildningar som
              inte fyller något arbetsmarknadsbehov.
            </seg>
            <seg n="f35a4497">
              Jag ser framför mig en utveckling där antalet platser inom yrkeshögskolans
              ram kommer att växa på sikt. Jag är samtidigt noga med att vi
              ska se till att kvaliteten höjs ytterligare, att man efter sina
              studier får jobba med det man har utbildat sig till och att vi
              klarar långsiktigheten. Det finns alltså mycket kvar att göra.
            </seg>
            <seg n="0105b8c3">
              Det som oroar mig är om vi efter valet i september har en regering
              som vill dra undan mattan för hälften av de leverantörer som vi
              i dag har av de här väldigt efterfrågade utbildningarna. Det tycker
              jag borde oroa även Gunilla Svantorp.
            </seg>
          </u>
          <note n="15c1c3a3">
            Överläggningen var härmed avslutad.
          </note>
          <note n="6eda36b4">
            23 § Svar på interpellation 2013/14:195 om bra och jämställda
            villkor för alla unga
          </note>
          <note type="speaker" n="320a55bc">
            Anf. 142 Statsrådet MARIA ARNHOLM (FP):
          </note>
          <u who="unknown" xml:id="i-952c70bc421cb80c-53" n="4cb17eeb">
            <seg n="34a06fbe">
              Fru talman! Isak From har frågat mig dels hur jag avser att arbeta
              för att öka antalet attraktiva offentliga mötesplatser för unga
              oavsett bostadsort, dels hur fördelningen av offentliga medel
              till unga kan göras mer jämställd.
            </seg>
            <seg n="ada25057">
              Jag anser att det är mycket angeläget att det finns attraktiva
              mötesplatser för alla unga i landets olika delar. Regeringen ger
              stöd för utveckling av mötesplatser för ungdomar genom det verksamhetsutvecklingsbidrag
              som Boverket fördelar. Bidraget syftar till att anpassa allmänna
              samlingslokaler till ungdomsverksamhet inom kultur- och fritidsområdet
              samt till att stimulera sådan verksamhet och utveckla ungdomars
              mötesformer.
            </seg>
            <seg n="e7bbfc3e">
              Även Ungdomsstyrelsen har enligt sin instruktion till uppgift
              att verka för förnyelse och utveckling av ungdomars fritids- och
              föreningsverksamheter.
            </seg>
            <seg n="3274d2ed">
              Samma myndighet, Ungdomsstyrelsen, är en av de myndigheter som
              under 2013 och 2014 ingår i regeringens särskilda projekt för
              jämställdhetsintegrering i statliga myndigheter. Ett av de delmål
              myndigheten själv har satt upp är att kvinnor, män, tjejer och
              killar ska ta del av de bidrag som fördelas i lika hög utsträckning.
            </seg>
            <seg n="b88a8b32">
              Regeringen har uppdragit åt Boverket att fördela stöd till utvecklingsprojekt
              som bidrar till jämställda offentliga miljöer i städer och tätorter.
              Flickors och pojkars intressen och behov ska särskilt uppmärksammas.
            </seg>
            <seg n="71d882f6">
              Boverket har också i uppdrag att ta fram en vägledning om planering
              och utformning av barns och ungas utemiljö, bland annat skolgårdar.
            </seg>
            <seg n="0a377883">
              Därutöver har regeringen gett Ungdomsstyrelsen i uppdrag att
              under 2014 genomföra en tematisk analys av unga kvinnors och unga
              mäns fritid. I genomförandet ska särskilt beaktas arbete och metoder
              för jämställdhetsintegrering och antidiskriminering inom andra
              områden. I uppdraget ingår också att beskriva nationella och lokala
              initiativ som vidtagits för att utveckla analyser, uppföljningar
              och utvärderingar när det gäller ungas fritid och organisering.
            </seg>
            <seg n="302bfdf6">
              Fru talman! Jag delar Isak Froms engagemang för bra mötesplatser
              och jämställda villkor för det unga föreningslivet, och jag konstaterar
              att mycket som vi båda två kan glädjas åt nu sker.
            </seg>
          </u>
          <note type="speaker" n="3e2e63f3">
            Anf. 143 ISAK FROM (S):
          </note>
          <u who="isak_from_0325ff" xml:id="i-30c8e34d03adab5e-0" n="61fec959">
            <seg n="c30b6f35">
              Fru talman! Tack, statsrådet, för svaret! Jag återkommer till
              det.
            </seg>
            <seg n="0e10fccb">
              Jag har ställt den här interpellationen med utgångspunkt från
              ungas likvärdighet, jämställdhet och möjligheter. Jag är säker
              på att vi framgent kommer att diskutera planering och utformning
              av barns utemiljöer och skolgårdar, men jag tror att det blir
              en annan interpellationsdebatt. Det finns säkert anledning att
              ha den också.
            </seg>
            <seg n="7a79d93f">
              Vi ser på flera sätt hur resultaten sjunker i skolan. Ungdomsarbetslösheten
              är skyhög. Andelen mambor, alltså unga vuxna som bor hemma, ökar
              i hela landet.
            </seg>
            <seg n="c2450685">
              Löneskillnaderna mellan män och kvinnor ökar, även om det i ungdomsgrupperna
              inte är så stora skillnader. Just för ungdomsgrupperna är det
              kanske de fackliga organisationernas arbete som är viktigast för
              att lönerna hålls lika och jämställda.
            </seg>
            <seg n="68331eac">
              Jag har ställt den här interpellationen utifrån att det är under
              uppväxtåren som förutsättningar skapas för ett gott och jämställt
              samhälle.
            </seg>
            <seg n="2921aa96">
              Ungdomsstyrelsen redovisar i sin rapport Fokus 13 att fritiden
              är det som värderas högst av unga i åldern 16–24 år. Tjejer och
              killar är ungefär lika nöjda med sin fritid, men det är vanligare
              att tjejer i åldern 16–24 år har avstått från att delta i en fritidsaktivitet
              av rädsla för att bli dåligt bemötta eller för att samlingslokalen
              anses oattraktiv eller illa placerad.
            </seg>
            <seg n="92ef1b63">
              Ungdomsstyrelsen kan se att antalet tjejer och killar ökar bland
              det totala antalet medlemmar i de ungdomsorganisationer som Ungdomsstyrelsen
              fördelar statsbidrag till.
            </seg>
            <seg n="4cdb3bc4">
              Men av rapporten kan man också utläsa att fördelningen blir alltmer
              skev. År 2010 var 47 procent av organisationernas medlemmar tjejer
              och 53 procent killar. Två år senare var 41 procent tjejer och
              59 procent killar av dem som fick ta del av statsbidraget.
            </seg>
            <seg n="e319b1a7">
              I fråga om fördelningen av statliga offentliga medel till ungas
              organisering, idrott och kultur i åldersgruppen 13–25 år kan man
              utläsa att killar får den största andelen.
            </seg>
            <seg n="6cc50f28">
              Fru talman! När det gäller ungas kulturaktiviteter och fritid
              har vissa initiativ tagits för att öka jämställdheten bland unga.
              Det finns både lokala exempel och nationella initiativ för att
              öka jämställdheten inom idrotten och kulturlivet. Undersökningen
              visar dock att arbetet inom båda dessa områden har en lång bit
              kvar innan en jämställd fritid för tjejer och killar uppnås.
            </seg>
            <seg n="5c40e24a">
              Drogfria offentliga miljöer är ett viktigt komplement för att
              skapa jämställdhet och bra förutsättningar för unga. Men det offentliga
              rummet behöver inkludera och välkomna alla oavsett ålder, om de
              är tjejer eller killar och deras förhållande till alkohol.
            </seg>
            <seg n="3eac8a2b">
              Ungdomsstyrelsens rapport stämmer väl överens med vad ungdomsorganisationerna
              framför om bristen på attraktiva mötesplatser.
            </seg>
            <seg n="4f5cff61">
              Att uppleva otrygghet och i vissa fall rädsla för att vistas
              i det offentliga rummet är betydligt vanligare hos tjejer än hos
              killar. En större andel tjejer än killar upplever även att otryggheten
              påverkar deras livskvalitet i de delar som ungdomar upplever som
              allra viktigast.
            </seg>
            <seg n="e8598fd1">
              Jag tror, fru talman, att statsrådet har mer att prestera i de
              här frågorna än hon har visat i sitt svar.
            </seg>
          </u>
          <note type="speaker" n="8e02c7a9">
            Anf. 144 Statsrådet MARIA ARNHOLM (FP):
          </note>
          <u who="unknown" xml:id="i-952c70bc421cb80c-54" n="4cb17eeb">
            <seg n="c3d3453f">
              Fru talman! Den rapport, Fokus 13 , som Isak From citerar ur
              är ett uttryck för hur vi i regeringen försöker jobba med de här
              frågorna.
            </seg>
            <seg n="0a9a273a">
              Vi satsar på att ta fram kunskap och att sammanställa och sprida
              den. Vi har den som underlag för fortsatt arbete för att bekämpa
              och bemästra de könsmaktsstrukturer som jag aldrig skulle drömma
              om att påstå kommer från Socialdemokraterna – inte från några
              andra vänsterpartier heller för den delen. Det är någonting som
              vi gemensamt arbetar med för att göra bättre. Jag tar gärna emot
              konkreta förslag från Isak From på vad vi mer ska göra.
            </seg>
            <seg n="1cd70364">
              Vi tar fram och investerar våra skattemedel i ambitiösa rapporter
              som visar det som vi nu kan diskutera: det häpnadsväckande och
              tråkiga faktum att obalansen mellan tjejers och killars organisering
              har ökat.
            </seg>
            <seg n="718a92c5">
              Vi måste försöka ta reda på vad detta beror på. Kanske beror
              det på det man också kan läsa i undersökningen: att unga män är
              mycket aktiva i idrottsföreningar men också i dator- och roll-
              och konfliktspelsföreningar, som ökar mycket.
            </seg>
            <seg n="371e96b7">
              Vad gör vi då åt det? Ja, att den myndighet som fördelar bidragen
              nu jobbar med jämställdhetsintegrering, som den här regeringen
              har satsat miljardbelopp på, är ett klokt och bra steg. Att de
              själva formulerar som en målsättning för sitt arbete att män och
              kvinnor, killar och tjejer ska få lika stor del av våra gemensamma
              resurser när det gäller fritidsorganisering är ett utomordentligt
              bra steg.
            </seg>
            <seg n="f0bba45c">
              Sedan har jag redovisat ett antal uppdrag som ligger på Boverket.
              Jag nämnde också uteplatser. Det kan vi ta bort; det var två andra
              uppdrag som ligger i linje med det vi diskuterar här.
            </seg>
            <seg n="f0a54660">
              Jag känner mig stolt över det vi gör och tar gärna emot ytterligare
              förslag från Isak From.
            </seg>
          </u>
          <note type="speaker" n="73097007">
            Anf. 145 ISAK FROM (S):
          </note>
          <u who="isak_from_0325ff" xml:id="i-30c8e34d03adab5e-1" n="61fec959">
            <seg n="8d41d17b">
              Fru talman! Ungdomsorganisationerna lyfter på olika sätt fram
              att skillnaderna i landet ökar. Skillnaderna i landet har ökat
              mer de senaste åren, och skillnaderna i landet när det gäller
              förutsättningarna för ungdomars fritidsaktiviteter är större nu
              under den borgerliga regeringen än de var tidigare.
            </seg>
            <seg n="934b095f">
              Det kanske är trender och så vidare som gör att det blir en skev
              fördelning ett år, men nu visar det sig att man har gått från
              en sned fördelning till en snedare fördelning. Jag undrar då vad
              man ser för faktiska förslag från den borgerliga regeringen. Syns
              det någonting i budgetpropositionen? Nu har man anslagit 10 miljoner
              för att presentera en ungdomspolitisk proposition i vår, vilket
              är bra. Kommer man i propositionen som presenteras i mars, enligt
              vad jag såg i listan, att använda verktyg för att rätta till den
              snedfördelning som vi kan se i dag? Både ungdomsorganisationer
              och Ungdomsstyrelsen pekar på att denna snedfördelning förvärras.
            </seg>
            <seg n="e41a5681">
              Jag tror att Maria Arnholm och Folkpartiet har goda intentioner
              i dessa frågor. Men har man mandat att föreslå något som verkligen
              gör skillnad? Eller kommer Moderaterna att sätta stopp för det?
              Det blir nämligen en budgetpolitisk fråga, och då blir det egentligen
              Anders Borg som sitter där med facit. Det handlar ju om pengar
              också.
            </seg>
            <seg n="57f72581">
              Förutsättningarna ser inte likadana ut i kommunerna. Det är ganska
              stora skillnader mellan en förortskommun till en storstad, en
              välbärgad förort eller en glesbygdskommun. Det finns olika möjligheter
              i de olika områdena, men man kanske inte som ung upplever att
              man ges de förutsättningar man borde ges i hela landet.
            </seg>
            <seg n="e08ab3c6">
              Detta är bara något som man borde kunna lyfta fram. Vi vet redan
              att det är trångt om platser för idrottande ungdomar i storstadsområdena.
              Många vittnar om sena träningstider, om att det i många storstäder
              är dyrt att vara med i en idrottsförening eftersom idrottsanläggningarna
              är för få eller felutformade. Kommunerna väljer i större utsträckning
              att bygga stora arenor i stället för anläggningar som passar ungdomars
              idrottande bättre.
            </seg>
            <seg n="c1139572">
              Om detta är en trend borde politiker kunna göra något åt det,
              om man vill göra något åt det. Det ger nämligen följdverkningar
              framöver. De förutsättningar som ungdomar och unga vuxna växer
              upp med i dag får följdverkningar in i vuxenlivet.
            </seg>
            <seg n="54a1afde">
              Har Maria Arnholm verktyget till en förändring? Kommer det rejäla
              förändringar i den ungdomspolitiska propositionen som kan göra
              skillnad för dagens ungdomsgeneration?
            </seg>
          </u>
          <note type="speaker" n="e1100479">
            Anf. 146 Statsrådet MARIA ARNHOLM (FP):
          </note>
          <u who="unknown" xml:id="i-952c70bc421cb80c-55" n="4cb17eeb">
            <seg n="c0aa2f10">
              Fru talman! Att vara statsråd, riksdagsledamot och att hålla
              på med politik handlar om att ha verktyg för att bemästra eller
              göra det bästa av ganska många förutsättningar och förhållanden
              som man inte styr över. En av dem är internationella lågkonjunkturer.
              En annan är urbaniseringens krafter, och en tredje är könsmaktsordningen.
              Jag kan inte ta på vare sig mina eller regeringens axlar att helt
              utradera dessa problem. Men jag känner mig stolt över hur vi jobbar
              med alla dessa frågor.
            </seg>
            <seg n="a1f55f7c">
              Vi har under snart åtta år, under en av de längsta och djupaste
              lågkonjunkturerna i Europas historia, lyckats värna de svenska
              statsfinanserna och den svenska välfärden på ett fantastiskt sätt.
              Vi har lyckats sänka skatter samtidigt som välfärden har vuxit.
              Människor har fått mer i plånböckerna samtidigt som vi kan se
              förbättringar på välfärdens alla områden. Det får man vara nöjd
              med samtidigt som det alltid finns saker som vi vill arbeta med
              och som ska bli ännu bättre.
            </seg>
            <seg n="77042ebe">
              På samma sätt är könsmaktsordningen äldre än vad både jag och
              Isak From är. Vi får aldrig ge upp arbetet för att män och kvinnor,
              killar och tjejer ska ha samma möjligheter att forma sitt liv
              och att forma samhället. Det gäller ned på nivån för goda fritidsaktiviteter.
              Jag menar då att en fajt från mitt departement som har gett 10
              miljoner till en ungdomspolitisk proposition redan är en vinst.
              Det leder till att vi kan göra ännu mer, vid sidan av det som
              jag redan har berättat om.
            </seg>
            <seg n="61cb641c">
              Ett annat steg är att jobba med jämställdhetsintegrering och
              att satsa resurser och tid för att våra myndigheter som ansvarar
              för frågorna ska bli ännu bättre på att nå målet att tjejer och
              killar ska få lika stor del av de resurser vi avsätter gemensamt.
            </seg>
            <seg n="78d0a614">
              Jag kan avslöja att vi i den ungdomspolitiska propositionen,
              som ännu inte har skickats över till riksdagen, också kommer att
              ta upp just frågan om att stödja kommunerna i deras ungdomspolitik.
              Det är ett viktigt steg för att öka möjligheterna till likvärdighet
              och goda möjligheter till fritid runt om i hela landet.
            </seg>
          </u>
          <note type="speaker" n="d730602b">
            Anf. 147 ISAK FROM (S):
          </note>
          <u who="isak_from_0325ff" xml:id="i-30c8e34d03adab5e-2" n="61fec959">
            <seg n="29c98d88">
              Fru talman! Tack, statsrådet! Det känns som om vi kommer att
              få anledning att debattera den här frågan fler gånger, inte minst
              när propositionen avlämnas till riksdagen.
            </seg>
            <seg n="aa0f075d">
              Det är ganska tydligt att en företrädare för den moderatledda
              regeringen som vanligt är väldigt nöjd. Det finns mycket att glädja
              sig åt, vilket statsrådet också lyfter fram i sitt svar. Det är
              tydligt att man är nöjd med utvecklingen, nöjd med vad man åstadkommit,
              nöjd med att man prioriterar skattesänkningar före andra viktiga
              samhällsinvesteringar.
            </seg>
            <seg n="168bb9c9">
              Jag känner mig nöjd med att vi föreslår en annan politik. Vi
              föreslår satsningar för att stärka skolan och för att ge förutsättningar
              för unga att komma ut i arbetslivet. Vi gör satsningar på kommunerna
              för att kommunerna ska orka med satsningar på kultur och idrott.
              Vi föreslår i årets budget förstärkningar på idrotten och friluftslivet
              med 300 miljoner kronor för att underlätta och skapa större tillgänglighet
              till idrottsanläggningar och friluftsverksamhet för ekonomiskt
              utsatta barn genom att kunna hålla nere avgifterna och därigenom
              öka möjligheterna. Det är ett val, fru talman, som vi gör politiskt.
              Vi gör valet att satsa på ungdomsgenerationen inför framtiden.
            </seg>
            <seg n="356a7148">
              Fru talman! Det finns all anledning att återkomma till regeringens
              förslag, till det som regeringen föreslår. Det finns stora skillnader
              i politiken.
            </seg>
          </u>
          <note type="speaker" n="24ab340c">
            Anf. 148 Statsrådet MARIA ARNHOLM (FP):
          </note>
          <u who="unknown" xml:id="i-952c70bc421cb80c-56" n="4cb17eeb">
            <seg n="3f5d3be0">
              Fru talman! Jag har tillbringat många år i politiken, de flesta
              av dem i opposition. Man kan vara nöjd med den politik man presenterar,
              och det är trots allt rätt kraftfullt att ha möjlighet att inför
              en framtidsdiskussion kunna jämföra med hur andra länder i vår
              omvärld har lyckats under en mycket besvärlig period. När resurserna
              till vård, skola och omsorg fortsätter att öka under en sådan
              besvärlig tid, samtidigt som människor får mer i plånboken, tycker
              jag att man får bygga en trovärdig framtid i samma stil även på
              den historia som ligger bakom en.
            </seg>
            <seg n="00e5dcf4">
              Också jag känner mig besviken och oroad över den tendens som
              vi nu ser till att fler killar än tjejer får del av det offentliga
              stödet till fritidsverksamhet, och jag är fast besluten att göra
              vad som står i min myndighetsmakt för att rätta till det så att
              det blir bättre igen. Vi har redan en plattform med kunskap som
              vi kan bygga vidare på.
            </seg>
            <seg n="16588c71">
              Jag ser fram emot fortsatta debatter, inte minst när propositionen
              har kommit.
            </seg>
          </u>
          <note n="15c1c3a3">
            Överläggningen var härmed avslutad.
          </note>
          <note n="8f312bf8">
            24 § Bordläggning
          </note>
          <note n="5458cbc0">
            Följande dokument anmäldes och bordlades:
          </note>
          <note n="1fcc5a4a">
            25 § Anmälan om interpellation
          </note>
          <note n="e0e3823a">
            Följande interpellation hade framställts:
          </note>
          <note n="3eaec2c3">
            den 14 januari
          </note>
          <note n="8b08f211">
            Carina Adolfsson Elgestam
          </note>
          <note n="9ae14536">
            26 § Anmälan om frågor för skriftliga svar
          </note>
          <note n="b3b9be61">
            Följande frågor för skriftliga svar hade framställts:
          </note>
          <note n="3eaec2c3">
            den 14 januari
          </note>
          <note n="18b14449">
            Amineh Kakabaveh
          </note>
          <note n="f49afada">
            Per Åsling
          </note>
          <note n="d09bbbac">
            Solveig Zander
          </note>
          <note n="6bec7c6c">
            Catharina Bråkenhielm
          </note>
          <note n="34b191a4">
            Carina Ohlsson
          </note>
          <note n="6e72eef7">
            27 § Anmälan om skriftliga svar på frågor
          </note>
          <note n="d4626e8b">
            Skriftliga svar på följande frågor hade kommit in:
          </note>
          <note n="3eaec2c3">
            den 14 januari
          </note>
          <note n="ac4f7872">
            Christina Oskarsson
          </note>
          <note n="f855ad4e">
            Annelie Karlsson
          </note>
          <note n="41afbcf5">
            Gunilla Svantorp
          </note>
          <note n="bf25b1bb">
            Caroline Helmersson Olsson
          </note>
          <note n="ac4f7872">
            Christina Oskarsson
          </note>
          <note n="cd0eebcc">
            28 § Kammaren åtskildes kl. 22.40.
          </note>
          <note n="3c30b17b">
            Förhandlingarna leddes
          </note>
          <note n="ef43d9d2">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
