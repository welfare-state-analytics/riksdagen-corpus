<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--66</head>
          <docDate when="2013-02-06">2013-02-06</docDate>
        </div>
      </front>
      <body>
        <div>
          <note n="5ab3ffa8">
            ﻿
          </note>
          <note n="72fb6f11">
            Riksdagens protokoll
          </note>
          <note n="b46a3bdd">
            2013/14:66
          </note>
          <note type="date" n="8c38c0c0">
            Torsdagen den 6 februari
          </note>
          <note n="a08b8352">
            Kl. 12:00 - 15:23
          </note>
          <note n="11fbea19">
            1 § Ansökan om ledighet
          </note>
          <note n="24b7a7bb">
            Tredje vice talmannen meddelade att Rickard Nordin (C) ansökt
            om ledighet under tiden den 3 mars–3 april.
          </note>
          <note n="da979c68">
            Kammaren biföll denna ansökan.
          </note>
          <note n="5d89755c">
            Tredje vice talmannen anmälde att Karin Östring Bergman (C) skulle
            tjänstgöra som ersättare för Anders Flanking (C) under Rickard
            Nordins ledighet.
          </note>
          <note n="83e90b90">
            2 § Anmälan om kompletteringsval
          </note>
          <note n="6a0b2ab6">
            Tredje vice talmannen meddelade att Centerpartiets riksdagsgrupp
            på grund av uppkomna vakanser anmält Karin Östring Bergman som
            suppleant i civilutskottet och socialutskottet under Rickard Nordins
            ledighet.
          </note>
          <note n="cb3f1112">
            Tredje vice talmannen förklarade vald under tiden den 3 mars–3
            april till
          </note>
          <note n="e0cb2acf">
            suppleant i civilutskottet
          </note>
          <note n="e637a968">
            suppleant i socialutskottet
          </note>
          <note n="d6d8f3f8">
            3 § Utökning av antalet suppleanter
          </note>
          <note n="e08981de">
            Valberedningen hade, enligt ett till kammaren inkommet protokollsutdrag,
            tillstyrkt att antalet suppleanter i EU-nämnden skulle utökas
            från 45 till 46.
          </note>
          <note n="6debd231">
            Kammaren medgav denna utökning.
          </note>
          <note n="6f1ada6f">
            4 § Val av extra suppleant
          </note>
          <note n="a1308cd9">
            Val av extra suppleant i EU-nämnden företogs.
          </note>
          <note n="a72da4b0">
            Kammaren valde i enlighet med valberedningens förslag till
          </note>
          <note n="c163bf85">
            suppleant i EU-nämnden
          </note>
          <note n="c84e6fc8">
            5 § Anmälan om fördröjda svar på interpellationer
          </note>
          <note n="a7e9d84b">
            Följande skrivelser hade kommit in:
          </note>
          <note n="fb6f22e9">
            Interpellation 2013/14:248
          </note>
          <note n="0ed22b63">
            Interpellation 2013/14:248 Folkbildningssatsningar för att öka
            IT-kompetensen
          </note>
          <note n="9a321744">
            Interpellationen kommer att besvaras tisdagen den 25 februari
            2014.
          </note>
          <note n="32878b2b">
            Skälet till dröjsmålet är redan tidigare inbokade engagemang
            och resor.
          </note>
          <note n="131cff71">
            Maria Arnholm
          </note>
          <note n="24642d2d">
            Interpellation 2013/14:256
          </note>
          <note n="a2be0583">
            Interpellation 2013/14:256 Statlig närvaro i hela landet
          </note>
          <note n="1e9eca03">
            Interpellationen kommer att besvaras den 25 februari 2014.
          </note>
          <note n="907e5295">
            Skälet till dröjsmålet är redan inbokade engagemang.
          </note>
          <note n="fde037dd">
            Marianne Jenryd
          </note>
          <note n="9f49ac60">
            Interpellation 2013/14:266
          </note>
          <note n="21b9b2fe">
            Interpellation 2013/14:266 EU-direktiv om offentlig upphandling
          </note>
          <note n="1e9eca03">
            Interpellationen kommer att besvaras den 25 februari 2014.
          </note>
          <note n="907e5295">
            Skälet till dröjsmålet är redan inbokade engagemang.
          </note>
          <note n="fde037dd">
            Marianne Jenryd
          </note>
          <note n="00ec4eb8">
            6 § Svar på interpellation 2013/14:244 om proposition som reglerar
            betaltider mellan företag
          </note>
          <note type="speaker" n="44e888dc">
            Anf. 1 Justitieminister BEATRICE ASK (M):
          </note>
          <u who="beatrice_ask_minister_2006" xml:id="i-05edfb762ceb822c-0" n="cf7c0e4a">
            <seg n="39cb9209">
              Herr talman! Mikael Damberg har frågat mig varför regeringen
              inte har återkommit med en proposition som reglerar betaltider
              mellan företag.
            </seg>
            <seg n="ba4c0f7b">
              Jag var i kammaren för ett par månader sedan och talade om detta.
              Som jag då redogjorde för arbetar regeringen aktivt med att åstadkomma
              goda förutsättningar för alla företag att verka och utvecklas.
              Det gäller inte minst små och medelstora företag. Om betalning
              inte sker i tid drabbar det företagets likviditet och planering.
              Pengar som man räknat med att få kommer helt enkelt inte in i
              kassan. Det är bekymmersamt.
            </seg>
            <seg n="d0ef10b1">
              Det är bakgrunden till att riksdagen, på förslag av regeringen,
              vid den här tiden förra året beslutade om åtgärder för att stärka
              rätten att få betalt i tid. Det har exempelvis införts en tvingande
              rätt till dröjsmålsränta, och leverantören får automatiskt rätt
              till förseningsersättning om en betalning inte sker i tid. Vi
              har också sett till att utsatta företag, eller deras branschorganisationer,
              har större möjligheter att gå till Marknadsdomstolen och få till
              stånd förbud för en stor kund att fortsättningsvis tillämpa oskäliga
              betalningstider.
            </seg>
            <seg n="33299f32">
              I tillkännagivandet efterfrågar oppositionen emellertid en tvingande
              lagstiftning som går längre och utan undantag förbjuder möjligheten
              att avtala om längre betalningstider än 30 dagar. Regeringen tog
              skyndsamt fram en promemoria med ett sådant förslag, och den remitterades
              under förra året.
            </seg>
            <seg n="74ef9a62">
              Den samlade bilden av remissinstansernas synpunkter är komplex,
              och både stöd för och invändningar mot förslaget framförs. För
              mig är det angeläget att komma med förslag som löser de problem
              som finns utan att samtidigt skapa problem på andra håll. Det
              kräver att konsekvenserna av en förändring noga övervägs.
            </seg>
            <seg n="bf69efc9">
              Min förhoppning är att näringslivet ska ta ett större ansvar
              för dessa frågor. Jag vet att flera näringslivsföreträdare bland
              annat talade om möjligheterna till självreglering vid ett seminarium
              om sena betalningar för bara ett par veckor sedan.
            </seg>
            <seg n="475d720f">
              Beredningen av promemorians förslag pågår därför fortfarande
              i Regeringskansliet. Regeringen avser att återkomma till riksdagen
              i frågan. Jag anser dock att det inte är ansvarsfullt att stressa
              fram lagstiftning i denna för näringslivet viktiga fråga utan
              att vara säker på att det man föreslår faktiskt ger rätt effekt.
            </seg>
          </u>
          <note type="speaker" n="7ff9e474">
            Anf. 2 MIKAEL DAMBERG (S):
          </note>
          <u who="mikael_damberg_916d04" xml:id="i-35e7b95da9c77e30-0" n="f906fe00">
            <seg n="1d5e7b19">
              Herr talman! Tack för svaret, statsrådet!
            </seg>
            <seg n="1330be6d">
              Bakgrunden till interpellationen är en diskussion om regeringens
              ansvar för att återkomma med ett förslag som riksdagen gjort ett
              tillkännagivande om, men det handlar också om den verklighet som
              många små och medelstora företag lever i och drabbas av i Sverige
              i dag.
            </seg>
            <seg n="14fa563a">
              Enligt en undersökning som Företagarna har gjort säger en tydlig
              majoritet av företagarna att sena betalningar, att de inte får
              betalt för varor och tjänster som de har levererat, är ett problem.
              20 procent av företagarna säger att den genomsnittliga betalningstiden
              är 90 dagar eller längre. Det är väldigt lång tid för ett litet
              företag som har levererat en vara eller en tjänst och som sedan
              får vänta tre månader eller längre på att få betalt.
            </seg>
            <seg n="8a129f74">
              Konsekvenserna av detta – det har jag sett vid många företagsbesök
              – är att de små företagen känner att de agerar bank åt de stora
              företagen. De undrar också vad som särskiljer deras verksamhet
              från andras. Är det inte så att de stora företagen egentligen
              har större möjligheter att lätt låna pengar, om problemet är att
              det stora företaget har dålig likviditet? Det är ofta lättare
              för stora företag att skaffa likviditet än för små och medelstora
              företag.
            </seg>
            <seg n="37976747">
              På grund av detta känner många små och medelstora företag att
              de inte har den likviditet som gör att de vågar och kan anställa
              och kan expandera. De har inte den likviditet som krävs för att
              göra den investering de vill göra och för att visa banken att
              de är tillräckligt stabila för att kunna göra framtidssatsningar.
            </seg>
            <seg n="804a131e">
              Jag har mött många sådana företagare. Bland de första jag talade
              med var Kaffebönan i Dalarna, som nästan har drivit en egen kampanj
              för att få ned betalningstiderna. Jag har också träffat underleverantörerna
              till fordonsindustrin. De har varit väldigt högljudda i diskussionen
              eftersom de känt att industrin har råkat illa ut de senaste åren.
              Det handlar också om konsult- och teknikföretag.
            </seg>
            <seg n="127f985b">
              Stora företag som levererar högspecialiserade designtjänster
              och konsulttjänster känner att mycket av utvecklingsarbetet som
              svensk industri driver i dag görs av dessa företag, men de får
              inte betalt för sina varor och tjänster i tid. Att man gör på
              det här sättet undergräver hela utvecklingskraften för svenskt
              näringsliv.
            </seg>
            <seg n="83c4033e">
              När det gäller frågan om vad regeringen väljer att göra har det
              gått över ett år sedan riksdagen sade åt regeringen att komma
              tillbaka med en proposition om reglerade betalningstider om 30
              dagar. Det har regeringen fortfarande inte gjort.
            </seg>
            <seg n="80c3289f">
              Bakgrunden till interpellationen var att jag följde den interpellationsdebatt
              ministern hade för några månader sedan. Då sade ministern att
              man skulle återkomma med en proposition efter årsskiftet. Nu har
              årsskiftet varit, och det finns fortfarande inte någon proposition
              upptagen på listan. Vad har hänt sedan den förra debatten som
              gör att ministern nu inte vill komma med en proposition som hon
              i förra debatten bedömde skulle kunna komma efter årsskiftet?
            </seg>
            <seg n="6e68723d">
              Det är inte bara riksdagen som väntar. De som väntar är framför
              allt de många små och medelstora företag som vill ha betalt i
              tid. Vi väntar i dag på en proposition, och de små och medelstora
              företagen tvingas i dag vänta på betalning alldeles för länge.
            </seg>
            <seg n="920ff639">
              Min fråga till ministern kvarstår. När kommer propositionen?
              Och hur länge ska små och medelstora företag vänta?
            </seg>
          </u>
          <note type="speaker" n="e14805c9">
            Anf. 3 JESSIKA VILHELMSSON (M):
          </note>
          <u who="jessika_vilhelmsson_f9c281" xml:id="i-0ee214224ed069fe-0" n="20923616">
            <seg n="777146bd">
              Herr talman! För ett antal månader sedan hade vi en liknande
              interpellationsdebatt här i kammaren, precis som justitieministern
              sade, dock med några andra meddebattörer. Inför dagens debatt
              läste jag igenom protokollet, både från den debatt som vi hade
              då och från den debatt som vi hade här i kammaren när vi beslutade
              om propositionen om snabbare betalningar.
            </seg>
            <seg n="d25ec237">
              Jag konstaterar att vi nog kan komma överens om problembilden.
              Precis som Mikael Damberg säger är det ett problem att stora företag
              använder små företag som banker. Vi är dock inte överens om lösningen.
            </seg>
            <seg n="d1db6abc">
              Till att börja med tycker jag inte att lösningen på problemet
              är så enkel som att införa tvingande lagstiftning; det är inte
              bara svart eller vitt.
            </seg>
            <seg n="044034ea">
              Precis som Mikael Damberg har jag också träffat företagare. De
              har gett en annan verklighetsbild. Det finns några som har behov
              av långa betalningstider. Just betalningstider är – som vi alla
              vet – en del i ett avtal som innehåller väldigt många punkter.
            </seg>
            <seg n="58edb4c7">
              Vi får inte heller glömma bort att de svenska företagen har en
              god betalningsmoral. Vi hörde här nyss om 90 dagars betalningstid.
              Det är många siffror som cirkulerar, men det senaste som jag hörde
              på ett seminarium här i januari – som justitieministern refererade
              till – var att den genomsnittliga betalningstiden i Sverige var
              35 dagar. I övriga Europa uppgick den till 61 dagar. Det är längre
              än 30 dagar, men vi har en god betalningsmoral.
            </seg>
            <seg n="bcc0077b">
              Om vi ska väga in EU och internationell handel måste vi fråga
              oss vad detta skulle innebära för den svenska konkurrensen. I
              våra grannländer finns avtalsfriheten kvar. Såvitt jag har blivit
              underrättad har Tyskland inte infört direktivet. Men vi har ändå
              en omvärld att ta hänsyn till. Vad skulle de svenska företagen
              få för konkurrensmöjligheter för det fall att vi inför en tvingande
              lagstiftning?
            </seg>
            <seg n="538fcd0d">
              Frågan var varför det inte finns någon proposition om detta på
              propositionslistan. Svaret har vi hört från justitieministern.
              Jag vill också göra ett tillägg till det som jag sade under den
              förra interpellationsdebatten. Förslaget har varit ute på remiss,
              och de svar som kom in spretade ganska mycket. Jag hävdar att
              de flesta av remissinstanserna är kritiska mot en tvingande lagstiftning.
              Kanske vi kan komma överens om att frågan är komplex.
            </seg>
            <seg n="646a8f0f">
              Men jag vill använda mig av en mening från den juridiska fakultetens
              remissvar: De grundläggande problemen med längre betalningstider
              är inte juridiska, skriver man. Vi kunde ta del av en artikel
              i går i Upsala Nya Tidning. Företagarna och några handelskamrar
              skrev där att de hellre vill se en självreglering och en egen
              betalningssed. Det tycker jag är väldigt glädjande att ta del
              av. Det är kanske där som vi har lösningen. Hur kan vi komma åt
              betalningsmoralen? Är det genom lagstiftning eller genom självreglering?
            </seg>
            <seg n="8d5b766a">
              Dessutom vill jag tillägga att den lagstiftning som vi antog
              i januari bara har varit i kraft ett antal månader. Jag tycker
              att det är för tidigt att gå vidare med en tvingande lagstiftning.
              Vi måste se vad lagstiftningen från januari har för effekt.
            </seg>
            <seg n="1639c6c3">
              Jag kan bara instämma i det som Beatrice Ask sade i slutet av
              svaret, att man inte ska stressa fram någon ny reglering innan
              vi ser vad de olika åtgärderna har för effekt.
            </seg>
          </u>
          <note type="speaker" n="6796f344">
            Anf. 4 OLA JOHANSSON (C):
          </note>
          <u who="ola_johansson_09875f" xml:id="i-cef33439a5b08c46-0" n="6ee5c1c7">
            <seg n="a1ad7631">
              Herr talman! AB Volvo skär ned med ytterligare 4 400 anställda,
              eftersom resultatet sammantaget under det tredje och fjärde kvartalet
              tvingar bolaget till det. Tråkigt men inte oväntat är Unionens
              kommentar. Man drar ned på den fast anställda personalen medan
              facket accepterar att Volvo fortsatt gör bruk av 15 000 konsulter
              och visstidsanställda. Också de är fackligt anslutna och anställda
              i det företag vars intresse Socialdemokraterna och en majoritet
              i riksdagen påstår sig vilja värna om med en absolut 30-dagarsregel.
            </seg>
            <seg n="f0f2e478">
              Storföretagen använder långa kredittider för att stärka sin kassa.
              Detta gör att underleverantörer tvingas att agera bank. Det är
              en bild som dess värre ofta är sann. Men mot bakgrund av dagens
              besked – som grundar sig på att även storföretag kämpar med små
              marginaler och med en ytterst konkurrensutsatt global lastbilsmarknad
              – är det otur och dålig tajmning av Mikael Damberg och Socialdemokraterna
              att fortsätta att måla upp bilden av utnyttjande storföretag och
              lidande underleverantörer.
            </seg>
            <seg n="a848404d">
              I de regioner där dessa verkar finns det snarare ett ömsesidigt
              beroende. De som har förmånen att vara leverantörer är oerhört
              angelägna om att kunden – i det här fallet AB Volvo – är fortsatt
              konkurrenskraftig och kostnadseffektiv. Det krävs för att de gemensamt
              ska överleva.
            </seg>
            <seg n="cc1bd07c">
              Det är just konkurrenskraften hos underleverantörerna och unga
              ingenjörers jobbmöjligheter som hotas av en fördubblad arbetsgivaravgift,
              om det införs en sådan. Vi i Centerpartiet är förstås kritiska
              mot den jobbfientliga politik som Socialdemokraterna för och som
              drabbar framför allt unga.
            </seg>
            <seg n="c4645351">
              Varför framhärdar Socialdemokraterna med att driva den här frågan,
              när en överväldigande majoritet av de företagare och branschorganisationer
              som yttrat sig över promemorian säger nej till förslaget om att
              införa en absolut 30-dagarsregel? Jag tror att det aldrig har
              föresvävat Socialdemokraterna att avtalsfriheten kring villkor
              som betalningstider kan vara ett sätt för till exempel nystartade
              företag att i samråd med sina leverantörer klara kassaflödet i
              en expansionsfas, när de löpande kostnaderna överskrider intäkterna.
            </seg>
            <seg n="5c7a8e68">
              Herr talman! Det råder en förbluffande okunskap om företagens
              och företagandets villkor hos Mikael Damberg.
            </seg>
          </u>
          <note type="speaker" n="3632529a">
            Anf. 5 HILLEVI LARSSON (S):
          </note>
          <u who="hillevi_larsson_618770" xml:id="i-e4998f4a66522318-0" n="a7356c87">
            <seg n="76f6ea70">
              Herr talman! Jag har träffat småföretagare som själva har berättat
              om det här problemet. De menade att detta var det allra största
              problem som de hade.
            </seg>
            <seg n="05f2d576">
              Det blir väldigt svårt att planera verksamheten och framför allt
              att få pengarna att räcka till när man hela tiden får vänta på
              att få in pengar för det arbete som man har utfört. De småföretagare
              som jag träffade menade att det här påverkade till och med hur
              många anställda de har i företaget. I många fall hade man kunnat
              anställa fler, om de pengar som storföretagen – det kan också
              vara kommuner och landsting – är skyldiga småföretagarna hade
              kommit in tidigare.
            </seg>
            <seg n="4401cb49">
              Den här konflikten är en David–Goliat-konflikt. Det är den stora
              mot den lilla. Även om de stora inte har obegränsat med resurser
              är det än svårare för småföretagen att klara sin ekonomi. Det
              finns till och med tecken på att detta kan leda till konkurs för
              de värst drabbade småföretagen. Konkurserna har också ökat, så
              detta är ett jätteproblem.
            </seg>
            <seg n="7d3e7064">
              De småföretagare som jag pratade med sade att storföretagen eller
              storkunderna medvetet fördröjer betalningen. Det är precis som
              det har sagts här, att småföretagarna agerar bank för stora företag.
              Det blir ett orimligt förhållande. Det borde vara tvärtom, att
              de stora företagen tog större ansvar.
            </seg>
            <seg n="3dbfb221">
              Det leder också till att småföretagen hamnar i en situation där
              de inte kan säga nej. Det är väl det allra största problemet.
              På papperet kan man säga nej och kräva 30 dagars betaltid, men
              då kommer kanske några av de största kunderna att vända sig till
              någon annan, och man har inte råd att förlora dessa kunder. Man
              är alltså i en beroendeställning, men det är ett osunt beroende
              eftersom det är den stora aktören som bestämmer villkoren.
            </seg>
            <seg n="01fcfcd8">
              Det som småföretagarna sade till mig var att det måste finnas
              bindande regler. Vi som småföretagare kan inte komma till storföretaget
              och säga att vi kräver 30 dagars betalningstid. Då går ju storföretaget
              till någon annan. Vi här i riksdagen måste ställa det kravet.
            </seg>
            <seg n="3fbeaeae">
              De stora aktörerna har stor nytta av småföretagarna. De gynnas
              mycket av det här. De får en tjänst utförd samtidigt som de kan
              dra ut på betalningen.
            </seg>
            <seg n="17d3fa8f">
              Hoten om att verksamheter kommer att flytta utomlands känns väldigt
              överdrivna. Däremot är ökningen av antalet konkurser bland småföretagen
              ett reellt och verkligt hot. Vi har också sett en ökande arbetslöshet
              under senare år. Detta är inte bara ett hot, utan det är en reell
              verklighet. När man hör att så många småföretagare säger att de
              skulle kunna anställa fler om de hade en bättre säkerhet – om
              de visste att de fick in pengar senast efter 30 dagar – är det
              ett skäl starkt som något att agera i den här frågan.
            </seg>
            <seg n="b92d8341">
              Den lagstiftning som infördes där huvudregeln är 30 dagar har
              vi nu sett verka, och de flesta småföretag menar att den är verkningslös.
              Det är ändå den stora aktören som sätter villkoren. Då måste vi
              ta ett steg till.
            </seg>
            <seg n="c53004b8">
              Förutom att det finns skäl som att förhindra konkurs och se till
              att fler kan bli anställda är detta också ett krav från riksdagen.
              Det finns en majoritet i riksdagen, och då ska regeringen genomföra
              det. Jag hoppas att det blir gjort så snart som möjligt.
            </seg>
          </u>
          <note type="speaker" n="e6937065">
            Anf. 6 Justitieminister BEATRICE ASK (M):
          </note>
          <u who="beatrice_ask_minister_2006" xml:id="i-05edfb762ceb822c-1" n="cf7c0e4a">
            <seg n="87379e81">
              Herr talman! Det är spännande med vittnesbörd, och låt mig säga
              till riksdagen: Alla har rätt. Det finns företag som har stora
              problem med detta, men det finns också företag som inte har problem.
              Svenska företag är väldigt olika. De är stora, de är små, de verkar
              i olika branscher och de ser olika ut. Man pratar mot bättre vetande
              om man säger att alla företag har problem. Det är inte sant.
            </seg>
            <seg n="dba13411">
              Vi har remitterat ett förslag som grundas på riksdagens tillkännagivande,
              och jag kan gå igenom de synpunkter som finns på det. Det finns
              de som säger att det vore en fördel, men en majoritet pekar på
              de svårigheter som det skulle innebära.
            </seg>
            <seg n="025b176a">
              Det är det jag tycker: Om man ska rensa i en rabatt tar man inte
              slåttermaskin, för då riskerar man att förstöra alltihop – man
              skapar nya problem. Vad vi måste göra är naturligtvis att ta problemen
              på allvar och försöka hantera dem.
            </seg>
            <seg n="37cec4cd">
              Nu har Företagarna, Handelskammaren och andra sagt att de ser
              problemen. Företagarna var egentligen de som var mest positiva
              till den socialdemokratiska linjen. De vill ha en gräns, men de
              vill också ha en möjlighet att avtala där det behövs ett undantag.
              Då tycker jag att vi ska lyssna på det och ta in det.
            </seg>
            <seg n="51e40d9b">
              Med tanke på att man från näringslivets sida nu har samlat några
              stora organisationer kommer regeringen att bjuda in företrädare
              för näringslivet till en diskussion om en självreglering och ett
              avtal för att se hur detta kan se ut, för att vi ska forma ett
              svar som är rätt svar och ingen slåttermaskin som ställer till
              det i onödan.
            </seg>
            <seg n="24c52399">
              I vissa branscher är det nödvändigt med långa betalningstider.
              Det gäller framför allt mindre butiker och andra, och det är små
              och medelstora företag. Det finns en och annan bokhandel som har
              överlevt, det finns några cykelhandlare och det finns andra. Där
              det inte är möjligt att betala allt på en gång, där det är bra
              om man kan sälja varorna först och där det finns möjlighet att
              ha en butik med varor för kunderna är det viktigt att ha längre
              tider. Jordbrukare är ofta i behov av att först få sätta fröna
              och se skörden innan de ska betala för allt utsäde. Det finns
              den typen av variation.
            </seg>
            <seg n="4a788563">
              Det som gör mig så bekymrad är att ni socialdemokrater inte verkar
              se detta. Ni har träffat något företag som har problem. Ja, absolut
              – jag har också träffat många. Men ni måste ju se den andra bilden
              också. Vi måste försöka samla oss till någonting som löser problem
              i stället för att bara skapa nya. Det är det som är regeringens
              poäng.
            </seg>
            <seg n="2b802759">
              Jag har stor respekt för riksdagens tillkännagivanden. Jag är
              riksdagsledamot i botten, och jag tycker att det är viktigt. Vi
              har nog aldrig fått i väg ett förslag så snabbt som i detta fall.
              Vi skickade också ut det på en stor och bred remiss.
            </seg>
            <seg n="799542e8">
              Då är det vårt ansvar att begrunda och analysera de svar som
              kommer in och försöka se om vi kan hitta någonting som svarar
              upp mot att lösa problemet i stället för att ställa till nya.
              Jag tycker att man ska ta den vilja som finns i näringslivet på
              allvar, att försöka hitta en modell för självreglering, som ett
              stöd utöver de skärpningar vi har gjort.
            </seg>
            <seg n="a47217ff">
              Vi har skärpt möjligheterna för branschorganisationer eller enskilda
              företag att agera när stora företag på ett oskäligt sätt tvingar
              småföretag till långa betalningstider, för det är inte rimligt.
              Här finns det mer att göra.
            </seg>
            <seg n="0ebe1a18">
              Det som jag ändå tycker är oerhört centralt är att se att det
              här är ett komplext problem och att det finns anledning att göra
              läxan rätt. Jag har ingen intention att försena detta i onödan,
              men jag tänker inte slå ut massor av företag bara för att jag
              ska lösa ett bekymmer som finns framför allt inom fordonsindustrin
              och vissa andra branscher. Det vore att flytta problemet till
              något annat ställe. Så tror jag inte att någon av oss egentligen
              vill ha det.
            </seg>
          </u>
          <note type="speaker" n="3af829e6">
            Anf. 7 MIKAEL DAMBERG (S):
          </note>
          <u who="mikael_damberg_916d04" xml:id="i-35e7b95da9c77e30-1" n="f906fe00">
            <seg n="f7ed9df8">
              Herr talman! Först har jag några kommenterar kring debatten så
              här långt.
            </seg>
            <seg n="0ae3a0d6">
              Det har förts diskussioner om att vi inte ska stressa. Frågan
              är inte särskilt ny. Riksdagen gjorde sitt tillkännagivande för
              ett år sedan, och ministern sade förra gången vi hade debatten
              att en proposition var att vänta i början på detta år, efter årsskiftet.
              Då hade remisstiden redan gått ut. Ministern hade läst remissynpunkterna
              när hon sade att det skulle komma en proposition efter årsskiftet.
            </seg>
            <seg n="17c56933">
              Någonting har hänt efter detta. Jag vet inte vad när jag läser
              propositionslistan, och jag får fortfarande inga riktiga besked
              om när ministern tänker komma med en proposition till riksdagen
              i denna viktiga fråga.
            </seg>
            <seg n="7f04a28d">
              Man kan säga att Centerpartiet har gjort en resa där det känns
              som att liberala principer ibland är viktigare än företagens verklighet.
              Det är inte första gången de senaste åren vi har fört sådana ideologiska
              diskussioner i Sverige.
            </seg>
            <seg n="4d0ddd3e">
              Det är rätt: Alla företag har inte problem med långa betaltider
              i Sverige – absolut inte! Men de företag som inte har problem
              med långa betaltider kommer heller inte att ha problem med att
              de får betalt i tid även med en lagstiftning som säger att även
              de företag som inte får betalt i tid ska få betalt i tid.
            </seg>
            <seg n="670298d6">
              Man måste kunna se att det här är en större fråga än för bara
              vissa branscher. Man talar om konsultbranschen och designföretag,
              men de jobbar inte bara i en viss sektor i ekonomin. Det är företag
              som i dag är underleverantörer, fast inte på det sätt som jag
              tror att folk uppfattar det. Man tror att underleverantörer skruvar
              fast stolar eller gör någon viss teknisk produkt till fordonsindustrin.
              Det här är en mycket större fråga än så.
            </seg>
            <seg n="8f2a1637">
              Det är i tjänstesektorn med högutbildade personer där dessa problem
              är stora. Det är ingen slump att teknik- och designföretagarna,
              där några av de kanske snabbast växande jobben finns i Sverige
              i dag, säger att detta är ett jättehinder för deras utveckling,
              för att de ska kunna anställa fler och vara tillräckligt starka
              som företag.
            </seg>
            <seg n="1ea15612">
              Vi brukar säga att Sverige ska konkurrera med kunskap och kvalitet,
              och det finns ofta i företag som sköter utvecklingsarbetet för
              industrin, teknik- och konsultföretagen. De säger att de inte
              får betalt inom 30 dagar, ibland inte inom 90 dagar och inte sällan
              efter 120 dagar. De tycker att det är märkligt, för de brukar
              få betalt i tid i Tyskland. Senast jag träffade dem sade de: Vi
              får betalt på 30 dagar i Tyskland, men vi får det inte i Sverige.
              Det är ett problem för oss när vi vill expandera och skapa nya
              jobb i Sverige att vi inte får betalt som vi ska i vårt land.
            </seg>
            <seg n="9f152983">
              Jag tror att vi måste bestämma oss för att små och medelstora
              företag är viktigare i produktionsprocessen i dag än de var för
              15 år sedan. Stora företag har lagt ut viktig verksamhet på små
              och medelstora företag. Man är integrerad på ett helt annat sätt
              än tidigare. Då måste vi bestämma oss: Vad är det som ökar produktionen?
              Vad är det som ökar värdet i produktionen? I den processen är
              små och medelstora företag viktiga, och de förtjänar att få betalt
              i tid.
            </seg>
            <seg n="b4f78240">
              Jag gillar att skapa en norm. Det är det vi egentligen vill göra
              med det här. Jag har träffat så många företag, och de företag
              som har problem tror tyvärr inte på regeringens senaste lagstiftning.
              De säger till mig att den inte har haft någon effekt. Bevisbördan
              för regeringen ligger mot de företag som har problem genom att
              säga: Jo, det har inneburit en förbättring. Det har lett till
              en förändring. Ni behöver inte längre agera bank.
            </seg>
            <seg n="12085c7a">
              Jag tycker att det är intressant att höra hur regeringen resonerar
              kring denna fråga. Jag uppfattar det så att ska vi klara både
              sysselsättning och bra villkor för företagande framöver måste
              små och medelstora företag få betalt i tid. Jag kan inte tolka
              den här diskussionen på annat sätt, men jag hoppas att ministern
              kan reda ut det. När kommer propositionen? När tänker man komma
              vidare i denna fråga? Beskedet är än så länge att vi väntar på
              en proposition, och företagen får vänta på att få betalt i tid.
            </seg>
          </u>
          <note type="speaker" n="7b0d146d">
            Anf. 8 JESSIKA VILHELMSSON (M):
          </note>
          <u who="jessika_vilhelmsson_f9c281" xml:id="i-0ee214224ed069fe-1" n="20923616">
            <seg n="6069ed6b">
              Herr talman! När vi har lyssnat på den här debatten kan vi gå
              in på sakfrågan igen. Interpellationen handlade inte om det. Den
              här debatten har vi haft några gånger, och den är i och för sig
              jätteintressant och spännande.
            </seg>
            <seg n="6ab0cf8b">
              Jag kan ibland uppleva att debatten blir lite fel, för vi pratar
              både om sena betalningar och om långa betalningstider. Det är
              ju inte riktigt samma sak. Det för mig in även på den fråga som
              Hillevi Larsson tar upp just om beroendeställningen, som är ett
              problem – det håller jag med om. Men jag är inte övertygad om
              att det går att lagstifta bort den beroendeställningen.
            </seg>
            <seg n="ce6aa516">
              Bara för att ge lite perspektiv på direktivet som den proposition
              som vi fattade beslut om här förra året grundar sig på: Det är
              ett direktiv som har arbetats fram under lång tid. Vi vet att
              beslutsprocesserna tar tid i EU och även här, och det tycker vi
              oftast är bra.
            </seg>
            <seg n="eb4bf92f">
              Man ska också komma ihåg att vi har gått längre än vad direktivet
              sade. Direktivet föreslog en betalningstid på 60 dagar, och vi
              har fattat beslut om 30 dagar. Det är också en sak som jag tycker
              att man ska ha med sig men som kanske faller bort i diskussionen.
            </seg>
            <seg n="9fb19945">
              Debatten har varit bra, och jag tycker att vi ska försöka dra
              nytta av den. Jag har redan stulit en sak som juridiska fakulteten
              har sagt, så jag kan lika gärna stjäla en sak som justitieministern
              sade: Varför kan vi inte se att det här är en komplex fråga och
              samlas kring att försöka hitta en lösning på problemet? Vi borde
              låta lagstiftningen verka i åtminstone ett år innan vi börjar
              med något nytt och dessutom ta in den självreglerande betalningsmoral
              som det finns förslag på.
            </seg>
          </u>
          <note type="speaker" n="747fa7da">
            Anf. 9 OLA JOHANSSON (C):
          </note>
          <u who="ola_johansson_09875f" xml:id="i-cef33439a5b08c46-1" n="6ee5c1c7">
            <seg n="2d11e9d8">
              Herr talman! Jessika Vilhelmsson och justitieministern har beskrivit
              problemen med att införa en tvingande 30-dagarsregel väl – likheten
              med slåttermaskinen var träffande – och varför avtalsfrihet borde
              kunna råda inom det området.
            </seg>
            <seg n="262c8ada">
              Mikael! Jag har själv under många år suttit vid förhandlingsbordet
              med AB Volvo och kommit överens om priser och andra villkor till
              ett årligt värde av 40 miljoner kronor som kundansvarig säljare
              och konsultchef i ett av leverantörsbolagen, ett teknik- och konsultföretag.
              Med 25 år i fordonsbranschen tror jag mig veta villkoren för och
              värdet av samspel med storföretagen för att utveckla näringslivet
              i Göteborgsregionen.
            </seg>
            <seg n="ac85289b">
              Mikael Damberg talar om liberala principer. Jag talar utifrån
              yrkeserfarenhet från industrin. För Mikael Damberg tycks ett sådant
              synsätt vara helt okänt. Saknar man erfarenhet från industrin
              blir man lätt ett offer för olika påtryckare med egna affärsintressen
              kopplade till en specifik sakfråga som denna.
            </seg>
            <seg n="8e0808be">
              Jag och Centerpartiet värnar jobben, framför allt arbetsmarknaden
              för nyutexaminerade ingenjörer på konsultbolagen och därmed också
              svenska företags konkurrenskraft gentemot låglöneländer och de
              länder i vår omgivning som har andra betalningsvillkor än våra.
            </seg>
            <seg n="bb26aeee">
              På det här området är det synnerligen viktigt att lika villkor
              gäller, åtminstone inom Europa. Annars löper vi risken att storföretagen
              rundar en sådan här bestämmelse och beställer tjänsterna i andra
              länder än Sverige.
            </seg>
            <seg n="af446196">
              Det bästa, herr talman, hade varit om vi hade kunnat komma överens
              om att skärpa kraven på snabbare betalningar utan att införa en
              tvingande 30-dagarsregel.
            </seg>
          </u>
          <note type="speaker" n="68496765">
            Anf. 10 HILLEVI LARSSON (S):
          </note>
          <u who="hillevi_larsson_618770" xml:id="i-e4998f4a66522318-1" n="a7356c87">
            <seg n="1d41c883">
              Herr talman! Ja, visst är det så att detta inte är ett problem
              för alla företag, som tur är. Men en undersökning visade att bland
              företagen med max 20 anställda var det sju av tio som uppgav att
              de hade likviditetsproblem. De hade alltså svårt att få ekonomin
              att gå ihop, och huvudanledningen var just detta att de stora
              kunderna drar ut på betalningstiderna så att de små företagen
              får agera bank åt de stora. Det här visar att det ändå är ett
              stort problem för väldigt många företag.
            </seg>
            <seg n="4a1ee5b2">
              Ofta är det så som företagarna själva säger: Ju större kund,
              desto längre betalningstid. Man hade kanske haft förståelse om
              det var små kunder som också hade likviditetsproblem, men de allra
              största kunderna har ju inte det. Ekonomin är alltså inte det
              som avgör summan som går till småföretaget. Det handlar helt enkelt
              om att man använder småföretaget som bank, och det man kan göra
              tryggt eftersom man vet att småföretaget inte vågar byta kund.
              Man är en så pass stor kund att småföretaget är beroende av en.
              Det finns alltså problem med detta, och vi borde agera.
            </seg>
            <seg n="c613b0ea">
              Sedan finns det självklart alltid undantagssituationer. Ett exempel
              som nämns bland företagarna själva är bilförsäljare. De får betalt
              först när bilen är såld, och det kanske tar längre tid än 30 dagar.
            </seg>
            <seg n="f0bb308a">
              Det är fullt möjligt att, såsom till exempel Företagarna föreslår,
              ha bindande lagstiftning med vissa specifika undantag. Men då
              ska det verkligen finnas grund för de undantagen. I de allra flesta
              fall finns det ingen grund, utan det är ett utnyttjande av en
              svagare part i beroendeställning.
            </seg>
            <seg n="cf82170f">
              Avslutningsvis tycker jag att det är viktigt att vi driver detta
              vidare också på EU-nivå och skärper reglerna även där.
            </seg>
          </u>
          <note type="speaker" n="1d3ae0d5">
            Anf. 11 CARINA ADOLFSSON ELGESTAM (S):
          </note>
          <u who="carina_adolfsson_elgestam_ea0148" xml:id="i-12fb65ac3ea4efc2-0" n="43b3dfc9">
            <seg n="a2df3a42">
              Herr talman! Justitieministern använder frön och slåttermaskiner
              som exempel i debatten. Det tycker jag är alldeles utmärkta exempel
              med tanke på att slåttermaskiner har knivar och fullständigt skär
              av när de arbetar.
            </seg>
            <seg n="5fbedf4d">
              Man kan föra över det till det som många småföretagare råkar
              ut för. De situationer de hamnar i kan man likna lite grann vid
              att bli avskuren. Risken finns att de får problem med sin likviditet
              när de inte får betalt i tid som underleverantörer till de stora
              företagen – till exempel Volvo, som Ola Johansson talade sig så
              varm för tidigare.
            </seg>
            <seg n="f28586ab">
              Samma sak blir det när man har sått ett frö som har vuxit upp
              och av olika anledningar växt sig för högt och man inte klarar
              av att fixa skörden. Det fröet ropar då på hjälp. I det här fallet
              är det många små och medelstora företag som behöver hjälp och
              också har bett om det. Då är det väl viktigt att vi som parlament
              och Sveriges regering faktiskt lyssnar på det.
            </seg>
            <seg n="67af4610">
              Jag kan bara konstatera att ministern i den debatt som jag hade
              här i kammaren den 22 november sade: Regeringen avser att återkomma
              till riksdagen i frågan i början av nästa år. Nu är vi en bit
              in i februari månad. Jag vet inte – det kanske fortfarande är
              i början av nästa år. Man kan ju tolka det lite vänligt som att
              det kanske kommer att hända någonting. Men som sagt har vi inte
              kunnat utläsa någonstans i propositionslistan att det ska komma
              ett förslag.
            </seg>
            <seg n="1e5c82b2">
              Det är väl snarare så att jag får en känsla – inte minst när
              jag lyssnar på Centerpartiet och Ola Johansson i tidigare inlägg
              här – av att ni har beskrivit problemen med att införa kortare
              betalningstider på 30 dagar. Ska man tolka in i det att alliansregeringen
              egentligen inte har lust eller avsikt att följa den beställning
              som Sveriges riksdag med en majoritet har gjort? Är det så man
              ska tolka det som sägs här i debatten? Man får nästan en sådan
              känsla.
            </seg>
            <seg n="6281f590">
              Det är flera som gång på gång återkommer till att man i Sverige,
              i våra svenska företag, har god betalningsmoral. Det är oerhört
              glädjande. Själv har jag aldrig trott någonting annat. Men i det
              perspektivet, att ha god betalningsmoral, är det en helt annan
              sak när man betalar, alltså om det är om 90 dagar eller 120 dagar.
              Den som kommer i kläm är ändock den lilla företagaren som kanske
              har just det här bekymret med likviditet och upplever att man
              faktiskt får agera bank.
            </seg>
            <seg n="8fa2424b">
              Att frågan är komplex har samtliga talare här i dag varit inne
              på. Men att en fråga är komplex behöver inte betyda att man inte
              måste leverera. Från den 22 november fram till i dag, när ministern
              hade ungefär samma argument här i kammaren som då, måste ju någonting
              över huvud taget ha hänt på departementet. Det är lite märkligt
              att man inte har något nytt att presentera här i kammaren i dag.
            </seg>
          </u>
          <note type="speaker" n="fb3f5c4f">
            Anf. 12 Justitieminister BEATRICE ASK (M):
          </note>
          <u who="beatrice_ask_minister_2006" xml:id="i-05edfb762ceb822c-2" n="cf7c0e4a">
            <seg n="b6cd6f51">
              Herr talman! Om man har viljan att följa med i den här frågan
              och faktiskt lyssnar på vad jag säger, då vet man att någonting
              har hänt.
            </seg>
            <seg n="ce781ae1">
              Det är alldeles riktigt att jag inte håller på och försenar den
              här frågan i onödan. Men vi har haft ett remissarbete på grundval
              av det förslag som vi har tagit fram på uppdrag av riksdagen.
              Många är kritiska till det förslaget.
            </seg>
            <seg n="e8aad082">
              Vi hade också en uppföljningsdiskussion med anledning av EU-direktivet
              i regi av EU-kommissionen i slutet av januari. Där framförde flera
              stora aktörer att de gärna skulle se en självreglering eller att
              de såg det som en möjlighet.
            </seg>
            <seg n="5b0bb4c2">
              Därefter har de också manifesterat att de är villiga att sätta
              i gång det arbetet. Jag sade tidigare att jag just därför vill
              träffa dem för att diskutera hur detta kan se ut. Det är nämligen
              en fördel om man kan komma överens om regler som tar bort problemet
              i stället för att slå undan benen för de företag som behöver ha
              längre tider.
            </seg>
            <seg n="b6bcad50">
              Sedan låter det i den här debatten som om vi i Sverige har fruktansvärt
              stora problem med betalningstider. Det är inte sant. Sverige och
              Finland är bäst i Europa när det gäller att vara någorlunda snabba.
              Problemen finns i vissa sektorer, och det är naturligtvis allvarligt,
              för det är viktiga sektorer. Det måste vi åtgärda. Men kom inte
              och påstå att Sverige är det land där det här problemet är störst.
            </seg>
            <seg n="b6204783">
              Om man ser på hur det ser ut i Europa, där vi har våra konkurrenter
              och våra marknader, kan vi också se att man inte har rusat i väg
              och förbjudit möjligheten att avtala om lite olika betalningstider.
              Jag har inte hittat ett enda exempel där man har valt en sådan
              lösning. Tyskland har, som sades här tidigare, inte gjort ett
              dugg, så då har man inget problem. Frankrike har regler men väldigt
              goda möjligheter att ta sig runt reglerna.
            </seg>
            <seg n="d2f01eac">
              Man kan ju förbjuda, som antyddes här. Vi förbjuder något och
              lagreglerar vissa undantag. Men det är väldigt fyrkantigt. Om
              vi lagreglerar detta kan det säkert ändå finnas sätt att ta sig
              runt det, men för de små företagen är det svårast att komma undan
              genom banklån eller annat och hitta lösningar. Jag menar att det
              vore oansvarigt av regeringen att inte ta in de synpunkter som
              finns och försöka se vad vi kan göra i sak.
            </seg>
            <seg n="a1f6f892">
              Det råder ingen stiltje på Justitiedepartementet i den här frågan.
              Tvärtom är detta en väldigt viktig fråga, för vi behöver våra
              små och medelstora företag. Vi behöver vettiga betalningsvillkor.
              Vi måste se till att de små klarar sig så att de kan växa.
            </seg>
            <seg n="30e4d661">
              Jag befarar att om vi skulle göra som Socialdemokraterna antyder
              och bara rakt av sätta en gräns så slår vi ut massor av företag
              i våra mindre och medelstora städer. Många småföretag skulle få
              problem.
            </seg>
            <seg n="a6c502e0">
              Sedan sades det att det gäller inte bara industriföretag utan
              också konsulter och tjänsteföretag. Det är en bransch som växer
              och som blir allt viktigare. Det skulle förvåna mig storligen
              om inte näringslivets organisationer och företagen själva såg
              detta som ett bekymmer och väljer att reglera detta. Jag ser framför
              mig att man kan ha väldigt tuffa regler, också internt, om vad
              som ska gälla. Det ligger nämligen i allas intresse att få ordning
              på detta. Men det ligger inte i någons intresse att lösa ett problem
              och skaffa sig många nya. Det är därför som vi arbetar med frågan.
            </seg>
            <seg n="1599d24a">
              Jag kommer som sagt att bjuda in företrädare för näringslivet
              för att diskutera detta som ett led i den beredning som pågår.
              Vi arbetar med frågan och kommer att återkomma till riksdagen,
              vilket jag också tidigare har sagt.
            </seg>
          </u>
          <note type="speaker" n="2a49bb87">
            Anf. 13 MIKAEL DAMBERG (S):
          </note>
          <u who="mikael_damberg_916d04" xml:id="i-35e7b95da9c77e30-2" n="f906fe00">
            <seg n="66d55649">
              Herr talman! Låt mig börja med att säga att det är bra att vi
              har en debatt om den här frågan, för den är viktig. Det är också
              bra att det inte är stiltje på Justitiedepartementet. Det är ett
              positivt besked eftersom riksdagen för ett år sedan beställde
              en lagstiftning och nu hoppas att regeringen arbetar med det.
            </seg>
            <seg n="7c980d0e">
              Det är några särskilda branscher som har pekats ut här. Det är
              ju inte så att underleverantörerna inte har velat ha uppträdandekoder
              och ett anständigt sätt att se på betaltider – det har bara inte
              gått att komma fram. De har ju inte mötts av någon respons.
            </seg>
            <seg n="0b894606">
              Att teknik- och designföretagen, som är en helt annan del av
              näringslivet – de är välavlönade konsulter som hjälper svenska
              industrier och företag med utvecklingsarbete, till exempel att
              jobba fram nya bilmodeller för Volvo och internationella storföretag
              – säger att de har problem med betaltider i Sverige men inte i
              Tyskland leder till en diskussion om vilket näringslivsklimat
              vi skapar i ett läge där stora företag faktiskt har förändrat
              sina produktionsprocesser och där små och medelstora företag inte
              bara levererar något utan också är med och utvecklar värdet i
              produkter och tjänster på ett sätt som är ännu tydligare i dag
              än det var för tio eller femton år sedan.
            </seg>
            <seg n="deb43ba6">
              Jag tror att de länder som inte ser att små och medelstora företag
              är viktiga inte bara för sig själva utan också i sin relation
              till de stora företagen inte förstår hur svenskt näringsliv har
              utvecklats. De förstår inte hur modernt näringsliv utvecklas eller
              vad som skapar konkurrenskraft framöver.
            </seg>
            <seg n="89822e65">
              Jag hoppas att den här debatten ska innebära att regeringen kommer
              tillbaka till riksdagen med en proposition. Det har talats om
              samarbete, men jag har väldigt sällan hört någon inbjudan om att
              få vara med och samarbeta om denna viktiga fråga. Det kanske kan
              komma framöver.
            </seg>
            <seg n="9413d079">
              Jag konstaterar att ministern i slutet av förra året sade att
              det skulle komma en proposition i början på det här året. Nu är
              vi i början på det här året, men ministern har inte tagit upp
              den på sin propositionslista. Jag hoppas att den kommer.
            </seg>
          </u>
          <note type="speaker" n="7790b068">
            Anf. 14 CARINA ADOLFSSON ELGESTAM (S):
          </note>
          <u who="carina_adolfsson_elgestam_ea0148" xml:id="i-12fb65ac3ea4efc2-1" n="43b3dfc9">
            <seg n="ff2afc0f">
              Herr talman! Att få vänta länge på betalningen för det man levererar
              är ett dilemma som många underleverantörer hamnar i. Att ta banklån
              för att klara likviditeten är heller inte alltid så lätt. Det
              ställs allt tuffare krav på alla företag och inte minst på små
              och medelstora företag.
            </seg>
            <seg n="1d4326cb">
              Underleverantörerna är väldigt kritiska mot att de tvingas agera
              bank. Många av dessa företag ligger inte i städer utan i små tätorter,
              vilket innebär att bankerna ofta är än mer ovilliga att låna ut
              pengar.
            </seg>
            <seg n="5d6fdd3e">
              Den 22 november lovade ministern leverans av en proposition i
              början av nästa år. Jag kan inte låta bli att tycka att detta
              blir lite grann av en symbolfråga. Det är precis i detta dilemma
              som många små och medelstora företag hamnar. De lovas betalt om
              30–35 dagar, men av någon anledning – hoppsan! – tar det 60, 65
              eller kanske upp till 75 dagar. Det är väl ungefär detta som alliansregeringen
              just nu håller på med i sin leverans.
            </seg>
            <seg n="00ba27d6">
              En beställning gjordes av Sveriges riksdag för mer än ett år
              sådan. Regeringen har ännu inte gjort någon leverans av det som
              beställdes. Jag kan konstatera att det blir långa ledtider från
              beslut till verkställighet.
            </seg>
          </u>
          <note type="speaker" n="dafefb77">
            Anf. 15 Justitieminister BEATRICE ASK (M):
          </note>
          <u who="beatrice_ask_minister_2006" xml:id="i-05edfb762ceb822c-3" n="cf7c0e4a">
            <seg n="e248850e">
              Herr talman! Jag tror att den här debatten och engagemanget har
              betydelse, för det ändrar förutsättningarna. Ibland säger man:
              Sent ska syndaren vakna.
            </seg>
            <seg n="d57d46f7">
              Jag uppfattar att det finns en växande insikt också i större
              företag och i branschorganisationerna om de problem som riksdagen
              och även regeringen har lyft fram. Jag tycker att det är bra.
              Det är bra om vi kan hitta lösningar som inte innebär låsningar
              och nya problem. Därför delar jag Mikael Dambergs uppfattning
              att det är bra att vi diskuterar detta, för det är viktigt.
            </seg>
            <seg n="5691281c">
              Andemeningen i det som du, Mikael Damberg, sade var att mindre
              företag tidigare inte har fått gehör för skarpare regler. Så kan
              det nog vara, och så känns det för många småföretag, och det är
              bra om det ändras. Men då måste också vi som är beslutsfattare
              höra vad som händer och se om vi kan använda det så att vi inte
              skapar nya problem.
            </seg>
            <seg n="3fe6d7d1">
              Sedan sade jag också att det är svårt för många företag att ta
              banklån. Det är just därför en del kan behöva andra villkor för
              sina betalningar. Jag tror i det här sammanhanget att det är viktigt
              att peka på skillnaden mellan långa avtalade betalningstider –
              jag tänker mig att man ska kunna avtala om det – och sena betalningar.
            </seg>
            <seg n="50a4692b">
              Om två parter har kommit överens om lång betalningstid är det
              inget problem. Det som är ett problem är om de inte har kommit
              överens och den som ska betala struntar i det och skjuter det
              framför sig. Men detta är två olika saker.
            </seg>
            <seg n="6d56388f">
              Vad vi behöver är tydliga regler som gör det möjligt inte bara
              att få betalt i tid utan också att avtala om villkor som passar
              den specifika branschen där så behövs. Jag tror inte att man ska
              begära att varje företag ska sluta den här typen av avtal. Jag
              tror att branschorganisationerna måste sätta en ram, så att det
              finns en kod och en stabilitet i det hela. Detta är mer flexibelt
              och skulle vara till mer gagn för näringslivet än ren lagstiftning,
              som faktiskt är lite trögare.
            </seg>
          </u>
          <note n="70bd9915">
            Överläggningen var härmed avslutad.
          </note>
          <note n="0b98fd0c">
            7 § Svar på interpellation 2013/14:254 om rekryteringen av soldater
            till insatsorganisationen
          </note>
          <note type="speaker" n="3e52735e">
            Anf. 16 Försvarsminister KARIN ENSTRÖM (M):
          </note>
          <u who="karin_enström_minister_2012" xml:id="i-d0279b5645a47080-0" n="56c40e51" next="i-786c040eb7514168-0">
            <seg n="a26424ee">
              Herr talman! Pyry Niemi har frågat mig: Kommer insatsorganisation
              2014 att bli bemannad fullt ut inom de närmaste åren och – om
              inte – varför, och vad gör regeringen för att rätta till rekryteringsgapet?
              Pyry Niemi har vidare frågat mig om jag är beredd att införa en
              obligatorisk mönstring för alla män och kvinnor vid 18 års ålder,
              vilket motsvarar 110 000–120 000 ungdomar i varje årskull, och
              ersätta registreringen på internet med en inledande mönstring.
            </seg>
          </u>
          <note n="090f7d0d">
            I budgetpropositionen för 2014 gjorde regeringen en särskild
            redovisning avseende utvecklingen av Försvarsmaktens personalförsörjning.
            Där framgår även regeringens bedömningar avseende soldatförsörjningen.
          </note>
          <u who="karin_enström_minister_2012" xml:id="i-786c040eb7514168-0" n="56c40e51" prev="i-d0279b5645a47080-0">
            <seg n="c1fa6af5">
              Regeringen anser att rekryteringen till den grundläggande militära
              utbildningen i stort har följt Försvarsmaktens planering och uppvisat
              goda resultat. Tillväxten avseende kontinuerligt tjänstgörande
              gruppbefäl, soldater och sjömän har överträffat planeringen. Samtidigt
              har tillväxten avseende tidvis tjänstgörande personal skett långsammare
              än vad Försvarsmakten ursprungligen planerat.
            </seg>
            <seg n="935b4971">
              I den fortsatta reformeringen bör ytterligare åtgärder för att
              stärka rekryteringen av tidvis tjänstgörande gruppbefäl, soldater
              och sjömän prioriteras. Vidare bör fortsatta åtgärder vidtas för
              att säkerställa förutsättningarna för Försvarsmakten att över
              tiden behålla gruppbefäl, soldater och sjömän.
            </seg>
            <seg n="215fbb2b">
              Regeringens utgångspunkt är att samtliga förband i insatsorganisationen
              och förbandsreserven vid varje givet tillfälle ska vara uppfyllda
              med krigsplacerad personal. Försvarsmakten förutser att vissa
              befattningar i framför allt markstridsförbanden under ytterligare
              några år inte kommer att kunna bemannas med anställd personal
              utan behöver bemannas med tidigare utbildad personal som krigsplaceras
              med grund i lagen (1994:1809) om totalförsvarsplikt. Denna personal
              kan kallas in om regeringen med hänsyn till Sveriges försvarsberedskap
              beslutar om det.
            </seg>
            <seg n="2743b9b2">
              Genom ökat fokus på den tidvis tjänstgörande personalen bör Försvarsmakten
              säkerställa uppfyllandet av insatsorganisationen med anställd
              personal. Den övergripande inriktningen bör vara att samtliga
              krigsförband inklusive hemvärnet är uppfyllda med frivillig personal
              senast 2019.
            </seg>
            <seg n="300571f9">
              På regeringens förslag har riksdagen beslutat om en förstärkning
              av anslaget 1:1 Förbandsverksamhet och beredskap med 200 miljoner
              kronor under 2014, 300 miljoner kronor 2015, 400 miljoner kronor
              2016 samt 500 miljoner kronor från och med 2017. Förstärkningen
              syftar främst till ytterligare insatser för att rekrytera, utbilda
              och behålla tidvis tjänstgörande personal. Dessutom syftar förstärkningen
              till att möjliggöra såväl ökad kvantitet som ökad kvalitet i övningsverksamheten,
              främst för den tidvis tjänstgörande personalen. Det här höjer
              förbandens förmåga, och samtidigt gynnas såväl rekryteringen som
              sannolikheten att behålla tidvis tjänstgörande personal. Regeringens
              bedömning är att medeltillskottet innebär att det bör finnas förutsättningar
              för Försvarsmakten att öka tillväxten av tidvis tjänstgörande
              personal i förhållande till myndighetens budgetunderlag.
            </seg>
            <seg n="04b248b5">
              Regeringen har tillkallat en särskild utredare som ska utreda
              den fortsatta utvecklingen av Försvarsmaktens personalförsörjning
              och bland annat lämna förslag som säkerställer en bred rekryteringsbas
              och stärkt folkförankring (dir. 2013:94). Utredaren ska redovisa
              sitt arbete senast den 1 november 2014.
            </seg>
          </u>
          <note type="speaker" n="d073796a">
            Anf. 17 PYRY NIEMI (S):
          </note>
          <u who="pyry_niemi_f2ba76" xml:id="i-0ad79c34748cbb35-0" n="27119b76">
            <seg n="6cfbcc52">
              Herr talman! Först vill jag tacka försvarsministern för svaret.
            </seg>
            <seg n="92ba0a6c">
              När jag gjorde värnplikten var det allmän mönstring. Jag tror
              att försvarsministern och jag är i ungefär likvärdig ålder, så
              jag misstänker att vi båda två har glada minnen från den tiden.
            </seg>
            <seg n="05b5ad9c">
              Detta var något som alla män, kanske pojkar, fick göra. En del
              slapp. Det var något som vissa längtade till och andra bävade
              inför. Men principen var tydlig. Alla hade en skyldighet att genomföra
              mönstringen. Det var en i grunden bra princip. Det blev ännu bättre
              när kvinnor också fick möjlighet att mönstra. Det var en tid då
              vi tog det för givet att var och en, utifrån utbildning och förmåga,
              skulle försvara vårt land vid en konflikt, till exempel en militär
              intervention av främmande makt.
            </seg>
            <seg n="0db9eab7">
              Jag mönstrade uppe i Östersund. Jag passerade mitt gamla mönstringskontor
              i somras med cykel. Det kändes genuint på något vis att vara där,
              cykla förbi mönstringskontoret och komma tillbaka till den gamla
              värnplikten, då man cyklade omkring på de gamla attack- och terrängcyklarna
              och mådde rätt bra.
            </seg>
            <seg n="d017d279">
              Det var en bra tid. Men, okej, det är nostalgi. Det är andra
              tider nu, och vi måste blicka framåt. Det är ett annat säkerhetsläge
              nu. Det har också hänt mycket. Omvärlden är föränderlig, så även
              Sverige. Försvarsministern ska inte tro att jag är en bergfast
              nostalgiker som tycker att allt var bättre förr – tvärtom. Det
              fanns brister i det gamla systemet, och ingen modell är bättre
              än att den går att revidera och förändra.
            </seg>
            <seg n="01787957">
              Jag har dock några personliga reflexioner kring den allmänna
              mönstringen. Det handlar om att skapa en större rekryteringsbas
              till Försvarsmakten med relativt enkla medel. Visst kan det bli
              kostnadsfördyringar i förhållande till dagens modell – försvarsministern
              säger själv att vi har tagit beslut om att öka anslagen. Men samtidigt
              har vi ett krav från riksdagen att Försvarsmakten måste klara
              sitt uppdrag. Det gör inte Försvarsmakten utan tillräckligt med
              personal.
            </seg>
            <seg n="cf7de81d">
              Det andra handlar om inställning till säkerhetspolitik i stort.
              Vi är relativt vårt lands geografiska storlek en ganska liten
              population. Det gör att vi totalt sett behöver få fler att inlemmas
              i hela vårt försvarssystem för att klara insatskraven såväl internationellt
              som nationellt. Det handlar också om att bygga vidare på beprövad
              kunskap och erfarenhet.
            </seg>
            <seg n="bde4ba7f">
              När det finns relativt få att välja bland, som dessutom i många
              fall avstår från möjligheten att göra karriär inom försvaret med
              nuvarande modell, uppstår luckor avseende kunskapsöverföring och
              inte minst när det gäller att hålla förband intakta och förberedda.
              Det blir färre som har kunskap om Försvarsmaktens olika uppdrag,
              och det skapar oro och kvalitetsförsämringar när det verkligen
              gäller.
            </seg>
            <seg n="924a2c5a">
              En annan fördel med allmän mönstring är att vi i Sverige vid
              ett givet tillfälle får bra underlag för hur en ålderskull mår
              hälsomässigt. Det skapar också goda förutsättningar för forskningsstudier
              under en längre tid, som i många fall hjälper till att förebygga
              till exempel folkhälsorelaterade sjukdomar. Annan forskning har
              också nytta av att större kluster av personer genomför kontroller
              under liknande former. Det här är dock bara positiva bieffekter
              av en allmän mönstring och ska bara ses som en liten inlaga i
              själva resonemanget.
            </seg>
            <seg n="74d71d24">
              Den nya personalförsörjningen drevs igenom i riksdagen med bara
              några få rösters övervikt. Man gjorde inte en blocköverskridande
              överenskommelse. Från vår sida var vi emot att man skulle avskaffa
              den allmänna värnplikten. Den situation som nu skapas, med väldigt
              många förändringsprocesser samtidigt, är det som skapar turbulensen,
              problemen och den här typen av frågetecken.
            </seg>
            <seg n="1b93701a">
              Hur ska förbanden kunna rekrytera och behålla de anställda soldaterna
              tillräckligt lång tid? Hur ska förbanden orka och hinna öva på
              plutons- och kompaninivå i tillräcklig omfattning? Och vad händer
              med ekonomin?
            </seg>
            <seg n="1fa819c9">
              Regeringen är splittrad i frågan. FP, KD och Centerpartiet vill
              tillföra mer resurser till försvaret. Uppfattningar som framförts
              är att man måste fokusera mer på nationella insatser, att man
              inte kan ha ett fungerande försvar om tio år och så vidare.
            </seg>
            <seg n="a3444f2b">
              Jag ställer frågan till ministern: Vad anser Moderaterna i fråga
              om allmän mönstring?
            </seg>
          </u>
          <note type="speaker" n="477b27d6">
            Anf. 18 STAFFAN DANIELSSON (C):
          </note>
          <u who="staffan_danielsson_40fac6" xml:id="i-4b8607e85dd87138-0" n="115e58a4">
            <seg n="30ae8dc1">
              Herr talman! Fru statsråd! Detta är en viktig fråga som vi har
              diskuterat nu och då sedan 2009, när riksdagen beslutade att övergå
              från värnplikt till personalrekrytering på frivillig grund.
            </seg>
            <seg n="454cfe7e">
              Jag delar den uppfattning som förmodligen Pyry Niemi har, att
              det är bra i försvarspolitiken att vi försöker hitta breda lösningar
              och ha en bred samsyn. Det hade vi i Försvarsberedningen 2008.
              Det var en mycket bred samsyn i fråga om denna övergång. Sedan
              valde Socialdemokraterna tyvärr att bedriva lite oppositionspolitik
              och ha någon form av liten värnplikt kvar. Men jag har envist
              hävdat att skillnaden mellan Alliansen och Socialdemokraterna
              i den här frågan inte är som en ravin utan som ett litet dike.
            </seg>
            <seg n="01a718b7">
              Vi är nog överens om att frivillighet är en god kraft för att
              rekrytera människor. De sista åren under värnpliktstiden ryckte
              drygt 5 000 soldater in varje år av en årskull på ca 110 000.
              Då är det bättre att rekrytera dessa på frivillig grund och göra
              erbjudandet så attraktivt som möjligt.
            </seg>
            <seg n="e5e8d808">
              Det är glädjande att Försvarsmakten börjar hitta formerna och
              komma i gång i rekryteringen av tillräckligt många engagerade
              män och kvinnor för att ta anställning i Sveriges försvarsmakt.
              Det är en stor förändring, och det tar lite tid att hitta formerna.
              Men nu bedömer överbefälhavaren att det inte är någon ko på isen
              utan att tillräckligt många söker. Man gör alltmer riktade insatser,
              och man hittar former för samarbete med stora företag och organisationer,
              vilket gör att rekryteringen har börjat fungera.
            </seg>
            <seg n="307c1959">
              Pyry Niemi för i interpellationen framför allt fram att vi ska
              ha en allmän obligatorisk mönstring för 110 000 unga män och kvinnor,
              vilket är en stor apparat att dra i gång. Det är bra att det finns
              ett erbjudande om frivillig mönstring och att så många som möjligt
              väljer att mönstra. Skulle det lovande arbete som nu är på gång
              fungera dåligt i en framtid får man väl diskutera olika åtgärder,
              men jag tycker att det finns goda tecken på att arbetet är på
              väg åt rätt håll och att metoderna biter. Man bildar försvarsmaktsråd
              vid olika garnisoner, och mycket går i rätt riktning. Det behöver
              sägas.
            </seg>
            <seg n="b615b208">
              En opposition kan lätt få karaktär av dysterkvist medan regering
              och ministrar är mer positivt inriktade. Jag vill i all enkelhet
              glädja mig åt att det finns positiva signaler på området som börjar
              bita. Jag tycker att Försvarsmakten gör ett bra jobb och har börjat
              hitta formerna. Jag hoppas att man lyckas.
            </seg>
          </u>
          <note type="speaker" n="ff05823a">
            Anf. 19 Försvarsminister KARIN ENSTRÖM (M):
          </note>
          <u who="karin_enström_minister_2012" xml:id="i-05edfb762ceb822c-4" n="56c40e51">
            <seg n="c231403a">
              Herr talman! Pyry Niemi tar upp ett antal olika aspekter på hur
              man kan se på plikt och pliktlagen. Jag vill i det här anförandet
              för alla som lyssnar, både här och via webb- och tv-sändningar,
              beskriva hur det ser ut ur i första hand ett personalförsörjningsperspektiv.
              Det är självklart att personalen är helt grundläggande för att
              Försvarsmakten ska kunna utföra sina uppgifter. Utan personal
              och fungerande personalförsörjning spelar det ingen roll hur fin
              materielen är eller hur fina planerna är.
            </seg>
            <seg n="fa1fbf3b">
              Hur ser det ut? Sammanlagt har det sedan det nya systemet infördes
              2011 inkommit mer än 90 000 ansökningar från personer som vill
              genomföra grundläggande militär utbildning. Till den grundläggande
              militära utbildningen 2013 inkom över 33 000 ansökningar. Det
              är en ökning med över 50 procent jämfört med 2012. Det är en imponerande
              siffra som visar, mycket glädjande, att det finns ett stort intresse
              för Försvarsmakten.
            </seg>
            <seg n="bb1e8cc0">
              Rekryteringsmyndigheten har till uppgift att samla information
              från alla 18-åringar om deras personliga förhållanden till det
              så kallade beredskapsunderlaget. Det är det som ligger till grund
              för att man i händelse av ett förändrat omvärldsläge skulle kunna
              aktivera en pliktlag. Varje 18-åring får ett brev hem med information
              om vad man är skyldig att göra och fylla i, vidare information
              om var man hittar mer info om Försvarsmakten. Svarsfrekvensen
              ligger på runt 95 procent. Var och en som fyller i den internetbaserade
              enkäten hittar också information om hur man kan gå vidare i Försvarsmakten.
            </seg>
            <seg n="264452a1">
              Försvarsmakten har fram till årsskiftet anställt över 8 000 gruppbefäl,
              soldater och sjömän på heltid och som tidvis tjänstgörande. Därtill
              kommer att man ska anställa ytterligare 8 000 huvudsakligen tidvis
              tjänstgörande.
            </seg>
            <seg n="8828a855">
              Myndigheten överträffar sina mål när det gäller de kontinuerligt
              anställda, men, som jag har sagt och vi är överens om, det går
              trögare när det gäller den tidvis tjänstgörande personalen. Därför
              har myndigheterna, det vill säga Försvarsmakten och Rekryteringsmyndigheten,
              vidtagit ett antal åtgärder för att förbättra rekryteringen av
              de tidvis tjänstgörande.
            </seg>
            <seg n="d5029371">
              Det viktiga nu är att Försvarsmakten kan behålla den personal
              man har rekryterat och att man också kan skapa ett flöde mellan
              de olika personalkategorierna. Glädjande för Försvarsmakten är
              att en allt större del av dem som väljer att avsluta sin anställning
              som kontinuerligt tjänstgörande soldater väljer att fortsätta
              och komma tillbaka som tidvis tjänstgörande eller i hemvärnet.
              Det är naturligtvis positivt.
            </seg>
            <seg n="4563cc24">
              Det nya systemet är nytt. Det är en fråga för hela samhället.
              Det kräver att fler arbetsgivare får kunskap om vad det innebär
              att ha någon anställd som också är anställd i Försvarsmakten.
              Här måste vi bli ännu bättre att skapa förutsättningar för att
              systemet ska vara attraktivt även för civila arbetsgivare.
            </seg>
            <seg n="a80c15ae">
              Viktigast är att Försvarsmakten har en bra verksamhet. Då kommer
              man att kunna rekrytera och behålla personal.
            </seg>
            <seg n="f04dfc82">
              Det är fråga om stora förändringar. Jag har varit ödmjuk – och
              är ödmjuk – om att det är fråga om så stora förändringar att man
              måste vara beredd att kunna justera. Men vägen framåt med den
              frivilligt rekryterade personalen och insatsorganisationen, som
              vi också var överens om i Försvarsberedningen, går åt rätt håll.
              Samtidigt är vi beredda, inte minst i den utredning jag nämnde
              i mitt svar, att titta på justeringar.
            </seg>
          </u>
          <note type="speaker" n="c898fcf5">
            Anf. 20 PYRY NIEMI (S):
          </note>
          <u who="pyry_niemi_f2ba76" xml:id="i-0ad79c34748cbb35-1" n="27119b76">
            <seg n="0133fa2c">
              Herr talman! Jag uppskattar att försvarsministern ändå är ödmjuk
              inför att göra justeringar. Jag tog fasta på det. Det är viktigt
              att vi så långt som möjligt i bred samsyn når en överenskommelse
              om förändringar i en tid och modell som är ny.
            </seg>
            <seg n="b6622013">
              Vi socialdemokrater vill ha ett slags allmän mönstring. Men det
              handlar inte om att alla 110 000 eller 120 000 ska åka tillbaka
              till garnisonen i Östersund eller andra mönstringskontor. Det
              ska vara en mer kvalificerad webbmönstring för alla. Därefter
              vill vi att ungefär 20 procent av dem ska komma in på riktig mönstring.
              Det handlar om kanske 20 000–25 000 yngre vuxna som får ta plats.
              Vi tror att det skapar bättre förutsättningar för att på sikt,
              om det krävs, införa något slags värnpliktsmodell.
            </seg>
            <seg n="202a7fa7">
              Mönstringen är också ett sätt att få veta mer om respektive rekryt,
              inte bara att de frivilligt ansöker utan att man får större inblick
              och vid ett tillfälle ser ännu djupare vilka rekryter som är mest
              och bäst lämpade för att ingå i till exempel en soldatutbildning.
              Vi befinner oss i en föränderlig omvärld, där människor far illa
              i vår omvärld och vi kan se krishärdar blossa upp i tid och otid.
              Det skulle ge en större bredd att hämta människor till vår insatsstyrka.
              Vi skulle också känna större trygghet och starkare folklig förankring
              internt i landet. Vi skulle också få fler engagerade och större
              förståelse för vad Försvarsmaktens uppdrag är.
            </seg>
            <seg n="c27c33f7">
              Nu är det många som är motiverade som söker, men jag tror att
              många inte känner delaktigheten genom att det inte känns riktigt
              obligatoriskt att genomföra en mönstring. I någon form har den
              allmänna mönstringen också ett slags pedagogisk grund för de yngre
              vuxna att få en inblick i vad det handlar om att försvara sitt
              land, att ställa upp för sitt land i en tid då det råder kris
              både inom och utanför landet.
            </seg>
            <seg n="061dfc3d">
              Vi är lite bekymrade. Det var ungefär 15–20 procent avhopp bland
              yrkessoldaterna under 2012–2013. Det är också en del av processen.
              Varför är det så? Jag kan ge några reflexioner. Jag tror att det
              grundar sig i att det tyvärr finns en för liten grupp att välja
              bland. De som i dag ansöker är alldeles för få för att vi ska
              få den totala spetsen och hitta de allra mest motiverade att ingå
              i den modell som vi har grundat sedan tidigare. Därför är det
              väsentligt att motivera med en mönstringsinsats och att bredda
              underlaget med hjälp av marknadsföringsinsatser i tv och den typ
              av enkäter som försvarsministern hänvisade till samt vid mönstringstillfället
              att få människorna att känna sig motiverade.
            </seg>
            <seg n="22a4dfa4">
              Jag minns när jag mönstrade. Det var riktigt bra. Jag fick en
              god inblick och visste vad jag ville göra. Jag fick en insikt
              i var jag kunde agera och vad som kunde passa bra för mig under
              resten av livet också. Det är detta jag tror saknas i den nuvarande
              modellen för att den ska kunna få en tillräckligt bred och djup
              folkförankring.
            </seg>
          </u>
          <note type="speaker" n="1492a18c">
            Anf. 21 Försvarsminister KARIN ENSTRÖM (M):
          </note>
          <u who="karin_enström_minister_2012" xml:id="i-05edfb762ceb822c-5" n="56c40e51">
            <seg n="6e0ebdde">
              Herr talman! Det finns många aspekter på plikten och vilken betydelse
              den har haft. Låt mig understryka att vi inte har avskaffat pliktlagen,
              utan det vi har gjort vilande är skyldigheten att genomföra militär
              grundutbildning.
            </seg>
            <seg n="7f837ce2">
              Låt mig upprepa de argument och den överenskommelse som vi gjorde
              i 2008 års försvarsberedning, som lade grunden till detta beslut.
              Den allmänna värnplikten ansågs inte längre ändamålsenlig för
              att bemanna Försvarsmaktens insatsorganisation med personal. Med
              färre än 10 000 per år som fullgjorde sin värnplikt var den varken
              allmän eller plikt.
            </seg>
            <seg n="d0940532">
              Vi var också överens om att för att uppnå den grad av professionalism
              som krävs i dagens konfliktmiljöer och som krävs för att hantera
              de komplexa tekniska system som finns och införs i Försvarsmakten
              var den bästa lösningen att ha en insatsorganisation med anställda
              soldater och sjömän.
            </seg>
            <seg n="e680dec4">
              Försvarsmakten har intagit sin nya organisation. Förbanden ska
              under 2014 vara fullt bemannade, och man ska krigsplacera materiel
              och personal. Vi vet att de inte kommer att vara fullt bemannade
              med frivilligt rekryterad personal, så i väntan på att man hinner
              utbilda och krigsplacera de frivilligt antagna kommer det att
              finnas kvar pliktpersonal i organisationen.
            </seg>
            <seg n="a940897c">
              Med denna försvarsreform stärks vår försvarsförmåga successivt.
              Jag är övertygad om att det är med professionell personal utrustad
              med modern materiel som vi kan skapa de tillgängliga och användbara
              förband vi vill ha.
            </seg>
            <seg n="487a1fbe">
              Det handlar också om att se över vad det är för kostnader som
              har funnits i det vi ibland lite slarvigt kallar stödfunktioner.
              Pyry Niemi vet att det har genomförts och genomförs ett omfattande
              arbete för att försöka få så mycket resurser som möjligt till
              just förbandsanslaget, vilket är det som bygger försvarsförmågan.
            </seg>
            <seg n="db4b00c5">
              Det handlar om att se över sådana delar som rekrytering och mönstring.
              Ska alla de som ni föreslår genomgå en traditionell mönstring
              blir det kostnader i miljardklassen. Nu beskrevs en mellanvariant.
            </seg>
            <seg n="11f0294d">
              Jag är besjälad av att Försvarsmakten ska få rätt personal och
              kunna behålla sin personal för att vi ska kunna ha en stark försvarsförmåga,
              och det är detta vi nu bygger.
            </seg>
            <seg n="da20d0c7">
              Att gå tillbaka till en gammal lösning skjuter lite vid sidan
              av målet. Om vi är överens om att rekryteringen går bra – över
              90 000 ansökningar har kommit in sedan 2011, och vi är i början
              av ett system – har jag svårt att se vilket problem Pyry Niemi
              vill lösa. Jag är mer oroad när det gäller att behålla personalen.
            </seg>
            <seg n="4e4ea430">
              Vad ska hända med den som blir uttagen till detta och inte vill
              svara? Blir det polissak, eller är det mer en allmän signal? Ska
              det finnas några sanktioner?
            </seg>
            <seg n="f890efc0">
              Jag håller med Pyry Niemi om att vi behöver se över hur vi kan
              få ut mer information om Försvarsmakten och dess uppgifter. Här
              har skolan en uppgift, och i den utredning som är tillsatt efter
              en överenskommelse i riksdagen tittar vi på hur vi kan förstärka
              folkförankringen. Jag ser fram emot idéer och förslag från denna
              utredning där alla kan vara med och bidra. Kan vi bli bättre på
              att sprida kunskap och information om Försvarsmakten och dess
              uppgifter välkomnar jag det.
            </seg>
          </u>
          <note type="speaker" n="11b3f54c">
            Anf. 22 PYRY NIEMI (S):
          </note>
          <u who="pyry_niemi_f2ba76" xml:id="i-0ad79c34748cbb35-2" n="27119b76">
            <seg n="bf9b71a2">
              Herr talman! En vilande värnplikt kräver att det finns en organisation
              som kan aktivera den och att det finns människor som är redo att
              ikläda sig uppdraget här och nu, inte i framtiden utan exakt i
              detta läge. Vi har inte en sådan förmåga i Sverige i dag, menar
              jag.
            </seg>
            <seg n="1a641b65">
              Försvarsministern hävdar att något kommer att hända successivt.
              Det är bra, och jag är glad att det sker saker. Jag är på gott
              humör i dag, för det är en sådan dag. Jag känner mig också stärkt
              av det när jag tänker på att det kan hända saker.
            </seg>
            <seg n="01c990a4">
              Problemet är dock här och nu och vad som händer om ett år eller
              tio år. Just nu har vi inte försvarsförmåga nog att uppfylla de
              krav som ställts. Jag kan respektera successiv förändring, men
              i min värld går det lite för långsamt.
            </seg>
            <seg n="824a4a27">
              Det kostar inte miljarder att införa den mellanmodell som försvarsministern
              refererade till och som är vår socialdemokratiska idé i detta
              – och försvarsministern välkomnar ju idéer och inspel. Det skulle
              kosta ungefär 300 miljoner kronor att införa den typ av mönstring
              som vi tror kan vara en bit på väg. Vi förespråkar inga tvära
              kast; det är inte det vi är ute efter. Vi vill ha en bred samverkan
              i dessa frågor. Det är jätteviktigt för oss. Det är det nog också
              viktigt för försvarsministern att agera efter och utifrån.
            </seg>
            <seg n="1d8ef8fa">
              En bred parlamentarisk överenskommelse om försvaret i framtiden
              bygger på att så många partier som möjligt anammar den. Kan vi
              göra det i samsyn genom att till exempel införa allmän mönstring
              enligt den modell som vi har lagt fram kan vi säkra försvarsförmågan
              inte bara för tio år framåt utan även i nutid. Detta bekymrar
              oss ganska mycket, och det är bra att vi har en annorlunda modell
              i förhållande till i dag.
            </seg>
          </u>
          <note type="speaker" n="c3f62b6b">
            Anf. 23 Försvarsminister KARIN ENSTRÖM (M):
          </note>
          <u who="karin_enström_minister_2012" xml:id="i-05edfb762ceb822c-6" n="56c40e51">
            <seg n="11f32e55">
              Herr talman! Varje dag arbetar jag för att stärka Sveriges försvarsförmåga,
              och en viktig del är att ha en välfungerande personalförsörjning.
              Här ingår flera komponenter. Det handlar om rekrytering, som kanske
              är fokus i denna debatt, om att behålla personalen och om att
              Försvarsmakten ska kunna bygga upp en yrkeslivslång relation med
              personal som på olika sätt kan bidra i Försvarsmakten. Det kan
              ske genom kontinuerligt tjänstgörande eller tidvis tjänstgörande,
              genom hemvärnet eller engagemang i en frivillig försvarsorganisation.
              Allt detta är nödvändigt för att bygga försvarsförmåga.
            </seg>
            <seg n="01e5c56d">
              Vi har beskrivit detta noga i budgetpropositionen för i år. Vi
              hade en särskild personalbilaga för att visa hur det går med personalförsörjningen
              och hur det ser ut med uppfyllandet av insatsorganisationen. Detta
              är givetvis viktigt. Om Pyry Niemi inte har läst hela den hoppas
              jag att han gör det, för där finns många goda nyheter.
            </seg>
            <seg n="da1edd7b">
              Vi är beredda att göra justeringar. Vi har sett att vissa saker
              går lite för långsamt. För att säkra takten i reformen har vi
              tillfört försvaret nya pengar, 1,4 miljarder kronor de närmaste
              fyra åren, för att försäkra oss om att rekrytering, utbildning
              och övningsverksamhet får den tyngd som vi vill att de ska ha.
            </seg>
            <seg n="05dc8165">
              Vi har också tillsatt en utredning för att titta på utmaningarna.
              Hur har det gått hittills? Vad behöver skruvas på så att Försvarsmakten
              får den personal man ska ha och så att personalen stannar? Personalen
              behöver stanna för att vi ska få den kvalitet vi vill ha i insatsorganisationen.
            </seg>
            <seg n="7f679ba9">
              Jag vill dock varna för gamla lösningar som är kostnadsdrivande.
              Här har jag inte sett mer pengar från Socialdemokraterna, men
              det är en annan debatt.
            </seg>
          </u>
          <note n="70bd9915">
            Överläggningen var härmed avslutad.
          </note>
          <note n="49052828">
            8 § Svar på interpellation 2013/14:257 om avbrutna försvarsmaterielsamarbeten
          </note>
          <note type="speaker" n="3e33e95c">
            Anf. 24 Försvarsminister KARIN ENSTRÖM (M):
          </note>
          <u who="karin_enström_minister_2012" xml:id="i-05edfb762ceb822c-7" n="56c40e51">
            <seg n="913ee87d">
              Herr talman! Anna-Lena Sörenson har frågat mig vilka åtgärder
              jag avser att vidta för att lindra konsekvenserna av det misslyckade
              försvarssamarbetet med Norge.
            </seg>
            <seg n="0dc6e6df">
              För Sverige är det ett angeläget försvars- och säkerhetspolitiskt
              intresse att samarbeta med andra länder i allmänhet och nordiska
              länder i synnerhet på försvarsområdet.
            </seg>
            <seg n="1aae737b">
              Det nordiska försvarssamarbetet Nordefco omfattar en rad områden,
              till exempel utnyttjande av gemensamma resurser för övervakning,
              gemensamma övningar och gemensam anskaffning av materiel. Genom
              att samarbeta kring inköp av materiel och dela kostnader inom
              områden som logistik, stöd och underhåll kan vi satsa mer resurser
              på utbildning, övning och operativ verksamhet.
            </seg>
            <seg n="ce090b7d">
              Upphandlingen av lastbilar prövas för närvarande av Konkurrensverket,
              och Försvarets materielverk som ansvarar för upphandlingen i Sverige
              har tills vidare valt att invänta resultatet av den granskningen.
            </seg>
            <seg n="3ea2b490">
              När det gäller Archer beklagar jag att Norge valt att avbryta
              samarbetet. För närvarande pågår förhandlingar mellan Försvarets
              materielverk, dess norska motsvarighet Försvarslogistikorganisationen
              och leverantören BAE Bofors om hur den uppkomna situationen ska
              hanteras.
            </seg>
            <seg n="cfd333b0">
              Sverige har och kommer även fortsättningsvis att ha ett brett
              samarbete med Norge på försvarsområdet.
            </seg>
          </u>
          <note type="speaker" n="21fd32b0">
            Anf. 25 ANNA-LENA SÖRENSON (S):
          </note>
          <u who="anna-lena_sorenson_c71089" xml:id="i-9b643e28309fef1e-0" n="6aabb978">
            <seg n="747c6624">
              Herr talman! Jag tackar ministern för svaret.
            </seg>
            <seg n="cc102816">
              När jag läser svaret, som är ganska kort, inser jag och har jag
              respekt för att försvarsministern ser allvarligt på frågan om
              vilka konsekvenser de avbrutna affärerna med Norge kan få för
              det svenska försvaret. Jag har också uppmärksammat att man arbetar
              med frågan.
            </seg>
            <seg n="7785fd32">
              Jag skulle ändå vilja att ministern utvecklade en del av sitt
              svar. Som ministern anför är det ur svenskt försvars- och säkerhetspolitiskt
              perspektiv viktigt för Sverige med samarbete med andra länder,
              i synnerhet våra nordiska grannländer.
            </seg>
            <seg n="c270719a">
              Försvarsberedningen skriver i sin omvärldsanalys Vägval i en
              globaliserad värld att utvecklingen i vår omvärld understryker
              behovet av samarbete med andra länder och att Sverige bör fördjupa
              dessa samarbeten, inte minst det nordiska samarbetet, för att
              stärka säkerheten i vår del av världen.
            </seg>
            <seg n="a32289c3">
              Försvarsberedningen menar vidare att det finns ett gemensamt
              intresse av mer samarbete för att uppnå kostnadseffektivitet när
              det gäller materielförsörjning och övningsverksamhet.
            </seg>
            <seg n="f348d967">
              Vidare slår beredningen fast att samarbete i Norden ger ökad
              militär förmåga och stabilitet och säkerhet i regionen. När det
              gäller Norge specifikt har beredningen uppfattningen att Norge
              är mycket positivt till ett ökat samarbete och ser framför sig
              ett utökat materiel-, logistik- och övningssamarbete mellan de
              nordiska länderna.
            </seg>
            <seg n="da4ac211">
              Jag skulle vilja att försvarsministern här i kammaren kommenterade
              om förutsättningarna för ett utökat samarbete med Norge och kanske
              även med övriga Norden har påverkats av den senaste tidens utveckling
              eftersom Försvarsberedningen starkt betonar hur samarbetet i Norden
              inverkar på vår säkerhet och militära förmåga. Då ministern understryker
              detta i sitt svar på min interpellation känns det angeläget att
              hon ger sin syn på saken.
            </seg>
            <seg n="1a8cfe98">
              Finns det fortfarande skäl att tro att Norge är positivt till
              ett fördjupat samarbete, och anser ministern att förutsättningarna
              för ett ökat samarbete i Norden är goda?
            </seg>
            <seg n="3d9d6400">
              Herr talman! Jag skulle också vilja att försvarsministern svarade
              på min fråga hur de avbrutna samarbetena påverkar den svenska
              försvarsmakten. När det gäller Archerprojektet känner vi till
              att de försenade leveranserna av kanoner, som ministern inte på
              något sätt kan lastas för, resulterade i att Bodens artilleriregemente
              stod utan kanoner under en tid. Under den föregående debatten
              påpekade ministern att ett försvar utan personal inte är mycket
              att ha, men ett artilleri utan kanoner är kanske heller inte mycket
              att ha.
            </seg>
            <seg n="80035ef9">
              Förutom att det känns otryggt och en smula tokigt att ett artilleri
              står utan kanoner skapar det besvikelse hos personalen i Boden.
              De hade förväntat sig att få börja öva med det nya systemet och
              lära sig det.
            </seg>
            <seg n="0409753c">
              Nu har jag förstått att systemet har börjat levereras. Den senaste
              utvecklingen innebär dock nya hot om kraftigt ökade kostnader
              för kanonerna. Dessutom har förhoppningarna om de samövningar
              med Norge som det nya gemensamt beställda systemet skulle föra
              med sig grusats.
            </seg>
            <seg n="d5153444">
              Det vore bra om försvarsministern kunde kommentera hur de avbrutna
              samarbetena påverkar kostnaderna för det svenska försvaret och
              om de eventuellt påverkar den operativa förmågan.
            </seg>
          </u>
          <note type="speaker" n="929dccc2">
            Anf. 26 STAFFAN DANIELSSON (C):
          </note>
          <u who="staffan_danielsson_40fac6" xml:id="i-4b8607e85dd87138-1" n="115e58a4">
            <seg n="f1ff26c7">
              Herr talman! Sveriges säkerhet är beroende av att vi har ett
              rimligt starkt försvar och nära militära samarbeten med demokratier
              i vår närhet.
            </seg>
            <seg n="5e1cabb6">
              Det finns en bred enighet i Sveriges riksdag om att det nordiska
              samarbetet på försvarsområdet ska utvecklas så långt det är möjligt.
              Det har hänt och händer glädjande mycket inom en rad olika områden
              för samarbete med Finland, Norge, Danmark och i viss mån Island.
            </seg>
            <seg n="4d21e1e9">
              De andra nordiska länderna är positiva, men särskilt de länder
              som är med i Nato markerar ibland att det finns gränser för hur
              långt samarbetet kan drivas.
            </seg>
            <seg n="5a1b7f26">
              Att på olika sätt samarbeta om försvarsmateriel är ett viktigt
              samarbetsområde, och det är positivt när de nordiska länderna
              väljer samma vapensystem och arbetar med gemensamma upphandlingar
              och utvecklingsarbeten.
            </seg>
            <seg n="18f773ab">
              Vad gäller Norge är det uppenbart att de sätter samarbetet med
              Nato och USA mycket högt. Jag menar att det bland annat var detta
              som gjorde att de inte valde JAS Gripen i sin stridsflygsupphandling,
              vilket jag naturligtvis beklagar.
            </seg>
            <seg n="9468f98f">
              Liksom försvarsministern beklagar jag också att den nya norska
              regeringen signalerat att de vill avbryta samarbetet i Archerprojektet
              trots att det är mycket långt gånget. Jag vill ändå uttrycka en
              förhoppning om att sista ordet inte ska behöva vara sagt i denna
              fråga, och försvarsministern hänvisar ju till att förhandlingar
              pågår.
            </seg>
            <seg n="7a605d57">
              Även om två samarbeten med Norge på försvarsmaterielområdet inte
              blir av – Gripen inleddes aldrig och Archerprojektet avbröts –
              finns det många andra samarbetsprojekt, både inom försvarsmateriel
              och inom andra områden. De fungerar väl och fortsätter att utvecklas.
            </seg>
            <seg n="5e9db405">
              Försvarsministern anger tydligt att Sverige kommer att ha ett
              brett samarbete med Norge även i fortsättningen. Jag vet att försvarsministern
              arbetar hårt för detta, och Centerpartiet stöder det fullt ut.
            </seg>
          </u>
          <note type="speaker" n="adca11fb">
            Anf. 27 PETER HULTQVIST (S):
          </note>
          <u who="peter_hultqvist_4fda95" xml:id="i-d54163ca85b2ec82-0" n="aa286567">
            <seg n="bee00564">
              Herr talman! Problematiken kring Archer har uppmärksammats även
              i norska Stortinget. Det har varit en debatt där detta diskuterades,
              och det är inte alla i Stortinget som med självklarhet köper att
              affären med Sverige har avbrutits.
            </seg>
            <seg n="608434f6">
              Sverre Myrli, som representerar Arbeiderpartiet i norska Stortinget,
              sade i debatten att beslutet visserligen fattades av en relativt
              färsk försvarsminister men att ministern borde ha funderat på
              de politiska konsekvenserna av att Norge går ur samarbetet med
              Sverige om viktiga militära projekt.
            </seg>
            <seg n="f5129fd7">
              Han sade också att det internt i systemet – syftande på försvarsmakten
              – har funnits en skepsis, för att inte säga motstånd, mot artilleriprojektet
              och andra gemensamma projekt. Han hoppades att det inte var den
              typen av krafter som övertygade försvarsministern om att Norge
              skulle dra sig ur artilleriprojektet.
            </seg>
            <seg n="6ab7dfb2">
              Myrli pekade på en ny försvarsminister. Jag skulle även vilja
              peka på en ny ÖB. Noteringen om det interna motståndet mot projektet
              är intressant.
            </seg>
            <seg n="6049c40b">
              Vi kan naturligtvis spekulera om orsakerna, men jag tycker att
              det är intressant att man i norska Stortinget tar upp den här
              typen av frågor och beskriver problemet på det sättet. Detta visar
              att det även i Stortinget finns en skepsis mot det som har hänt.
              Som jag förstår det när jag läser protokollet från debatten är
              det flera partier som markerar vikten av samarbete mellan Sverige
              och Norge på bland annat materielområdet.
            </seg>
            <seg n="ab807809">
              Jag hoppas det är en kraft som kan verka för att försöka ordna
              upp förhållandet när det gäller Archer. Där pågår nu diskussioner
              mellan Norge och Sverige. Det är ett gemensamt materielprojekt
              som står för mycket. Vi utvecklar något tillsammans. Om det handlar
              om tekniska frågor borde de kunna lösas.
            </seg>
            <seg n="3757d30e">
              Jag hoppas som sagt att man ska kunna hitta en lösning på detta,
              och jag noterar den debatt som förs i den norska politiken kring
              detta, där representanter från flera partier har agerat och uttalat
              att man vill ha ett bra samarbete i fortsättningen.
            </seg>
            <seg n="a191808a">
              Sverige och Norge har olika säkerhetspolitiska lösningar i grunden.
              Men det är inte detsamma som att man inte kan samarbeta på olika
              områden. Jag tror att vi i dag har ett sextiotal olika samarbetsprojekt
              mellan Sverige och Norge och ett hundratrettiotal inom ramen för
              Nordefco.
            </seg>
          </u>
          <note type="speaker" n="5110ef52">
            Anf. 28 Försvarsminister KARIN ENSTRÖM (M):
          </note>
          <u who="karin_enström_minister_2012" xml:id="i-05edfb762ceb822c-8" n="56c40e51">
            <seg n="d3b04187">
              Herr talman! Jag vill gärna ge en bakgrund till samarbetet kring
              det projekt som vi talar om i dag framför allt, artillerisystemet
              Archer. Bara så att vi går tillbaka och minns hur det var: Det
              var regeringen som den 19 augusti 2009 bemyndigade Försvarsmakten
              att i samarbete med Norge beställa 24 enheter av artillerisystemet
              Archer. Norge har i sin tur beställt samma antal.
            </seg>
            <seg n="97b072bf">
              Systemet skulle ha varit levererat till Försvarsmakten i maj
              2012 men har på grund av tekniska problem kommit att försenas
              avsevärt. Regeringen har såväl i budgetpropositionen för 2014
              som vid ett flertal andra tillfällen varit mycket tydlig med att
              förseningarna i Archerprojektet är bekymmersamma. Jag har också
              personligen uttryckt mitt missnöje och konstaterat att det vilar
              ett tungt ansvar på tillverkaren att leva upp till det avtal som
              man har ingått. Vi har ju behov av detta – det är därför vi har
              fattat beslutet. Förseningarna är naturligtvis inte acceptabla.
            </seg>
            <seg n="25c5a01c">
              Under hösten 2013 fick vi angivet att de problem som man tidigare
              hade haft nu var lösta, och fyra pjäser levererades till Försvarets
              materielverk för vidare utprovning. I oktober 2013 överlämnades
              de fyra pjäserna till artilleriregementet i Boden för utbildning
              och övning. Det var verkligen välkommet.
            </seg>
            <seg n="745247b1">
              I ljuset av den senaste tidens positiva utveckling kom Norges
              besked i december 2013 om att avbryta samarbetet som en överraskning
              för regeringen. Jag har tidigare beklagat Norges besked. Jag sade
              också att avhoppet kommer att påverka samarbetet med Norge, bland
              annat på området indirekt eld.
            </seg>
            <seg n="ec3a66e5">
              Från svensk sida är inriktningen att gå vidare med Archer, eftersom
              vi inte ser något alternativ på marknaden som kan leverera motsvarande
              kvalificerad artilleriförmåga till samma kostnad inom samma tidsram.
              Det är en förmåga som är viktig för oss och som vi kommer att
              behöva.
            </seg>
            <seg n="018181d2">
              För närvarande pågår dialog och förhandlingar på såväl regerings-
              som myndighetsnivå för att försöka lösa detta. En viktig utgångspunkt
              i de pågående förhandlingarna är att det finns en lösning som
              inte riskerar att ytterligare försena tillförseln av systemet
              till den svenska försvarsmakten. En annan mycket viktig utgångspunkt
              är att Sverige i enlighet med gällande avtal inte kommer att acceptera
              några fördyringar till följd av det avbrutna samarbetet.
            </seg>
            <seg n="1db57b43">
              Jag vill verkligen understryka att vi självklart gör allt för
              att de två utgångspunkterna ska realiseras, nämligen att vi inte
              ska få ytterligare förseningar till Försvarsmakten och att det
              inte ska bli några fördyringar till följd av avhoppet.
            </seg>
            <seg n="7257f0c6">
              Det nordiska samarbetet är, som jag uppfattar det, viktigt för
              alla partier i Sveriges riksdag. Vi har en lång tradition av ett
              gott nordiskt samarbete. Vi har en lång tradition av ett gott
              samarbete mellan Norge och Sverige. Det samarbetet är omfattande
              och gäller projekt på flera olika områden. Jag har ingen annan
              bild än att detta är något som både Sverige och Norge ska fortsätta
              med och att det finns en vilja att fortsätta vårt samarbete.
            </seg>
          </u>
          <note type="speaker" n="4a610989">
            Anf. 29 ANNA-LENA SÖRENSON (S):
          </note>
          <u who="anna-lena_sorenson_c71089" xml:id="i-9b643e28309fef1e-1" n="6aabb978">
            <seg n="53b05fbb">
              Herr talman! Det är positivt att höra från försvarsministern
              att det pågår dialog och förhandlingar och att man inte accepterar
              fördyringar. Ökade kostnader för materielen är ju viktiga att
              behandla. Redan i dag är Försvarsmakten utsatt för stora påfrestningar
              när det gäller materielförsörjningen. Det finns skäl till stark
              oro för hur man ska klara den för att uppnå den förmåga som riksdagen
              har beslutat om.
            </seg>
            <seg n="62779283">
              Försvarsministern har vid flera tillfällen tidigare här i kammaren
              debatterat frågan om tillgången till försvarsmateriel. Jag tycker
              att det finns anledning att i det här sammanhanget komma tillbaka
              till frågan hur regeringen ser på tillämpningen av försvarsmaterielstrategin.
            </seg>
            <seg n="5b10238c">
              Låt mig påminna alla om principerna i strategin: De är i första
              hand att man ska vidmakthålla och uppgradera befintligt materiel
              före nyanskaffning, i andra hand, om nyanskaffning ska ske, att
              den ska ske genom köp från hyllan, det vill säga att det ska vara
              färdigutvecklat och utprovat materiel, och i sista hand att nyutveckling
              ska ske först när det behövs och de andra principerna inte kan
              uppfyllas.
            </seg>
            <seg n="113207f0">
              I inriktningspropositionen från 2008/09 Ett användbart försvar
              står det: Oavsett anskaffningsform bör möjligheterna till internationellt
              samarbete undersökas. Därtill kan, i de särskilda fall då regeringen
              bedömer att det är ett viktigt inslag eller verksamhetsmässigt
              och ekonomiskt fördelaktigt, samarbete i fråga om försvarsteknologi
              vara aktuellt med de länder med vilka vi delar säkerhetspolitiska
              intressen.
            </seg>
            <seg n="1011922f">
              I det sammanhanget är det viktigt att fråga om förutsättningarna
              för gemensam anskaffning med Norge har försämrats.
            </seg>
            <seg n="66021aaf">
              Sedan skulle jag vilja passa på att vidga debatten om försvarsmaterielstrategin
              lite grann och fråga ministern om hon anser att en mycket strikt
              tillämpning av principerna i försvarsmaterielstrategin är hållbar
              på sikt. Nästan all utveckling av försvarsmateriel sker i nära
              samarbete mellan försvarsindustrin och den egna försvarsmakten.
              Försvinner de förutsättningarna blir det svårt för industrin att
              nyutveckla och därmed kunna behålla sin utvecklingspersonal, sina
              ingenjörer och så vidare, och sitt kunnande.
            </seg>
            <seg n="974db77b">
              Med den kompetensen försvinner de som kan vidmakthålla och uppgradera
              befintlig materiel. På sikt försvinner också den kompetens som
              behövs för att kunna göra kompetenta beställningar av det som
              ska köpas från hyllan.
            </seg>
            <seg n="e7a1c65c">
              Min fråga är om ministern håller med mig om beskrivningen av
              hur en strikt tillämpning av principerna i försvarsmaterielstrategin
              faktiskt kan leda till att hela strategin havererar och att Försvarsmakten
              får betydande svårigheter med sin materielförsörjning.
            </seg>
          </u>
          <note type="speaker" n="56bd6aa4">
            Anf. 30 Försvarsminister KARIN ENSTRÖM (M):
          </note>
          <u who="karin_enström_minister_2012" xml:id="i-05edfb762ceb822c-9" n="56c40e51">
            <seg n="f314ec1a">
              Herr talman! Materielförsörjningen är ett område som innehåller
              många olika delar. Man kan konstatera att försvarsindustrin i
              sig samarbetar över nationsgränserna i dag, och vi har också sett
              att vi genom att samarbeta med andra länder kan få effektivare
              materielförsörjning och kan dela på utvecklingskostnaderna.
            </seg>
            <seg n="20c87d5b">
              Den här interpellationsdebatten handlar egentligen om vårt samarbete
              med Norge, men jag tar mig friheten att ändå säga något om hur
              jag ser på vår materielförsörjningsstrategi. Den är naturligtvis
              en grund för att vi ska kunna bygga förmåga. Om personal är en
              av grundstenarna är materielen den andra, och den tredje är att
              ha väl övade förband som har rätt utbildning och har fått rätt
              övning.
            </seg>
            <seg n="34ce59f3">
              Det man nu kan se är att regeringen har tillämpat strategin på
              ett bra och flexibelt sätt. De senaste årens utvecklings- och
              anskaffningsprojekt har varit en kombination av att uppgradera
              och utveckla befintliga system, där nästa generations JAS Gripen
              är det mest omfattande exemplet. Utvecklandet av JAS 39 Gripen
              E, där vi bygger vidare på ett system och delar utvecklingen med
              minst ett annat land, ser vi som mycket fördelaktigt och positivt.
            </seg>
            <seg n="e335c9aa">
              Ett annat exempel är helikopter 16. Där såg man ett behov av
              helikoptrar, det var bråttom, och det fanns en helikopter som
              motsvarade de behov som Försvarsmakten hade. Man kunde göra en
              snabb upphandling och påbörja utbildning redan innan man hade
              leveransen. Det är en rekordtid från beslut i riksdagen till leverans
              av den första helikoptern, och helikoptrarna blev snabbt fullt
              operativa i Afghanistan.
            </seg>
            <seg n="c26c0b7a">
              Här gäller det att hitta balansen. Det som ska styra är Försvarsmaktens
              behov av materiel, och sedan gäller det hur vi så effektivt som
              möjligt kan se till att de behoven kan tillgodoses. Det är vad
              vi gör. Jag skulle vilja säga att det under de senaste åren har
              investerats och anskaffats – både nyanskaffning och beslut om
              uppgraderingar – utifrån materielförsörjningsstrategin, och min
              bild är att det fungerar bra.
            </seg>
            <seg n="43fb8812">
              Jag vill också säga någonting om samarbetet med andra länder.
              Man kan se att man tjänar på att samarbeta. Man får vara medveten
              om att man ibland kanske får tona ned nationella särkrav för att
              hitta kloka lösningar. Jag har inte uppfattningen att det har
              behövt ske på stor bekostnad av något eller att det har påverkat
              vår förmåga på något sätt.
            </seg>
            <seg n="00cb32fd">
              Det ligger i vårt intresse att ha både ett säkerhetspolitiskt
              och ett försvarspolitiskt samarbete. Det ligger i vårt intresse
              att ha ett försvarsmaterielsamarbete med våra nordiska grannländer.
              Det ska vi fortsätta med. Sedan får man naturligtvis vara medveten
              om att det inte bara är en part som kan bestämma sig för ett samarbete,
              utan givetvis måste det vara fler parter som bestämmer sig för
              att de vill gå vidare med olika projekt.
            </seg>
            <seg n="1cd64d84">
              Jag hoppas att farhågorna för vad detta kan innebära för vårt
              samarbete med Norge är så små som möjligt. Jag tror att både Sverige
              och Norge och hela Norden har att vinna på att vi kan fortsätta
              att samarbeta.
            </seg>
          </u>
          <note type="speaker" n="1d45b3b8">
            Anf. 31 ANNA-LENA SÖRENSON (S):
          </note>
          <u who="anna-lena_sorenson_c71089" xml:id="i-9b643e28309fef1e-2" n="6aabb978">
            <seg n="a852bf49">
              Herr talman! Jag är naturligtvis medveten om att denna interpellationsdebatt
              i första hand berör samarbetet med Norge. Men precis som försvarsministern
              säger är samarbetet med de nordiska länderna och med andra länder
              när det gäller försörjning av försvarsmateriel väsentligt i fråga
              om strategin. Därför tycker jag att det fanns anledning att ta
              upp försvarsmaterielstrategin till diskussion.
            </seg>
            <seg n="4d9dae01">
              Jag tycker inte att försvarsministern har kommenterat konsekvenserna
              för den svenska försvarsmakten tillräckligt. Jag skulle därför
              vara tacksam om hon kunde återkomma till det.
            </seg>
            <seg n="c43a1a9c">
              Vi noterar återigen att det är positivt att det förekommer förhandlingar
              och dialoger. När jag läser på Försvarsmaktens hemsida ser jag
              att den gemensamma konsekvensanalys som skulle göras tillsammans
              med FMV och den norska motsvarigheten skulle ha redovisats för
              Regeringskansliet i slutet av januari. Nu är vi i början av februari.
              Det kunde därför vara intressant att höra om Regeringskansliet
              har fått ta del av denna redovisning.
            </seg>
          </u>
          <note type="speaker" n="88cef717">
            Anf. 32 Försvarsminister KARIN ENSTRÖM (M):
          </note>
          <u who="karin_enström_minister_2012" xml:id="i-d0279b5645a47080-1" n="56c40e51" next="i-786c040eb7514168-1">
            <seg n="34856cc0">
              Herr talman! Jag vill ytterligare understryka det som jag sade
              inledningsvis, nämligen att det är angeläget att vi har ett gott
              samarbete på det säkerhets- och försvarspolitiska området med
              andra länder i allmänhet och med de nordiska länderna i synnerhet.
              Vi har genomfört ett flertal försvarsmaterielsamarbeten av varierande
              storlek och komplexitet med Norge. Norge är också det nordiska
              land som Sverige har flest materielsamarbeten med. Jag är, som
              sagt, övertygad om att det kommer att finnas goda möjligheter
              även i framtiden att samarbeta.
            </seg>
            <seg n="ed4a819d">
              När det gäller just det avbrutna projektet Archer vill jag upprepa
              det som jag har sagt, och det är att detta måste komma till en
              lösning som inte innebär ytterligare förseningar för Försvarsmakten
              och därmed utvecklandet och uppbyggandet av att stärka vår försvarsförmåga
              och den operativa effekten. Det ska inte heller uppstå fördyringar
              till följd av detta. Det är vi mycket tydliga med och kommer att
              fortsätta att vara mycket tydliga med.
            </seg>
            <seg n="1eb2d046">
              Självklart måste det under tidens gång göras analyser av både
              det rättsliga läget och om detta påverkar leveranstakten. Men
              utgångspunkten i detta från svensk sida är alltså tidsplanen som
              redan är försenad, men det får inte innebära ytterligare förseningar.
              Det andra är att det inte ska innebära fördyringar till följd
              av Norges avhopp.
            </seg>
          </u>
          <note n="70bd9915">
            Överläggningen var härmed avslutad.
          </note>
          <note n="63120809">
            Ajournering
          </note>
          <note n="0ed0fc22">
            Kammaren beslutade kl. 13.44 på förslag av tredje vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <u who="karin_enström_minister_2012" xml:id="i-786c040eb7514168-1" n="56c40e51" prev="i-d0279b5645a47080-1">
            <seg n="f4cee9b7">
              Återupptagna förhandlingar
            </seg>
            <seg n="702141fb">
              En fråga ska vara av övergripande och allmänpolitiskt slag eller
              avse ett ämne som faller inom statsrådets ansvarsområde och rör
              dennes tjänsteutövning. Näringsminister Annie Lööf besvarar såväl
              allmänpolitiska frågor som frågor inom sitt eget ansvarsområde.
            </seg>
            <seg n="2a43bc5a">
              Finansieringen av bolagsskattesänkningen
            </seg>
          </u>
          <note n="58b6b030">
            Förhandlingarna återupptogs kl. 14.00.
          </note>
          <note n="b67c8c86">
            9 § Frågestund
          </note>
          <note n="b7f5d49c">
            Anf. 33 TREDJE VICE TALMANNEN:
          </note>
          <note n="5bbbaef2">
            Jag vill hälsa statsråden välkomna. Frågor besvaras i dag av
            näringsminister Annie Lööf, finansminister Anders Borg, statsrådet
            Birgitta Ohlsson, statsrådet Anna-Karin Hatt och miljöminister
            Lena Ek.
          </note>
          <note type="speaker" n="38e1f442">
            Anf. 34 FREDRIK OLOVSSON (S):
          </note>
          <u who="fredrik_olovsson_d8689d" xml:id="i-f47f48b1f2294631-0" n="f0b249e5">
            <seg n="07d22048">
              Herr talman! Regeringens expertmyndighet, Ekonomistyrningsverket,
              varnar för att underskottet i de offentliga finanserna ökar kraftigt
              i år och riskerar att bli det största sedan 1990-talet. En orsak
              till det, menar verket, är den stora bolagsskattesänkning som
              regeringen genomförde i budgeten för förra året. Anders Borg påstod
              då att hälften av skattesänkningen var finansierad. Men nu säger
              Ekonomistyrningsverket att 6 miljarder saknas i det som då var
              finansministerns kalkyl.
            </seg>
            <seg n="83a7701b">
              Jag undrar förstås om Anders Borg delar expertmyndighetens uppfattning.
              Kom finansministern och regeringen till riksdagen med en fuskfinansiering
              som nu ökar underskottet i de offentliga finanserna?
            </seg>
          </u>
          <note type="speaker" n="af988270">
            Anf. 35 Finansminister ANDERS BORG (M):
          </note>
          <u who="anders_borg_minister_2006" xml:id="i-05edfb762ceb822c-10" n="30e36f94">
            <seg n="b5971e27">
              Herr talman! Fredrik Olovsson ställer en fråga som rör vad som
              hände med bolagsskatten under 2012. Skatteintäkterna för 2012
              i den taxering som har gjorts har, som flera myndigheter påpekat,
              förmodligen blivit lägre än vad vi hade trott. Då väcker Fredrik
              Olovsson hypotesen att det beror på att de regler som trädde i
              kraft den 1 januari 2013 inte har fungerat. Det är en tänkbar
              hypotes; man kan tro att det förhåller sig på det sättet.
            </seg>
            <seg n="6d12b30f">
              En alternativ hypotes skulle kunna vara att vi har haft en ekonomisk
              kris i Europa med två år av recession. Vi har alltså haft fallande
              tillväxt både 2012 och 2013, vilket har påverkat att till exempel
              våra företags försäljning till europeiska länder har varit relativt
              måttlig och industrin följaktligen inte har tjänat så mycket pengar.
              Det kan då ha påverkat skatteintäkterna för 2012. Men jag har
              ännu inte sett någon taxering för 2013. Den görs under 2014, då
              de nya reglerna tillämpas för första gången.
            </seg>
            <seg n="df308475">
              Jag är naturligtvis glad över att Fredrik Olovsson har en sådan
              framsynthet att han redan nu kan se hur den taxeringen fungerar.
              Vi andra får nog vänta tills den är genomförd.
            </seg>
          </u>
          <note type="speaker" n="80fc6169">
            Anf. 36 FREDRIK OLOVSSON (S):
          </note>
          <u who="fredrik_olovsson_d8689d" xml:id="i-f47f48b1f2294631-1" n="f0b249e5">
            <seg n="28e0399b">
              Herr talman! Det är inte jag som säger det här, Anders Borg.
              Det är din egen myndighet, Ekonomistyrningsverket. Och det handlar
              inte om bolagsskatteintäkterna totalt sett, utan det handlar om
              just den finansiering som du kom till riksdagen med. Du påstod
              att den skulle ge 9 miljarder, men Ekonomistyrningsverket säger
              nu att den bara ger 6 miljarder.
            </seg>
            <seg n="415aff96">
              Min fråga är fortfarande: Delar du Ekonomistyrningsverkets uppfattning
              att du kom till riksdagen med en fuskfinansiering på 6 miljarder
              som nu ökar underskottet i de offentliga finanserna?
            </seg>
          </u>
          <note type="speaker" n="5e0b9417">
            Anf. 37 Finansminister ANDERS BORG (M):
          </note>
          <u who="anders_borg_minister_2006" xml:id="i-05edfb762ceb822c-11" n="30e36f94">
            <seg n="06872cc1">
              Herr talman! Låt mig vara tydlig med kronologin här, för det
              är uppenbarligen den som är Fredrik Olovssons svårighet.
            </seg>
            <seg n="7777219f">
              Vi talar om taxeringsutfallet för 2012. Det är alltså de vinster
              som företagen gjort under 2012 som taxerats under 2013 som förmodligen
              har blivit lägre än vad vi trott.
            </seg>
            <seg n="3ec00e7d">
              Vi har skärpt regelverket. Det nya regelverket trädde i kraft
              den 1 januari 2013. Det finns ingen som kan ha en uppfattning
              om regelverket har fungerat eller inte förrän vi har gjort taxeringen
              för 2013 under 2014.
            </seg>
            <seg n="4eb91e6a">
              Fredrik Olovsson kommer säkert att återkomma till den här diskussionen
              hösten 2014, när jag som finansminister kan ha en möjlighet att
              besvara frågan om hur taxeringen för 2013 såg ut. Men innan vi
              är framme vid den är det nog kronologin här som Fredrik Olovsson
              får reda ut.
            </seg>
            <seg n="2c9c56aa">
              EU:s energi- och klimatmål
            </seg>
          </u>
          <note type="speaker" n="72015de7">
            Anf. 38 ÅSA ROMSON (MP):
          </note>
          <u who="asa_romson_0ca12e" xml:id="i-16ec4fc45cf7b750-0" n="29e5df46">
            <seg n="20109bbb">
              Herr talman! I går beslöt Europaparlamentet att EU:s energi-
              och klimatmål för 2030 ska vara tre kombinerade, kraftfulla och
              bindande mål.
            </seg>
            <seg n="a98fb0d3">
              Vi har i Sverige under lång tid berett frågan om vilken syn vi
              bör ha på EU:s energi- och klimatmål. Energimyndigheten kom redan
              i somras med sitt svar, att det är bra att ha tre kombinerade
              och ambitiösa klimatmål, både för klimatagendan och för omställningen
              av energisektorn, för en framtidsinriktad bransch, som ger både
              bättre hälsoeffekter och större jobbmöjligheter i Europa.
            </seg>
            <seg n="2fe79b15">
              Svenska regeringen har hittills inte kunnat säga vad man föredrar
              för klimatmål för 2030, så min enkla fråga här ställer jag till
              Annie Lööf, om hon i dag kan berätta hur regeringen ställer sig
              till klimat- och energimålen, som är en kombinerad miljö-, energi-
              och i högsta grad statsrelevant fråga.
            </seg>
            <seg n="c35e065a">
              Jag hävdar att det är en allmän fråga som borde besvaras av Annie
              Lööf, eftersom vare sig klimatministern eller energiministern
              till fullo äger denna fråga.
            </seg>
          </u>
          <note type="speaker" n="237452a1">
            Anf. 39 Miljöminister LENA EK (C):
          </note>
          <u who="lena_ek_minister_2011" xml:id="i-05edfb762ceb822c-12" n="17074a3f">
            <seg n="cbef6264">
              Herr talman! Regeringen välkomnar självfallet kommissionens förslag
              till samlat ramverk för klimat- och energipolitiken för 2030.
              Detta kommer att bli föremål för diskussion vid Europeiska rådets
              möte i mars eller möjligen i juni. Vi vet inte än hur tidsplaneringen
              ser ut. Den har inte kommissionen fastställt.
            </seg>
            <seg n="a4dcf53c">
              EU behöver befästa sitt ledarskap. EU behöver agera kraftfullt
              för att vi konstruktivt ska kunna förhandla fram till dess att
              vi får ett globalt klimatavtal i Paris 2015. Och det finns en
              uppenbar koppling mellan vad EU gör och hur vi kan driva klimatförhandlingarna.
            </seg>
            <seg n="849e919f">
              Regeringen ställer sig bakom ett ambitiöst och bindande klimatmål
              till 2030 som bidrar till att målet för 2050 kan uppfyllas på
              ett kostnadseffektivt sätt och i linje med vad som är en rimlig
              eller rättvis andel för EU för att hålla den globala uppvärmningen
              under två grader. En total ambitionsnivå om 40 procents reduktion
              till 2030 är för låg för att åstadkomma detta, och det har regeringen
              framfört till EU-kolleger och EU-kommissionen i beredning av de
              nuvarande förslagen.
            </seg>
          </u>
          <note type="speaker" n="239b1e12">
            Anf. 40 ÅSA ROMSON (MP):
          </note>
          <u who="asa_romson_0ca12e" xml:id="i-16ec4fc45cf7b750-1" n="29e5df46">
            <seg n="e9f9b809">
              Herr talman! Jag noterar att alliansregeringen i samlad form
              fortfarande duckar i denna fråga, för det som miljöminister Lena
              Ek svarar på är bara frågan om klimatmålet, och detta är det minst
              kontroversiella just nu. Parlamentet ställer sig också bakom minst
              minus 40 procent.
            </seg>
            <seg n="752dec84">
              Det som är relevant att diskutera är de tre målen för energieffektivisering
              för att stödja förnybar energi och för att få folkhälsa och jobb
              att gå före kärnkraftsagendan och agendan om fossil energi i Europa.
            </seg>
            <seg n="6ef10347">
              Jag noterar att Lena Eks, Annie Lööfs och Anna-Karin Hatts partikamrat
              i EU-parlamentet i går röstade på samma förslag som den gröna
              gruppen, det vill säga en riktigt ambitiös och sammanhållen energi-
              och klimatpolitik för Europa. Det är tråkigt att Sveriges regering
              i dag inte ens har ett svar på vad de tycker.
            </seg>
          </u>
          <note type="speaker" n="63782a6c">
            Anf. 41 Miljöminister LENA EK (C):
          </note>
          <u who="lena_ek_minister_2011" xml:id="i-05edfb762ceb822c-13" n="17074a3f">
            <seg n="962a3a5d">
              Herr talman! Den här frågan har beretts av kommissionen sedan
              2011. Det finns tre olika dokument som har cirkulerat sektorsvis.
              Det handlar om klimat, det handlar om energi och det handlar om
              transporter. Regeringen har ställt sig bakom samtliga dessa.
            </seg>
            <seg n="d8254a4e">
              Dessutom har EU-kommissionären Hedegaard lämnat en grönbok som
              handlar om vägen från nu och fram till 2050. Där finns ett antal
              milstolpar uppräknade som regeringen har ställt sig bakom.
            </seg>
            <seg n="d1e4a3e1">
              Slutligen skickade vi, som ett av de första länderna, ett brev
              till kommissionen före jul där vi påtalade att det är viktigt
              att EU har en stark ambition eftersom klimatfrågan är en oerhört
              viktig fråga.
            </seg>
            <seg n="2351ffaf">
              Jag är väldigt glad att Centerpartiets Kent Johansson, som nu
              ska förhandla för den liberala gruppen i de här frågorna, har
              intagit en tydlig ståndpunkt i frågan.
            </seg>
            <seg n="5da1fc8a">
              Miljöaspekter vid byggande av bostäder
            </seg>
          </u>
          <note type="speaker" n="32e5f036">
            Anf. 42 OSKAR ÖHOLM (M):
          </note>
          <u who="oskar_oholm_1b5cdf" xml:id="i-6cb1281941122d45-0" n="6659fc3d">
            <seg n="9517a4d8">
              Herr talman! Jag har också en fråga till miljöministern.
            </seg>
            <seg n="351356e8">
              Vi befinner oss nu mitt uppe i ett ganska intensivt arbete, både
              i regeringen och i riksdagen, med att skapa fler bostäder i Sverige.
              Glädjande nog tar vi ett helhetsgrepp och går igenom både regler
              och förenklingar på det område som bostadsministern ägnar sig
              åt men också på andra områden som andra delar av regeringen arbetar
              med. En sådan del är miljöbalkens bestämmelser om hushållning
              med mark och vatten, de så kallade riksintressena.
            </seg>
            <seg n="80352274">
              Många har påtalat att det system som har funnits länge i Sverige
              har lett till att det är ganska vaga beskrivningar som inte är
              speciellt väl definierade. Många av dem är dessutom inte heller
              uppdaterade på väldigt länge.
            </seg>
            <seg n="d51fc6fa">
              Det är glädjande att se att en utredning är tillsatt för att
              se över detta och hur man ska hitta balansen. Jag till fråga miljöministern
              vilka förväntningar hon har på utredningen och hur vi hittar balansen
              mellan det som är skyddsvärt och det övergripande målet att skapa
              fler bostäder.
            </seg>
          </u>
          <note type="speaker" n="23aee18c">
            Anf. 43 Miljöminister LENA EK (C):
          </note>
          <u who="lena_ek_minister_2011" xml:id="i-05edfb762ceb822c-14" n="17074a3f">
            <seg n="d387c7e4">
              Herr talman, ärade åhörare och ärade ledamöter! Jag är mycket
              glad att Oskar Öholm tar upp den här frågan. Det låter som en
              väldigt teoretisk fråga. Men i praktiken är avvägningen mellan
              olika riksintressen och det man vill göra i nationell, regional
              eller kommunal planering avgörande för var vi ska ha skolor, var
              det ska byggas bostäder och vilka miljöintressen som ska kunna
              skyddas. Därför har diskussionen varit livlig.
            </seg>
            <seg n="42b5b19d">
              Jag är glad att vi nu har en särskild utredare på plats som ska
              göra en översyn av reglerna som finns i 3 och 4 kap. miljöbalken.
              Utredaren ska föreslå sådana ändringar som ger ett system för
              hushållning med mark- och vattenområden, särskilda områden av
              riksintresse och att allting är ändamålsenligt, anpassningsbart
              över tiden och fokuserat på väsentliga och aktuella behov.
            </seg>
            <seg n="926acd47">
              När vi talar om aktuella behov är just bostadspolitiken ett väldigt
              tydligt aktuellt behov. Där ska det komma ett tidigare delbetänkande
              just för att belysa de frågorna.
            </seg>
          </u>
          <note type="speaker" n="977bc068">
            Anf. 44 OSKAR ÖHOLM (M):
          </note>
          <u who="oskar_oholm_1b5cdf" xml:id="i-6cb1281941122d45-1" n="6659fc3d">
            <seg n="9854073f">
              Herr talman! Tack för svaret, miljöministern! Det är precis som
              ministern påpekar. Ibland kan det låta som väldigt teoretiska
              diskussioner. Samtidigt finns de exempel man hör. På en del håll
              i landet har man stora planer. Ibland konstaterar man att hela
              kommunen är utpekad på olika sätt som riksintresse för olika saker.
            </seg>
            <seg n="d1b5414d">
              Det gäller att hitta balansen. Å ena sidan tror jag att vi alla
              kan vara överens om att det finns stora delar, platser, områden
              och verksamheter där staten och vi alla har ett genuint intresse
              av att vi gör det lite svårt att exploatera där eller att göra
              andra saker. Men det måste också fungera just med de olika typerna.
            </seg>
            <seg n="442238f4">
              En följdfråga till miljöministern är om hon ser att det är några
              delar av riksintressena som är mer problematiska än andra.
            </seg>
          </u>
          <note type="speaker" n="5db0558e">
            Anf. 45 Miljöminister LENA EK (C):
          </note>
          <u who="lena_ek_minister_2011" xml:id="i-05edfb762ceb822c-15" n="17074a3f">
            <seg n="f1ef7e6b">
              Herr talman! Det vore ganska osjyst att uttala sig om det när
              vi precis har tillsatt en utredare som har fått ett utredningsdirektiv
              som är rätt innehållsrikt.
            </seg>
            <seg n="7e065588">
              Vi ser på olika håll i olika kommuner att man diskuterar just
              motsättningar mellan bevarandeintressen, olika naturtyper, kulturella
              värden och det alldeles befogade intresse som människor har att
              det ska finnas en bostad och att det ska finnas olika sorters
              bostäder eller äldreboende.
            </seg>
            <seg n="19739eea">
              Det har visat sig att de regler vi har inte fungerar optimalt.
              Det finns en stor diskussion i många regioner och i många kommuner.
              Därför är det väldigt bra att man tittar igenom detta på ett systematiskt
              sätt och ser hur vi avväger balanserna mellan olika riksintressen
              och ser till att det blir bra system för dialog. Man måste alltid
              kompromissa när det handlar om sådana här frågor.
            </seg>
            <seg n="b16273b4">
              I några kommuner, men inte i alla, är det väldiga problem med
              bostadsbyggande. Vi tar därför den delen först i utredningsarbetet.
            </seg>
            <seg n="3ddf2183">
              Stödet till kvinnojourer
            </seg>
          </u>
          <note type="speaker" n="514d591b">
            Anf. 46 MARKUS WIECHEL (SD):
          </note>
          <u who="markus_wiechel_ae69d7" xml:id="i-f49b4448326a7e20-0" n="cfdb73bc">
            <seg n="bc7362fa">
              Herr talman! Jag har en fråga till demokratiminister Birgitta
              Ohlsson alternativt Annie Lööf angående regeringens satsning för
              utsatta kvinnor.
            </seg>
            <seg n="f75fbbbb">
              I en debattartikel i september lovade Maria Arnholm och Maria
              Larsson en fördubbling av resurserna till kvinnojourerna. Trots
              detta löfte har regeringen valt att dra in stödet till Terrafem,
              som driver Sveriges enda rikstäckande telefonjour för kvinnor
              av utländsk härkomst.
            </seg>
            <seg n="33d7c69a">
              Kvinnor i behov kan ringa dit, och samtalet registreras inte
              och syns inte på telefonräkningarna. Terrafem driver även en juristjour
              som erbjuder stödlägenheter. På grund av att regeringen väntas
              dra in stödet kan de tvingas lägga ned.
            </seg>
            <seg n="191375a6">
              Min fråga är hur regeringen i ena sekunden kan lova en fördubbling
              av stödet till kvinnojourerna och i andra sekunden dra in stödet.
            </seg>
          </u>
          <note type="speaker" n="1e5d3532">
            Anf. 47 Näringsminister ANNIE LÖÖF (C):
          </note>
          <u who="annie_lööf_minister_2011" xml:id="i-05edfb762ceb822c-16" n="077b1231">
            <seg n="9332740f">
              Herr talman! För hela alliansregeringen är jämställdhetsfrågan
              oerhört viktig. Under den tid vi suttit vid makten har vi tiodubblat
              anslaget för jämställdhet om man jämför med perioden 2003–2006.
              Att hjälpa utsatta kvinnor som flyr från våld inom hemmets fyra
              väggar är självklart prioriterat. Där har vi gjort förstärkningar.
              Jag vet också att statsministern har ett engagemang i dessa frågor
              för att stärka den fina verksamhet som kvinnojourer gör runt om
              i hela landet.
            </seg>
          </u>
          <note type="speaker" n="17c6fa40">
            Anf. 48 MARKUS WIECHEL (SD):
          </note>
          <u who="markus_wiechel_ae69d7" xml:id="i-f49b4448326a7e20-1" n="cfdb73bc">
            <seg n="34f4c650">
              Herr talman! Tack för svaret! Terrafem och liknande verksamheter
              gör väldigt mycket för kvinnor. Jag tyckte inte riktigt att jag
              fick svar på frågan hur man kan välja att dra in stödet när man
              tidigare har lovat ett fördubblat stöd för den sortens verksamhet.
            </seg>
            <seg n="92455e18">
              Min följdfråga till ministern är: Vad avser regeringen att göra
              för att stötta den här typen av verksamheter mer?
            </seg>
          </u>
          <note type="speaker" n="ccc0b5a8">
            Anf. 49 Näringsminister ANNIE LÖÖF (C):
          </note>
          <u who="annie_lööf_minister_2011" xml:id="i-05edfb762ceb822c-17" n="077b1231">
            <seg n="62998443">
              Herr talman! Sveriges kvinnojourer runt om i landet gör en fantastisk
              insats varje dag inte minst för de kvinnor som drabbas och flyr
              undan våld och förtryck i hemmet. Det är ofta en finansiering
              som bygger på ideella krafter och kommunens pengar men i vissa
              fall också på statliga anslag.
            </seg>
            <seg n="b925b978">
              Under vår tid då vi har varit med och styrt Sverige har vi ökat
              anslaget totalt sett för jämställdhetspolitiken. Det finns ingen
              ambition från vår sida att dra ned dessa anslag utan vi ska bibehålla
              detta.
            </seg>
            <seg n="bd0dd387">
              Jag vill be frågeställaren att ställa den specifika frågan till
              ansvarig minister för att få ett mer fullödigt svar på hur just
              den här frågan kommer att hanteras framöver i regeringen.
            </seg>
            <seg n="83044c29">
              Solenergi
            </seg>
          </u>
          <note type="speaker" n="e2fd9f8d">
            Anf. 50 JENS HOLM (V):
          </note>
          <u who="jens_holm_726eb1" xml:id="i-ee23204d78de900d-0" n="15b8ee0b">
            <seg n="0ab9dad3">
              Herr talman! Jag har en fråga till energiminister Anna-Karin
              Hatt.
            </seg>
            <seg n="ed397a69">
              Vi var båda i går på invigningen av solparken utanför Västerås,
              Nordens största solenergianläggning. Jag delar fullt ut din spännande
              vision om att i framtiden kan så mycket som två tredjedelar av
              vår elkonsumtion komma från el från solenergin.
            </seg>
            <seg n="69177c42">
              För att skynda på produktionen av förnybar energi lade ni nyligen
              fram förslaget om skattereduktion för mikroproduktion av förnybar
              el. Det är bra med stimulans för till exempel våra villaägare
              att lägga solceller på sina tak.
            </seg>
            <seg n="fffda0d5">
              Varför utesluts alla som är hyresgäster, som kan vara andelsägare
              i förnybar energi? Varför är det så stora begränsningar i ert
              förslag att det knappast lönar sig för våra stora bostadsbolag,
              till exempel allmännyttan, att bygga ut solenergi och lägga ut
              solpaneler på sina tak?
            </seg>
          </u>
          <note type="speaker" n="5343d06e">
            Anf. 51 Statsrådet ANNA-KARIN HATT (C):
          </note>
          <u who="anna-karin_hatt_minister_2011" xml:id="i-05edfb762ceb822c-18" n="f846f0ec">
            <seg n="29149dc4">
              Herr talman! Det stämmer att i går invigdes Nordens största solpark
              utanför Västerås. Det kommer att bli en viktig referensanläggning
              för många som går i liknande funderingar framöver.
            </seg>
            <seg n="7091bfb8">
              Det stämmer att jag sade att IEA, som är de som kan energifrågorna
              internationellt allra bäst, pekade på att med fallande priser
              på solceller och bättre möjligheter att ta vara på solens energi
              skulle två tredjedelar av världens samlade elbehov kunna komma
              från solen till år 2060. Hur det blir återstår att se.
            </seg>
            <seg n="c10c0cec">
              Det stämmer också som Jens Holm sade att regeringen alldeles
              nu har lagt fram förslag om sänkt skatt för mikroproduktion av
              förnybar el. Det förslaget syftar till att en villaägare, en lantbrukare,
              en småföretagare eller en som äger en mindre industrifastighet
              som håller sig inom reformens ramar ska kunna göra ett skatteavdrag
              på sin skatt och få upp till 18 000 kronor i sänkt skatt förutsätt
              att de producerar småskalig förnybar el.
            </seg>
          </u>
          <note type="speaker" n="d906301a">
            Anf. 52 JENS HOLM (V):
          </note>
          <u who="jens_holm_726eb1" xml:id="i-ee23204d78de900d-1" n="15b8ee0b">
            <seg n="8907ba04">
              Herr talman! Det är inte så dumt för till exempel våra villaägare
              att de kan få en skattereduktion på 18 000 kronor om de levererar
              förnybar energi. Men hur är det med alla hyresgäster som inte
              kan lägga upp solceller på taket?
            </seg>
            <seg n="b9f601f8">
              De kan i stället bli andelsägare i till exempel vindkooperativ
              eller solenergikooperativ. Borde inte också de kunna få göra en
              reduktion eller få någon form av förmån för sitt bidrag till utbyggnaden
              av förnybar energi?
            </seg>
            <seg n="a4ae7631">
              Som jag sade tidigare finns i det förslag som regeringen har
              lagt fram stora begränsningar. Det lönar sig till exempel inte
              för våra allmännyttiga bostadsbolag som har gigantiska takytor
              där de kan lägga ut solpaneler på taken och producera solenergi.
            </seg>
            <seg n="8485f24c">
              Jag talade med Miljöförvaltningen i Helsingforss stad. De har
              en jätteambitiös plan för att lägga ut solceller på taken i Helsingfors.
              Men det nuvarande systemet hämmar dem att göra det för att det
              är så begränsat att de allmännyttiga bostadsbolagen inte är intresserade
              av att dra nytta av systemet.
            </seg>
          </u>
          <note type="speaker" n="f956cd65">
            Anf. 53 Statsrådet ANNA-KARIN HATT (C):
          </note>
          <u who="anna-karin_hatt_minister_2011" xml:id="i-d0279b5645a47080-2" n="f846f0ec" next="i-786c040eb7514168-2">
            <seg n="ae66240f">
              Herr talman! Det är intressant att Jens Holm klagar över att
              det är en begränsad reform. De facto fick regeringen en utredning
              som föreslog att vi skulle sänka skatten med 6 000 kronor per
              år för småskalig förnybar elproduktion. Vi valde i höstas att
              höja det till 12 000 kronor när vi aviserade reformen i budgeten.
            </seg>
            <seg n="73227cc9">
              Nu har vi kunnat gå vidare i regeringen och säger: Låt oss höja
              ambitionsnivån. Låt oss tillåta lite större anläggningar i reformen
              så att man kan få göra avdrag för upp till 30 000 kilowattimmar
              och därmed kunna få en skattereduktion med upp till 18 000 kronor
              per år.
            </seg>
            <seg n="dccae2db">
              Det kommer att leda till att många väljer att sätta upp solceller
              på villataket, ett mindre vindkraftverk på den egna lantbruksfastigheten
              eller någon annan typ av förnybar elproduktion.
            </seg>
            <seg n="83e23657">
              När det gäller annan förnybar elproduktion finns det andra system
              för att stödja detta, inte minst elcertifikatssystemet, som är
              designat för storskalig förnybar elproduktion. Det vi vill göra
              med just denna reform är att stimulera enskilda som längtar efter
              att kunna göra en miljöinsats samtidigt som de kan få kontroll
              över sina energikostnader. Det är syftet med den sänkta skatten
              för småskalig förnybar elproduktion.
            </seg>
            <seg n="e9db0421">
              Idrottslyftet och friluftsrörelsen
            </seg>
          </u>
          <note n="67bc4c8f">
            Anf. 54 ANITA BRODÉN (FP):
          </note>
          <u who="anna-karin_hatt_minister_2011" xml:id="i-786c040eb7514168-2" n="f846f0ec" prev="i-d0279b5645a47080-2">
            <seg n="008accbd">
              Herr talman! Jag skulle vilja ställa min fråga till miljöministern.
            </seg>
            <seg n="79c91e69">
              Den 16 januari frågade jag kultur- och idrottsministern om hon
              var beredd att bredda Idrottslyftet genom att inkludera friluftsrörelsen.
              Jag fick då ett mycket positivt svar. Jag informerades om den
              dialog som förs med Riksidrottsförbundet och med Friluftsfrämjandet.
            </seg>
            <seg n="f0c25ef2">
              Friluftsrörelsen ligger under Miljödepartementet, och där är
              miljöministern högst ansvarig. Jag är mycket intresserad av att
              höra hur miljöministern bedömer möjligheterna att ta ett steg
              till utöver den friluftsproposition som är lagd. Hur kan man medverka
              till ett ordentligt friluftslyft?
            </seg>
          </u>
          <note type="speaker" n="2193dcd9">
            Anf. 55 Miljöminister LENA EK (C):
          </note>
          <u who="lena_ek_minister_2011" xml:id="i-d0279b5645a47080-3" n="17074a3f" next="i-786c040eb7514168-3">
            <seg n="bf5f4217">
              Herr talman, ärade åhörare och ärade ledamöter! Jag tycker att
              det är en intressant fråga som Anita Brodén ställer. Vi vet att
              idrottsrörelsen får drygt 1,7 miljarder om året och har oerhört
              många engagerade ledare, engagerade föräldrar och engagerade ledamöter
              i de olika föreningarna som också är mycket intresserade av friluftsliv.
              Samtidigt har vi under alliansregeringen skapat en ny friluftspolitik.
              Det finns särskilda anslag. Själva området hör hemma under Naturvårdsverket,
              som det ser ut just nu.
            </seg>
            <seg n="1a748f51">
              Här finns naturligtvis väldiga möjligheter att samarbeta. Jag
              skulle verkligen vilja se ett utökat samarbete, så jag kommer
              att ta kontakt med kulturministern för att vi ska kunna starta
              arbetet.
            </seg>
          </u>
          <note n="435d52d8">
            Anf. 56 ANITA BRODÉN (FP):
          </note>
          <u who="lena_ek_minister_2011" xml:id="i-786c040eb7514168-3" n="17074a3f" prev="i-d0279b5645a47080-3">
            <seg n="f5c6c09b">
              Herr talman! Jag vill verkligen tacka för det positiva svar som
              jag har fått också från miljöministern. I morgon inleds vinterspelen,
              som vi alla vet. Idrotten står då på ett naturligt sätt i centrum.
              Men vi vet också att det inte ska, och absolut inte bör, råda
              någon motsättning mellan idrotts- och friluftsrörelsen. Många
              aktiva idrottsutövare har en gång startat sin karriär inom friluftsrörelsens
              verksamhet och kommer förmodligen också efter avslutad karriär
              att återgå till friluftsrörelsen.
            </seg>
            <seg n="c0f92533">
              Jag ser fram emot den kontakt som miljöministern nu har lovat
              ta med idrotts- och kulturministern, och jag hoppas att det ska
              bli steg två som nu tas för att också friluftsrörelsen ska inkluderas
              i Idrottslyftet. Då möter vi de två miljoner medlemmar som finns
              i friluftsrörelsen, och vi lyfter fram de 75 000 anställda som
              finns med allt vad det genererar.
            </seg>
          </u>
          <note type="speaker" n="19dc910b">
            Anf. 57 Miljöminister LENA EK (C):
          </note>
          <u who="lena_ek_minister_2011" xml:id="i-05edfb762ceb822c-19" n="17074a3f">
            <seg n="dfa67b98">
              Herr talman! Vi vet att friluftsrörelsen har nästan två miljoner
              medlemmar och häpnadsväckande 60 miljoner aktivitetstimmar. De
              gör en enorm insats för fysisk aktivitet och hälsa. Vi vet också
              mer och mer om sambandet mellan att röra på sig och olika hälsofrågor.
              Detta är viktigt.
            </seg>
            <seg n="6fc5b06c">
              Det är som Anita Brodén säger: Det första steget till samarbete
              mellan de två olika sektorerna togs i och med Idrottslyftet för
              ett par år sedan. Där började samarbetet med svenskt friluftsliv
              och olika förbund. Andra samarbeten som har initierats sker med
              Friluftsfrämjandet, Svenska Orienteringsförbundet och inte minst
              Svenska Livräddningssällskapet. Här ser jag att det finns mycket
              arbete framöver som gynnar folkhälsan, idrotten och friluftslivet
              men framför allt livskvaliteten för människor i vårt land.
            </seg>
            <seg n="025ed424">
              Jag kommer att arbeta för att vi kan bredda och fördjupa samarbetet.
            </seg>
            <seg n="199530d2">
              Elprisets konsekvenser för företagen
            </seg>
          </u>
          <note type="speaker" n="23c56720">
            Anf. 58 CARINA ADOLFSSON ELGESTAM (S):
          </note>
          <u who="carina_adolfsson_elgestam_ea0148" xml:id="i-12fb65ac3ea4efc2-2" n="43b3dfc9">
            <seg n="833bb87e">
              Herr talman! Vi har en inre marknad inom EU. Där kan varor, tjänster,
              personer och kapital röra sig fritt. Vi har också ett frihandelsområde.
              Men det finns ett område som tydligen inte omfattas av vare sig
              den inre marknadens olika regler eller frihandelsområdet. Det
              är el och elpriser.
            </seg>
            <seg n="f2e55ca1">
              Vi har i dag i Sverige en indelning i elprisområden. Det skiljer
              i hur mycket man betalar mellan de olika elprisområdena per kund.
              För många små och medelstora företag är detta ett problem. Om
              det skiljer 1 öre kan det handla om 100 000 kronor för ett företag.
            </seg>
            <seg n="276be668">
              Vad avser Anna-Karin Hatt att göra för att det ska råda konkurrensneutralitet
              mellan företagen?
            </seg>
          </u>
          <note type="speaker" n="4a9e5300">
            Anf. 59 Statsrådet ANNA-KARIN HATT (C):
          </note>
          <u who="anna-karin_hatt_minister_2011" xml:id="i-05edfb762ceb822c-20" n="f846f0ec">
            <seg n="34ccad87">
              Herr talman! Den ordning som råder i Sverige sedan en tid tillbaka
              – ungefär ett och ett halvt år – är att Sverige precis som våra
              nordiska grannläder är indelat i elprisområden.
            </seg>
            <seg n="f2adff6c">
              Skälet till att Svenska kraftnät gjorde denna förändring var
              att Sverige hade fått en klagan inför EU-kommissionen. Man ansåg
              att Sverige bröt mot den fria rörligheten när vi helt enkelt stoppade
              elen vid gränsen i lägen där vi hade en stor inhemsk konsumtion
              och en för liten inhemsk produktion. Då valde Svenska kraftnät
              att begränsa överföringen till andra länder för att säkra den
              svenska försörjningstryggheten.
            </seg>
            <seg n="0d2c170f">
              Man bedömde att detta stred mot regelverket på den inre marknaden
              och krävde att Sverige skulle vidta åtgärder för att hantera detta
              så att vi levde upp till de regler vi har anslutit oss till i
              fördraget. Det var då Svenska kraftnät valde att införa elprisområdena.
            </seg>
            <seg n="b0675cdc">
              Det fanns en stor farhåga innan reformen infördes: att detta
              skulle komma att leda till stora prisskillnader mellan elområdena.
              Vi kan nu, när vi har följt reformen sedan den infördes, konstatera
              att prisskillnaderna mellan elområdena har varit små under merparten
              av alla dagar sedan reformen infördes.
            </seg>
          </u>
          <note type="speaker" n="cf5fb784">
            Anf. 60 CARINA ADOLFSSON ELGESTAM (S):
          </note>
          <u who="carina_adolfsson_elgestam_ea0148" xml:id="i-12fb65ac3ea4efc2-3" n="43b3dfc9">
            <seg n="5dfca60c">
              Herr talman! Även om det är små skillnader i dagsläget kan 1
              öres skillnad ändock handla om 100 000 kronor. För ett elintensivt,
              litet företag är det ganska mycket pengar. Om det går upp till
              5 öres skillnad, vilket det gör ibland, handlar det om 500 000.
              Det är ganska mycket pengar när man konkurrerar i en globaliserad
              värld och det är olika prisbilder.
            </seg>
            <seg n="2ffd0221">
              Det känns lite grann som att regeringen har tagit ett kliv bakåt
              – mer än flera hundra år – med tanke på att det blir lite som
              att införa tull igen för företag i vissa delar av vårt land.
            </seg>
            <seg n="c586855d">
              Jag fick inget svar på om ministern avser att vidta några åtgärder
              utifrån konkurrensneutraliteten.
            </seg>
          </u>
          <note type="speaker" n="92ecb3f9">
            Anf. 61 Statsrådet ANNA-KARIN HATT (C):
          </note>
          <u who="anna-karin_hatt_minister_2011" xml:id="i-05edfb762ceb822c-21" n="f846f0ec">
            <seg n="e084c1c8">
              Herr talman! Jag skulle vilja börja med att upplysa frågeställaren
              om att Sverige sedan ett par år tillbaka har rekordlåga elpriser.
              Det beror på flera saker, inte minst att regeringen har satsat
              starkt på att bygga ut elproduktionen i Sverige.
            </seg>
            <seg n="0c9eb04a">
              Förra året hade vi en så god elförsörjning att vi kunde exportera
              20 terawattimmar. Tack vare att vi har byggt ut elproduktionen
              och att vi har god tillgång på el kan vi både se till att svenska
              företag och svenska konsumenter har konkurrenskraftiga elpriser
              och exportera koldioxidsnål el till andra länder på kontinenten.
              Därmed kan vi ersätta smutsig kolkraft som då inte behövs i samma
              utsträckning.
            </seg>
            <seg n="0ba47516">
              Det vi gör ytterligare för att säkra en god konkurrenssituation
              och för att vi ska kunna bibehålla de låga elpriser som hela Sverige
              har är att öka överföringskapaciteten från norr till söder. Vi
              rekordinvesterar i Sydlänken. Vi fortsätter att bygga ut inte
              minst den förnybara elproduktionen i södra Sverige så att vi även
              framöver kan ha en situation där svensk industri och svenska konsumenter
              kan betala ett konkurrenskraftigt och lågt elpris.
            </seg>
            <seg n="df7c0667">
              Sänkningen av restaurangmomsen
            </seg>
          </u>
          <note type="speaker" n="fe2f7f73">
            Anf. 62 PER LODENIUS (C):
          </note>
          <u who="per_lodenius_2b9bcf" xml:id="i-8841f55a231a9328-0" n="a2b58c73">
            <seg n="2c3c6651">
              Herr talman! Jag vill ställa min fråga till näringsminister Annie
              Lööf.
            </seg>
            <seg n="d14ef63b">
              För ett par år sedan sänktes den så kallade restaurangmomsen.
              Det blev då samma momssats på maten som äts i restaurangen och
              bullen som äts i kaféet som på korven eller kaffet som man köper
              på macken.
            </seg>
            <seg n="5d6a2b70">
              Jag har träffat restaurangägare och kaféföreståndare som säger
              att den här justeringen av momssatsen har gjort att de har vågat
              satsa på sitt företag. Men det finns kritik mot att sänkningen
              av restaurangmomsen genomfördes, och det finns förslag från oppositionen
              på att man återigen ska höja den till 25 procent. Kritiken handlar
              bland annat om att sänkningen har inneburit kostnader för samhällskassan
              och att pengarna i stället kunde ha använts till att rikta satsningar
              mot arbetslösheten.
            </seg>
            <seg n="c9232a8e">
              Håller näringsministern med om den här kritiken?
            </seg>
          </u>
          <note type="speaker" n="7ed724a7">
            Anf. 63 Näringsminister ANNIE LÖÖF (C):
          </note>
          <u who="annie_lööf_minister_2011" xml:id="i-05edfb762ceb822c-22" n="077b1231">
            <seg n="6a7fb840">
              Herr talman! När regeringen gjorde satsningen på att halvera
              restaurangmomsen gjorde vi det av framför allt ett skäl, nämligen
              att skapa fler jobb. Jobben kan växa fram antingen genom att priserna
              sjunker och efterfrågan ökar, och därmed behövs det fler i arbete,
              eller genom att man direktanställer eftersom man får ökade marginaler.
            </seg>
            <seg n="8bed7c0a">
              Under de senaste månaderna har några utredningar presenterats.
              Vi var måna om att denna satsning skulle leda till jobb. Bland
              annat har Konjunkturinstitutet visat att 4 000 jobb har vuxit
              fram och priserna sjunkit med 4 procent. Skatteverket har i sin
              slutrapport presenterat att skattefusket har minskat med 700 miljoner
              i den här sektorn. En tillväxtanalys kom i fredags som pekar på
              att nyföretagandet har ökat med 16 procent och att antalet nedlagda
              företag i den här sektorn har minskat. Det är alltså väldigt positiva
              siffror för jobbtillväxten.
            </seg>
          </u>
          <note type="speaker" n="f010737d">
            Anf. 64 PER LODENIUS (C):
          </note>
          <u who="per_lodenius_2b9bcf" xml:id="i-8841f55a231a9328-1" n="a2b58c73">
            <seg n="bed52724">
              Herr talman! Tack, näringsministern, för svaret! Det här handlar
              mycket om ungdomar som jobbar inom restaurang och kafé och så
              vidare. Är det endast en ökning av den så kallade restaurangmomsen
              som skulle kunna innebära försämrade möjligheter för ungdomar
              att komma ut på arbetsmarknaden? Ser ministern några andra hot
              mot de möjligheter för arbete för ungdomar som har skapats de
              senaste åren?
            </seg>
          </u>
          <note type="speaker" n="3c9d3b0f">
            Anf. 65 Näringsminister ANNIE LÖÖF (C):
          </note>
          <u who="annie_lööf_minister_2011" xml:id="i-05edfb762ceb822c-23" n="077b1231">
            <seg n="fb6ef6e4">
              Herr talman! De siffror som Konjunkturinstitutet presenterar
              beskriver 4 000 helårsarbetskrafter. Man beskriver också att de
              jobb som har vuxit fram främst har gått till dem som är unga,
              kommer från andra länder eller är lågutbildade, alltså människor
              som har svårt att etablera sig på arbetsmarknaden.
            </seg>
            <seg n="34c6e852">
              Det här handlar om ifall det blir röda eller svarta siffror i
              bokslutet. Det handlar om ifall vi ska ha kvar restaurangmomsen
              eller om det ska bli uppsägningar. Utöver restaurangmomsen tror
              jag att ungas arbetsgivaravgifter är påtagliga för många företag.
              Det har vi märkt inte minst nu under de senaste veckorna när allt
              fler företagare har engagerat sig i den här frågan. Att höja kostnaderna,
              som oppositionen vill, med 14,4 miljarder är inte småpotatis.
              För en genomsnittlig mataffär innebär enbart arbetsgivaravgifterna
              för unga 340 000 kronor i ökade kostnader. Tuffast är det givetvis
              för restaurangbranschen som både får en fördubbling av arbetsgivaravgiften
              och en fördubbling av restaurangmomsen. Det betyder mycket för
              ungas möjligheter till jobb i framtiden.
            </seg>
            <seg n="efdfcb96">
              Övergödningen av haven
            </seg>
          </u>
          <note type="speaker" n="3066f468">
            Anf. 66 JAN-OLOF LARSSON (S):
          </note>
          <u who="jan-olof_larsson_cfaf57" xml:id="i-969687df47649026-0" n="5b264da8">
            <seg n="187af154">
              Herr talman! Jag vill ställa min fråga till miljöministern. I
              går hade vi en kammardebatt som handlade om övergödningen av haven.
              Jag vet att ministern har prioriterat denna fråga genom att lyfta
              fram satsningar på odling av fångstgrödor, bevarande av kantzoner
              och anläggande av våtmarker. Trots att ministern har prioriterat
              att ta fram dessa åtgärder har hon och regeringen beslutat att
              stoppa stödet till dessa åtaganden.
            </seg>
            <seg n="63da4c79">
              Förutom att detta kommer att innebära svåra ekonomiska konsekvenser
              för den enskilde jordbrukaren är det ett dråpslag för miljöpolitiken
              och arbetet mot övergödning av bland annat Östersjön.
            </seg>
            <seg n="8c0af1ca">
              Vilka åtgärder tänker regeringen vidta för att minimera konsekvenserna
              av det här beslutet?
            </seg>
          </u>
          <note type="speaker" n="f7ddd6c3">
            Anf. 67 Miljöminister LENA EK (C):
          </note>
          <u who="lena_ek_minister_2011" xml:id="i-05edfb762ceb822c-24" n="17074a3f">
            <seg n="99bc116b">
              Herr talman! Jag ska be att få tacka Jan-Olof Larsson för den
              här viktiga frågan.
            </seg>
            <seg n="a076f1e0">
              Jag vill börja med att konstatera hur det ser ut i Östersjön
              och särskilt i Egentliga Östersjön där vi har de största miljöproblemen.
              Där kan vi konstatera att den svenska belastningen av kväve har
              minskat med över 6 000 ton, vilket gör att vi bara har 3 000 ton
              kvar att minska med där. Det här är en bra utveckling. Det räcker
              inte, men vi ska ändå konstatera att utsläppen har gått ned med
              6 000 ton och vi har 3 000 ton kvar.
            </seg>
            <seg n="98926926">
              När det gäller fosfor har utsläppen i Egentliga Östersjön minskat
              med 135 ton, och där har vi kvar någonstans mellan 300 och 400
              ton.
            </seg>
          </u>
          <note type="speaker" n="63cc3678">
            Anf. 68 JAN-OLOF LARSSON (S):
          </note>
          <u who="jan-olof_larsson_cfaf57" xml:id="i-969687df47649026-1" n="5b264da8">
            <seg n="08ec17f9">
              Herr talman! Vi klarar inte miljömålet vad gäller övergödningen
              av våra vatten, och ändå står miljöministern och talar om hur
              bra det ser ut. Det tillförs tusentals ton kväve och fosfor till
              Östersjön varje år. Inget av Helcomländerna har klarat av sina
              mål som man har kommit överens om när det gäller minskning av
              utsläppen. Nu tar regeringen bort satsningar som har varit några
              av de effektivaste medlen för att minimera närsaltutsläppen till
              Östersjön. Man har inget som helst förslag på vad man ska hitta
              på i stället. Inget som helst förslag har man att komma med, trots
              att man inte når målen och trots att inget annat land når de mål
              som de har åtagit sig.
            </seg>
            <seg n="7d16e137">
              Det är inte bra, tycker jag. Något förslag borde miljöministern
              kunna komma med.
            </seg>
          </u>
          <note type="speaker" n="34fe0bb8">
            Anf. 69 Miljöminister LENA EK (C):
          </note>
          <u who="lena_ek_minister_2011" xml:id="i-05edfb762ceb822c-25" n="17074a3f">
            <seg n="095b5a80">
              Herr talman! Jan-Olof Larsson har fel. Utsläppen går ned. Vi
              är inte färdiga utan har ett helt batteri av åtgärder i Helcoms
              Baltic Sea Action Plan. Vi jobbar på ett åtgärdsprogram som ska
              vara inlämnat till EU senast 2015, och vi prioriterar i landsbygdsprogrammet
              så att 70 procent av de pengarna ska användas till miljöersättningar
              med särskild prioritet på biologisk mångfald och minskat läckage
              av näringsämnen. Det finns oerhört många projekt som pågår och
              som kommer att fortsätta under 2014 och kommande år.
            </seg>
            <seg n="c6611ca4">
              Vidare ska 30 procent av gårdsstödet handla om miljöåtgärder.
              Vi har jobbat särskilt med Hanöbukten i två olika utredningar.
              Vi har en stor satsning på lokala vattenvårdsprojekt med 75 miljoner
              kronor från 2014 och framåt. Vi har en satsning på rening av avloppsvatten
              och rötning av stallgödsel, och vi har också en satsning på nya
              avloppsreningsmetoder.
            </seg>
            <seg n="007fd53a">
              Vi har alltså ett helt åtgärdspaket, och jag informerar gärna
              vidare om det framöver.
            </seg>
          </u>
          <note n="8be2f9a2">
            Bisfenol A
          </note>
          <note type="speaker" n="5819c621">
            Anf. 70 HELENA LEANDER (MP):
          </note>
          <u who="helena_leander_075a02" xml:id="i-c2d000d56aee23b4-0" n="9606bef6">
            <seg n="7b5ef6ea">
              Herr talman! Häromdagen gick en grupp forskare ut och varnade,
              återigen, för riskerna med det hormonstörande ämnet bisfenol A.
              Det är ett ämne som bland annat finns i livsmedelsförpackningar
              och i kvitton och som vi därmed lätt kan få i oss.
            </seg>
            <seg n="240b59ae">
              Miljöministern har i olika sammanhang sagt sig vilja förbjuda
              det här ämnet, vilket är jättebra. Men läser man den kemikalieproposition
              som hon lämnade till riksdagen strax före jul ser man att inget
              sådant finns med. Det närmaste man hittar är en utredning som
              ska kartlägga användningen av bisfenol A och uppskatta den totala
              exponeringen i samhället, ett myndighetsuppdrag om bisfenol A
              i dricksvattenledningar och ett resonemang om behovet av nya EU-gränsvärden
              för bisfenoler i material i kontakt med livsmedel.
            </seg>
            <seg n="c7d045a1">
              Det är helt otillräckligt för att skydda inte minst barnen som
              är särskilt känsliga för hormonstörande ämnen. Jag vill därför
              fråga miljöministern när vi får se ett svenskt förbud mot bisfenol
              A.
            </seg>
          </u>
          <note type="speaker" n="b49174d4">
            Anf. 71 Miljöminister LENA EK (C):
          </note>
          <u who="lena_ek_minister_2011" xml:id="i-05edfb762ceb822c-26" n="17074a3f">
            <seg n="9f2b076b">
              Herr talman, åhörare och ledamöter! Jag är väldigt glad att fler
              partier än Centerpartiet intresserar sig för kemikaliefrågorna.
              Jag är väldigt glad att alliansregeringen har lagt en strategi
              på plats för en giftfri vardag med fokus på barn och ökat anslagen
              väsentligt för Kemikalieinspektionens arbete med att hitta farliga
              kemikalier, för att kunna få det forskningsunderlag som vi behöver
              och för att kunna intensifiera arbetet med att få harmoniserade
              EU-förbud på plats när det gäller de här frågorna. Vi har också
              lagt fram en stor kemikalieproposition som jag hoppas att riksdagen
              ska anta så fort som möjligt nu under våren och som ger en helt
              ny kemikaliepolitik.
            </seg>
            <seg n="86eeeaef">
              När det gäller bisfenol A har vi lyft upp den här frågan i förbud
              mot att ämnet ska finnas i barnmatslock. Vi jobbar med frågan
              om kvitton. Vi har precis fått en gemensam rapport från tre statliga
              verk om bisfenol A i relining i dricksvattenrör. Vi jobbar, som
              en av tre regeringar i Europa, oerhört intensivt med den här frågan.
            </seg>
          </u>
          <note type="speaker" n="5cdfc227">
            Anf. 72 HELENA LEANDER (MP):
          </note>
          <u who="helena_leander_075a02" xml:id="i-c2d000d56aee23b4-1" n="9606bef6">
            <seg n="c6a200c7">
              Herr talman! Jag är väldigt glad att fler partier än Miljöpartiet
              intresserar sig för kemikaliefrågor och att regeringen efter sju
              år vid makten kommer med en kemikalieproposition. Det finns en
              del förslag som är bra, absolut, men det går lite långsamt. De
              barn som växer upp i dag drabbas ju här och nu av sådana här hormonstörande
              ämnen som till exempel bisfenol A.
            </seg>
            <seg n="16620fb2">
              Jag blir bekymrad när miljöministern i debattartiklar och på
              andra håll säger att vi ska ha ett svenskt förbud mot bisfenol
              A men den politik som läggs fram här i riksdagen inte innehåller
              något sådant. Den innehåller saker som är steg på vägen och som
              absolut är bra men som inte är det förbud mot bisfenol A som behövs,
              åtminstone när det gäller livsmedelsförpackningar och andra material
              i kontakt med livsmedel liksom kvitton och andra saker som vi
              kommer i kontakt med dagligen.
            </seg>
            <seg n="af446325">
              När man går ut och säger sig vilja ha ett sådant förbud men inte
              genomför det i politiken blir jag bekymrad. Är det så att Centerpartiet
              vill det men blockeras av andra partier i regeringen? Eller varför
              säger Lena Ek en sak och lägger fram andra förslag till riksdagen?
            </seg>
          </u>
          <note type="speaker" n="24cb6e8e">
            Anf. 73 Miljöminister LENA EK (C):
          </note>
          <u who="lena_ek_minister_2011" xml:id="i-05edfb762ceb822c-27" n="17074a3f">
            <seg n="56618877">
              Herr talman! Ärligt talat blir jag bekymrad över en helt annan
              sak. Att vi driver bisfenolfrågorna som en del av strategin för
              en giftfri vardag syns tydligt i kemikaliepropositionen. Det som
              bekymrar mig är att ledande miljöpolitiker, intresserade av ämnet,
              inte bryr sig om att fundera över hur man får på plats ett sådant
              förbud inom EU. Tre länder förutom Sverige – Frankrike, Danmark
              och Nederländerna – har föreslagit förbud på olika delar av bisfenol.
              Vi har en ständig och oerhört tuff strid med kommissionen och
              Europeiska myndigheten för livsmedelssäkerhet om olika mätmetoder
              i det här fallet.
            </seg>
            <seg n="775f746a">
              Vi lägger massor med pengar, tid, kraft och arbete på att utifrån
              en försiktighetsprincip med tanke på giftfri vardag och med prio
              på barn dokumentera ett arbete som handlar om att få bort bisfenol
              A. Men det tar tid.
            </seg>
            <seg n="2c5172a6">
              Jag ska gärna diskutera igenom vad som behövs för att vi ska
              få kommissionen att flytta på sig i denna fråga.
            </seg>
            <seg n="3cb2d74e">
              Momsfriheten för föreningar
            </seg>
          </u>
          <note type="speaker" n="a8bd93cc">
            Anf. 74 MIKAEL OSCARSSON (KD):
          </note>
          <u who="mikael_oscarsson_388c48" xml:id="i-739b126398645635-0" n="dc32d777">
            <seg n="fb9e176c">
              Herr talman! Jag har en fråga som jag skulle vilja ställa till
              finansministern.
            </seg>
            <seg n="0f250166">
              Ideellt arbete betyder oerhört mycket i Sverige. Det skapar värme
              och engagemang. Det är väldigt många som är engagerade. Varannan
              svensk är engagerad i ideell verksamhet, ett nav som binder ihop
              stora delar av Sverige.
            </seg>
            <seg n="5ff45fe4">
              En grundbult för många föreningar är momsfriheten. Momsfriheten
              gör att en idrottsförening kan servera korv momsfritt, att man
              kan sälja second hand momsfritt och att man kan servera kyrkkaffe
              momsfritt.
            </seg>
            <seg n="76e6e298">
              Det här är någonting som EU-kommissionen av någon outgrundlig
              anledning inte tycker om. Man gillar inte momsfriheten.
            </seg>
            <seg n="1ec9839b">
              Min fråga till finansministern är: Vad tänker finansministern
              göra för att se till att momsfriheten får bestå även i framtiden?
            </seg>
          </u>
          <note type="speaker" n="6b81f0ff">
            Anf. 75 Finansminister ANDERS BORG (M):
          </note>
          <u who="anders_borg_minister_2006" xml:id="i-05edfb762ceb822c-28" n="30e36f94">
            <seg n="d19ef53b">
              Herr talman! Den här frågan är central. Den ideella sektorn är
              viktig för Sverige. Varje kväll är det flickor och pojkar som
              spelar fotboll inom en idrottsförening. Varje vecka spelar folk
              både flöjt och piano och uppträder inom en kulturförening. Vi
              har ett otal människor i Sverige som är engagerade i föreningslivet
              och gör enorma tjänster för vårt samhälle.
            </seg>
            <seg n="1c3008cd">
              I grund och botten är det ideell verksamhet; den är inte på något
              sätt beroende av en skattefrihet. Normalt sett kan man bedriva
              sin verksamhet även om man betalar skatt. Vi ska vara stolta över
              att vi får betala skatter.
            </seg>
            <seg n="13d8f899">
              Men Sverige har en unik position i Europa, och det är att vi
              har en mycket större ideell sektor som är mycket mer omfattande
              än vad man har i andra länder. Det har gjort att det finns en
              svårighet att få EU-kommissionen att förstå det svenska perspektivet
              i de här frågorna.
            </seg>
            <seg n="83263f86">
              Här skulle jag vilja säga att idrottsrörelsen har gjort en mycket
              viktig insats liksom alla de svenskar som hört av sig och skrivit
              brev till kommissionen. Det har väckt kommissionen ur dess törnrosasömn
              och fått den att inse att det här är ett stort och centralt samhällsintresse.
              För att nu tala om det civila samhället i Europa är den ideella
              sektorn central i det perspektivet.
            </seg>
          </u>
          <note type="speaker" n="7e320ec7">
            Anf. 76 MIKAEL OSCARSSON (KD):
          </note>
          <u who="mikael_oscarsson_388c48" xml:id="i-739b126398645635-1" n="dc32d777">
            <seg n="7f76ff12">
              Herr talman! Tack för svaret!
            </seg>
            <seg n="233d89e1">
              Det här är ingen liten fråga. Det är en väldigt viktig fråga.
              Jag vet, finansministern, att ditt departement har räknat på det
              här och kommit fram till att det skulle vara motsvarande 7 miljarder
              som svenska föreningar skulle få pumpa in till staten.
            </seg>
            <seg n="314ea565">
              Då har EU-kommissionen i sin vishet sagt att det här kan kompenseras.
              Men det skulle betyda onödig administration, och framför allt
              kan vi alla räkna ut vad det skulle betyda i tid. Hur många föreningar
              är det inte som redan i dag har jätteproblem med att få en kassör
              och någon som ska sköta revisionen och utbildningar. Det blir
              en massa extra arbete.
            </seg>
            <seg n="82a22100">
              Det här är en viktig fråga, och den är inte ny. Det var redan
              2008 som man startade den här processen för att komma åt Sverige.
              Var ligger processen? Kan du mer detaljerat berätta vad du gör
              för att inte det ska bli verklighet?
            </seg>
          </u>
          <note type="speaker" n="f7627122">
            Anf. 77 Finansminister ANDERS BORG (M):
          </note>
          <u who="anders_borg_minister_2006" xml:id="i-05edfb762ceb822c-29" n="30e36f94">
            <seg n="8632e0e9">
              Herr talman! Vi i regeringen har gjort allt som står i vår makt.
              Vi använder uttrycket köra ända in i kaklet i den här frågan.
              Det är den hållning vi har till kommissionen.
            </seg>
            <seg n="fea0de9b">
              Jag har flera gånger påpekat för skattekommissionären att den
              här frågan är central för Sverige. Jag vill ändå säga att det
              som har varit än mer viktigt är det enorma arbete som inte minst
              svensk idrottsrörelse har gjort i att kontakta kommissionen och
              kontinuerligt upplysa dem om hur Sverige fungerar. Det har varit
              en av de största reaktioner man har upplevt på EU-kommissionen,
              och det har varit väldigt bra.
            </seg>
            <seg n="f73429d3">
              Varje dag som går utan att den här processen förs framåt är en
              seger för Sverige. Frågan är om kommissionen kommer att gå vidare
              med det här ärendet till domstolen. Som det ser ut har vi bedrivit
              ett relativt framgångsrikt upprätthållande arbete för att hålla
              fronten där den är. Jag tycker att det inte helt ska uteslutas
              att det arbetet så småningom ska bära frukt.
            </seg>
            <seg n="0be5bf89">
              Vi är nu i en fas där en kommission är på väg ut och en kommission
              på väg in. Vi får väl se om det finns möjlighet att få ärendet
              avfört från bordet på det sätt som det rimligen borde avföras.
            </seg>
            <seg n="3687d8a3">
              Överskuldsättning
            </seg>
          </u>
          <note type="speaker" n="e56036e9">
            Anf. 78 HILLEVI LARSSON (S):
          </note>
          <u who="hillevi_larsson_618770" xml:id="i-e4998f4a66522318-2" n="a7356c87">
            <seg n="7fee565c">
              Herr talman! Jag vill ställa min fråga till Birgitta Ohlsson.
            </seg>
            <seg n="e66c544e">
              Det har kommit en viktig utredning om överskuldsättning. Den
              kom den 26 november. Det var sagt att det skulle vara tre månaders
              remisstid och att Birgitta Ohlsson skulle återkomma till riksdagen
              med förslag till en strategi före valet.
            </seg>
            <seg n="1fd17a82">
              Min förhoppning är att det innebär en proposition så att riksdagen
              kan fatta beslut om de här viktiga frågorna. Ett konkret förslag
              från utredningen är införande av absolut preskription. Det innebär
              att skulden är preskriberad efter 15 år. Det hade varit väldigt
              goda nyheter för den halva miljonen svenskar som i dag är överskuldsatta,
              varav många jagas livet ut. Det är bara ett, men viktigt, förslag.
            </seg>
          </u>
          <note type="speaker" n="01a91707">
            Anf. 79 Statsrådet BIRGITTA OHLSSON (FP):
          </note>
          <u who="birgitta_ohlsson_minister_2010" xml:id="i-ca07c0888eb5ce20-0" n="2e4a9737">
            <seg n="1bab7dd2">
              Herr talman! Hillevi Larsson tar upp en otroligt viktig fråga.
              Vi ser hur överskuldsättningen är ett gigantiskt problem i vårt
              land. Inte minst känns det extra sårbart när det är barnfamiljer
              som drabbas och människor hamnar i utanförskap. Det är djupt sorgligt.
            </seg>
            <seg n="5aef37b2">
              Utredningen är fortfarande ute på remiss och kommer att komma
              tillbaka till oss ungefär i början av april. Det finns ett batteri
              av åtgärder som vi kommer att plocka upp. Jag vill inte i detalj
              kommentera vad vi kommer att gå vidare med. Vi kommer att lägga
              fram ett förslag till en större samlad strategi i början av sommaren,
              är det tänkt, som senare kommer att landa i riksdagen.
            </seg>
            <seg n="6a45cba0">
              Jag är beredd att gå långt på många punkter, för jag tror att
              det behövs mycket skarpare åtgärder än dem vi har i dag.
            </seg>
          </u>
          <note type="speaker" n="ce7e6e37">
            Anf. 80 HILLEVI LARSSON (S):
          </note>
          <u who="hillevi_larsson_618770" xml:id="i-e4998f4a66522318-3" n="a7356c87">
            <seg n="86f7eff9">
              Herr talman! Det här är extra angeläget med tanke på att det
              inte kommer att bli någon skuldsanering trots många års arbete
              i den viktiga frågan. Då är det viktigt att vi åtminstone kan
              komma till skott i den här frågan.
            </seg>
            <seg n="fb365d4c">
              Jag nämnde absolut preskription, alltså att man skulle kunna
              bli skuldfri efter 15 år. Det finns även diskussion om att ändra
              ockerlagstiftningen. Den lagstiftningen fungerar inte. Det är
              väldigt få fall över huvud taget som tas upp i rätten. Ett exempel
              är att 17 000 procents ränta inte räknades som ocker. Då är frågan:
              Vad är ocker i så fall? Den lagstiftningen måste förändras, och
              det vill utredningen. En förstärkt budget- och skuldrådgivning,
              som väldigt viktig för de utsatta, genom att Konsumentverket får
              ökade resurser är ett annat exempel.
            </seg>
            <seg n="614b8838">
              Det här är människor i en mycket utsatt situation. Jag hoppas
              verkligen att regeringen kommer med konkreta förslag som vi kan
              fatta beslut om i riksdagen före valet.
            </seg>
          </u>
          <note type="speaker" n="b38c5b8e">
            Anf. 81 Statsrådet BIRGITTA OHLSSON (FP):
          </note>
          <u who="birgitta_ohlsson_minister_2010" xml:id="i-ca07c0888eb5ce20-1" n="2e4a9737">
            <seg n="263c363f">
              Herr talman! Jag lovar att regeringen kommer att komma tillbaka
              med förslag till konkreta åtgärder. Jag vill dock betona att det
              inte bara handlar om lagändringar, utan det handlar också om det
              förebyggande arbetet. Vi vet att det alltid är bättre och mer
              lönsamt att förebygga än att reparera när människor hamnar i trångmål.
            </seg>
            <seg n="1a72efe0">
              Jag kan nämna att den här regeringens stora konsumentupplysningssatsning
              drar i gång nästa vår, i april 2015, och är den största konsumentupplysningssatsningen
              i Sverige på decennier. Genom den hoppas vi att många människor
              ska kunna få ett bra skydd så att de aldrig hamnar i den utsatta
              situationen utan får hjälp tidigt och tydligt.
            </seg>
            <seg n="b440b72a">
              Rådgivningen vid privat sparande
            </seg>
          </u>
          <note type="speaker" n="0b4e2fc3">
            Anf. 82 JESSIKA VILHELMSSON (M):
          </note>
          <u who="jessika_vilhelmsson_f9c281" xml:id="i-0ee214224ed069fe-2" n="20923616">
            <seg n="828c48b8">
              Herr talman! Jag har en fråga till statsrådet Birgitta Ohlsson.
            </seg>
            <seg n="a67cca78">
              Privat sparande är viktigt för den enskilde. Utbudet har blivit
              större och större på marknaden, som blivit mer och mer komplex.
              För att klara uppköpet av sådana tjänster tror jag att de flesta
              av oss konsumenter är i behov av rådgivning. Det är självklart
              positivt att man har ett eget sparande och tänker igenom sina
              beslut, men det är svårt att värdera risk, nytta och kostnader.
              Vi hör talas om konsumenter som blivit, eller i varje fall upplever
              att de blivit, lurade. Dessutom kanske det upptäcks först långt
              senare.
            </seg>
            <seg n="318234aa">
              Konsumentpolitikens mål är att ge konsumenterna makt och möjligheter
              att göra egna aktiva val. Det är inte alltid så lätt, särskilt
              inte i dessa frågor. Precis som föregående frågeställare tog upp
              kom för en tid sedan utredningen Överskuldsättning i kreditsamhället?
              , och i måndags kom en utredning om finansiell rådgivning.
            </seg>
            <seg n="8590dc2d">
              Min fråga till ministern är hur hon tänker gå vidare.
            </seg>
          </u>
          <note type="speaker" n="c5bd5ad0">
            Anf. 83 Statsrådet BIRGITTA OHLSSON (FP):
          </note>
          <u who="birgitta_ohlsson_minister_2010" xml:id="i-ca07c0888eb5ce20-2" n="2e4a9737">
            <seg n="4622dc29">
              Herr talman! Jag håller med Jessika Vilhelmsson om att det är
              en marknad som är knepig, svår och krånglig för konsumenten. Jag
              läste häromdagen om en 80-årig kvinna som fick rådet att låsa
              sina pengar i en försäkring som skulle löpa på 10, 15, 20 år.
              Det kanske inte är det råd man ska ge till en 80-årig person,
              att låsa pengarna under så lång tid. Det måste vi gå till botten
              med.
            </seg>
            <seg n="497b25c5">
              Jag fick ta emot utredningen i måndags, och den är nu ute på
              remiss i tre månader. Man ska se den som ett underlag till två
              andra viktiga utredningar som bereds. Den ena är Värdepappersmarknadsutredningen
              som statsrådet Peter Norman ansvarar för, och den andra är Arnutredningen
              om Allmänna reklamationsnämnden, som jag som konsumentminister
              ansvarar för. Dessa bereds för närvarande.
            </seg>
            <seg n="a0df9654">
              Det här är en bransch som man kan säga har en förtroendekris.
              Svenska folket anser att endast 10 procent av företagen i branschen
              är tillräckligt seriösa. Vi kommer att sätta branschen under lupp,
              och det finns ett par skarpa förslag som jag ska ta upp i mitt
              nästa inlägg.
            </seg>
          </u>
          <note type="speaker" n="23a9ee2d">
            Anf. 84 JESSIKA VILHELMSSON (M):
          </note>
          <u who="jessika_vilhelmsson_f9c281" xml:id="i-0ee214224ed069fe-3" n="20923616">
            <seg n="aef49b17">
              Herr talman! Min följdfråga gäller just branschen. När man går
              in på Arns hemsida och läser vilka anmälningar som finns handlar
              det mycket om vårdslös rådgivning och oseriösa rådgivare.
            </seg>
            <seg n="0c0db2d7">
              Hur kommer man åt de oseriösa rådgivarna?
            </seg>
          </u>
          <note type="speaker" n="7988c9e5">
            Anf. 85 Statsrådet BIRGITTA OHLSSON (FP):
          </note>
          <u who="birgitta_ohlsson_minister_2010" xml:id="i-ca07c0888eb5ce20-3" n="2e4a9737">
            <seg n="886a091d">
              Herr talman! För det första måste vi diskutera benämningen rådgivare.
              Jag tycker inte att det är lämpligt att en person kan kalla sig
              oberoende rådgivare när personen i fråga endast kränger det egna
              företagets produkter. Här måste vi få en uppstyrning av verksamheten.
            </seg>
            <seg n="3a5c7b17">
              Ett bra förslag som finns, för det andra, är att ge Finansinspektionen
              mer muskler för att kunna utkräva tydligare böter av företag som
              inte följer de grundläggande principerna.
            </seg>
            <seg n="7ee0fcbe">
              Det handlar också om att kunna spela in samtal. I dag står ord
              mot ord. Vi vet alla att om en telefonförsäljare ringer och du
              hummar lite under själva samtalet kan det uppfattas som en acceptans.
              Det är viktigt att det kommer på pränt vad som har sagts och vad
              som har gjorts. Flera av förslagen kommer vi att komma tillbaka
              till.
            </seg>
            <seg n="64fd5954">
              För att kunna återupprätta förtroendet för branschen som helhet
              är det viktigt att se att det inte bara handlar om självsanering
              hos företagen utan att vi också från regeringens sida ger mycket
              tydligare styrregler och gör uppföljningar när det gäller tillämpningen.
            </seg>
            <seg n="dcf4c579">
              Vi kommer att komma tillbaka med en skarp plan.
            </seg>
            <seg n="8d11f28a">
              Stödet till norra delen av Kalmar län
            </seg>
          </u>
          <note type="speaker" n="45286fb4">
            Anf. 86 KRISTER ÖRNFJÄDER (S):
          </note>
          <u who="krister_ornfjader_45d2c0" xml:id="i-797f21b0c8c2069f-0" n="f9c59440">
            <seg n="2c3c6651">
              Herr talman! Jag vill ställa min fråga till näringsminister Annie
              Lööf.
            </seg>
            <seg n="71795ec6">
              I början av veckan fick vi som bor i norra delen av Kalmar län
              ett tråkigt besked. Vi fick beskedet att de fyra kommunerna Västervik,
              Vimmerby, Hultsfred och Högsby, som nu är med i stödområde B,
              inte kommer att vara berättigade att vara kvar där. Skälet till
              det lär vara att vi inte ingår i samma sammanhängande geografiska
              område som övriga. Vi är alltså en egen liten ö. Det lär vidare
              bero på att vi inte platsar i det så kallade gleshetskriteriet
              trots att det är ganska lite folk som bor där. Det är alltså inte
              fråga om att man inte behöver stödet.
            </seg>
            <seg n="3c2444d4">
              Jag undrar därför vad regeringen tänker göra för att hjälpa exempelvis
              norra Kalmar län i ett sådant läge.
            </seg>
          </u>
          <note type="speaker" n="325fc51c">
            Anf. 87 Näringsminister ANNIE LÖÖF (C):
          </note>
          <u who="annie_lööf_minister_2011" xml:id="i-05edfb762ceb822c-30" n="077b1231">
            <seg n="7f5ca09f">
              Herr talman! Jag vill tacka Krister Örnfjäder för en viktig fråga
              som vi på Näringsdepartementet de senaste månaderna lagt mycket
              tid på. Det rör en del av Regionalfonden inom EU:s strukturfonder.
              Det rör inte hela det regionala tillväxtarbetet. Det rör inte
              såddfinansiering eller satsning på företag. Det är ett rättighetsstöd,
              en möjlighet för vissa kommuner att ge investeringsstöd, stöd
              vid till exempel etableringar och investeringar. Det rör även
              ersättning för merkostnader.
            </seg>
            <seg n="0aa07c63">
              EU-kommissionen är inför den kommande programperioden mycket
              strikt. Man säger exempelvis att ett stödområde A, som vi har
              i Sverige, måste hänga samman. Vi kan tyvärr inte som under nuvarande
              period ha en del i Småland och andra delar i Norrland. Det har
              gjort att vi fått se över detta och presentera ett annat förslag.
            </seg>
          </u>
          <note type="speaker" n="f4bade3c">
            Anf. 88 KRISTER ÖRNFJÄDER (S):
          </note>
          <u who="krister_ornfjader_45d2c0" xml:id="i-797f21b0c8c2069f-1" n="f9c59440">
            <seg n="63b4cf80">
              Herr talman! Än en gång blir vi som har ett slags Norrlandsförhållande
              ganska långt söderut i Sverige drabbade av att det ser lika eländigt
              ut hos oss som det kan göra på andra håll, men vi är inte berättigade
              till stöd. Jag vill gärna se någon form av reaktion på det. Kan
              man inte rätta till den situationen tycker jag att man skulle
              leva upp till det andra löftet som har givits. Under diskussionerna
              om de olika fonderna har regeringen och regeringens representanter
              framställt det så att för varje krona som vi kan spara, som vi
              inte behöver skicka till EU utan behåller, kan vi själva besluta
              om hur vi använder dem i Sverige.
            </seg>
            <seg n="d587028f">
              Jag skulle i ett sådant här läge vilja att regeringen intog en
              sådan hållning att man inom ramen för det svenska systemet kunde
              täcka upp för bortfallet.
            </seg>
          </u>
          <note type="speaker" n="51e48286">
            Anf. 89 Näringsminister ANNIE LÖÖF (C):
          </note>
          <u who="annie_lööf_minister_2011" xml:id="i-05edfb762ceb822c-31" n="077b1231">
            <seg n="e5493e5d">
              Herr talman! Som Krister Örnfjäder mycket väl vet är det en oerhört
              komplicerad fråga, inte enbart hur strukturfonderna ser ut utan
              också hur det ska fördelas inom landet. Krister Örnfjäder vet
              också att jag som näringsminister under flera år hårt drivit kravet
              på att väga in gleshetskriteriet i fördelningen mellan olika EU-länder
              så att Sverige ska få en större del av EU-kakan, vilket vi också
              har fått.
            </seg>
            <seg n="5a3993db">
              När vi nu kommer till ett av stöden, det vill säga möjligheten
              att ge investeringsstöd, är det ett krav att området ska hänga
              samman. Då har vi tittat på området. Några kommuner har tillförts
              stödområde A och B, och några kommuner har tyvärr fallit bort.
              Vi ska samtidigt komma ihåg att den möjlighet som funnits att
              ge investeringsstöd och företagsstöd inte har nyttjats i någon
              stor utsträckning i de kommuner som ligger i Småland.
            </seg>
            <seg n="481c1a24">
              Jag kommer själv från Småland, och vi tittar nu på möjligheten
              att kompensera bortfallet genom andra delar i Regionalfonden och
              kommer att återkomma till det under våren.
            </seg>
            <seg n="88acf968">
              Resurserna till välfärden
            </seg>
          </u>
          <note type="speaker" n="0f631039">
            Anf. 90 EMIL KÄLLSTRÖM (C):
          </note>
          <u who="emil_kallstrom_e82f3a" xml:id="i-c75e98c97bc93011-0" n="f39f5ab4">
            <seg n="6b9e0900">
              Herr talman! Jag har en fråga till finansminister Anders Borg.
            </seg>
            <seg n="7699902e">
              De senaste veckorna har vi haft en ganska trevlig debatt om hur
              mycket resurserna till välfärden har ökat under åren med alliansregeringen.
              Trots eller snarare tack vare relativt stora skattesänkningar
              har vi år för år sett att resurserna till skola, vård och omsorg
              ökat. Det är inte alltid det låter så när man lyssnar på oppositionen,
              men så är det.
            </seg>
            <seg n="7cf1c342">
              Egentligen är det ganska enkelt. Det handlar om att ansvarsfulla
              skattesänkningar bidrar till att öka tillgång och efterfrågan
              på arbete, och det ger ökade resurser till den gemensamma välfärden
              trots lägre skatteuttag i procent räknat.
            </seg>
            <seg n="bef90522">
              Min fråga till Anders Borg är därför: Vilka tillväxtdrivande
              och därmed välfärdsskapande skattesänkningar anser du är mest
              prioriterade? En kort följdfråga skulle vara hur det särskilt
              kunde inriktas på jobbskaparna, på de små och växande företagen
              i Sverige.
            </seg>
          </u>
          <note type="speaker" n="cfb94cd6">
            Anf. 91 Finansminister ANDERS BORG (M):
          </note>
          <u who="anders_borg_minister_2006" xml:id="i-d0279b5645a47080-4" n="30e36f94" next="i-786c040eb7514168-4">
            <seg n="c2c353c4">
              Herr talman! Det är alldeles riktigt som Emil Källström säger
              att det är centralt att vi för en politik som skapar förutsättningar
              för fler i arbete. Ju fler människor som arbetar desto större
              skatteintäkter har vi. Ju fler företag som vill anställa desto
              bättre förutsättningar att nå full sysselsättning har vi.
            </seg>
            <seg n="5d6fc137">
              De skattesänkningar som haft störst effekt under åren är framför
              allt jobbskatteavdragen och de förändringar vi gjort av RUT och
              ROT. Sedan tror jag att det långsiktigt har varit viktigt att
              vi förbättrat företagsklimatet genom till exempel avskaffad förmögenhetsskatt
              och arvs- och gåvoskatt.
            </seg>
            <seg n="7ad494c1">
              För åren framöver är det statsfinansiella läget utomordentligt
              begränsat. Vi har inte några stora överskott att se fram emot
              under åren som kommer, utan i takt med att ekonomin förstärks
              och behovet av att stimulera avtal ökar kommer vi att behöva återgå
              till en princip där vi krona för krona finansierar de reformer
              som ska komma på plats. Därmed tror jag att utrymmet för skattesänkningar
              under de kommande åren är utomordentligt begränsat.
            </seg>
          </u>
          <note n="990be3d0">
            Anf. 92 TREDJE VICE TALMANNEN:
          </note>
          <u who="anders_borg_minister_2006" xml:id="i-786c040eb7514168-4" n="30e36f94" prev="i-d0279b5645a47080-4">
            <seg n="01a5697b">
              Det fick bli det sista inlägget i dagens frågestund. Vi tackar
              näringsminister Annie Lööf, finansminister Anders Borg, statsråden
              Birgitta Ohlsson och Anna-Karin Hatt samt miljöminister Lena Ek
              för deras medverkan i dag. Därmed är frågestunden avslutad.
            </seg>
          </u>
          <note n="67ac2937">
            10 § Svar på interpellation 2013/14:258 om försvaret av Gotland
          </note>
          <note type="speaker" n="7fac5e40">
            Anf. 93 Försvarsminister KARIN ENSTRÖM (M):
          </note>
          <u who="karin_enström_minister_2012" xml:id="i-d0279b5645a47080-5" n="56c40e51" next="i-786c040eb7514168-5">
            <seg n="ae8e9749">
              Herr talman! Peter Hultqvist har frågat mig vad jag avser att
              vidta för åtgärder för att stärka försvaret av Gotland.
            </seg>
          </u>
          <note n="4b1271fd">
            Genom försvarsbeslutet 2000 (prop. 1999/2000:30, bet. 1999/2000:FöU2,
            rskr. 1999/2000:168), som fattades av riksdagen år 2000, avvecklades
            en rad förband och enheter i Försvarsmaktens grundorganisation
            på Gotland: Gotlands militärkommando MKG, Gotlandsbrigaden, Gotlands
            artilleriregemente A 7, Gotlands luftvärnskår Lv 2 och Gotlands
            kustartilleriregemente KA 3.
          </note>
          <note n="b250c58b">
            Genom försvarsbeslutet 2004 (prop. 2004/05:5 och prop. 2004/05:43,
            bet. 2004/05:FöU4 och bet. 2004/05:FöU5, rskr. 2004/05:143), som
            fattades av riksdagen år 2004, avvecklades Gotlands militärdistriktsstab
            MDG samt Gotlands regemente P 18. Därmed försvann de sista enheterna
            i Försvarsmaktens grundorganisation från Gotland, förutom hemvärnsgruppen.
          </note>
          <u who="karin_enström_minister_2012" xml:id="i-786c040eb7514168-5" n="56c40e51" prev="i-d0279b5645a47080-5">
            <seg n="c071ba36">
              En effekt av de nämnda försvarsbesluten var att Försvarsmaktens
              samlade försvarsplanering upphörde. Med dessa beslut försvann
              också stora delar av krigsförbandsorganisationen. Kraven på beredskap
              för stora delar av arméns förband sänktes till upp till tre år.
            </seg>
            <seg n="ace82248">
              Sedan alliansregeringen tillträdde 2006 har inga förband lagts
              ned. Regeringens inriktning är att fortsatt reformera försvaret
              i enlighet med den av riksdagen antagna propositionen Ett användbart
              försvar (prop. 2008/09:140, bet. FöU10, rskr. 2008/09:292), i
              syfte att stärka försvarsförmågan.
            </seg>
            <seg n="4145d7dc">
              Reformeringen av Försvarsmakten från ett förrådsställt försvar
              till ett bemannat och tillgängligt försvar med omedelbart gripbara
              militära förband skapar möjligheter att agera med militära medel
              om det skulle bli nödvändigt. Därmed lämnar vi tidigare lågt satta
              beredskapskrav där huvuddelen av insatsorganisationen krävde ett
              till tre år innan den kunde sättas in. Genom reformen ska förbanden
              kunna användas såväl i Sverige och i närområdet som utanför närområdet.
            </seg>
            <seg n="6e3893fb">
              Som en följd av den försvarspolitiska inriktningen har Försvarsmakten
              återupptagit den nationella försvarsplaneringen. År 2014 ska Försvarsmaktens
              insatsorganisation vara intagen med krigsplacerad personal och
              materiel. Försvarsplaneringen utgör grunden för planeringen av
              rikets försvar och innefattar med naturlighet även försvaret av
              Gotland. Viss tung materiel har även placerats på Gotland.
            </seg>
            <seg n="2f4087b5">
              Såväl marin- som flygförband har i dag möjligheter att basera
              på Gotland. På Gotland finns även väl fungerande hemvärnsförband.
              Med den nya tillgängliga, rörliga och användbara insatsorganisationen
              finns goda förutsättningar att öka den militära närvaron på Gotland
              i händelse av en försämrad säkerhetspolitisk situation.
            </seg>
            <seg n="83fb0248">
              I takt med att insatsorganisationen intas ökar också Försvarsmaktens
              övningsverksamhet. Under senare år har Försvarsmakten genomfört
              ett antal stora övningar på och runt Gotland. Hösten 2013 genomfördes
              övningen Northern Coast bland annat i området på och runt Gotland.
              Därtill övar hemvärnet på Gotland regelbundet.
            </seg>
            <seg n="8c5f67a2">
              Reformeringen av Försvarsmakten ökar Sveriges försvarsförmåga
              inklusive förmågan att försvara Gotland.
            </seg>
          </u>
          <note type="speaker" n="5dcfa3ba">
            Anf. 94 PETER HULTQVIST (S):
          </note>
          <u who="peter_hultqvist_4fda95" xml:id="i-d54163ca85b2ec82-1" n="aa286567">
            <seg n="f8aec4cc">
              Herr talman! Jag tackar för svaret. Vår strävan måste alltid
              vara att tillsammans med övriga strandstater försöka göra Östersjön
              till ett fredens hav. Östersjön är i dag ett mycket frekventerat
              hav. I varje ögonblick rör sig ungefär 2 000 fartyg på Östersjön.
              Det handlar om ca 15 procent av världens containertransporter.
            </seg>
            <seg n="d8e0285d">
              Samtidigt som vi ser den här typen av verksamhet kan vi konstatera
              att den militära underrättelse- och övningsverksamheten i Östersjön
              ökat sedan 2007. Självfallet är detta kopplat till det ryska förmågelyftet,
              som kommer att falla ut i sin fulla bredd 2020–2025. Detta påverkar
              situationen. Den ryska politiska viljan att förnya materiel och
              förbättra förbandskapacitet är tydlig. Närvaron av militär kapacitet
              och förmåga i vårt närområde ökar. I Försvarsberedningens första
              rapport från maj förra året konstaterar vi att detta påverkar
              vår och våra grannländers säkerhetsmiljö. Det påverkar alltså
              den militära balansen.
            </seg>
            <seg n="2e863a94">
              Gotland är ett strategiskt område för Sverige. I händelse av
              ett mer tillspetsat läge i Östersjön kommer det att bli än mer
              tydligt. Vad som sker på Gotland är avgörande för förmågan att
              hålla sjö- och luftvägarna öppna i ett sådant läge. Vår nära koppling
              till de baltiska länderna och Finland gör att vi från svensk sida
              i en sådan situation har ett viktigt ansvar att leva upp till.
              Vi får då inte ha agerat eller agera som att det finns ett säkerhetspolitiskt
              vakuum. Vi behöver Gotland för defensiva syften.
            </seg>
            <seg n="4edcc2f3">
              Det måste tillhöra normalbilden i detta nya läge att Sverige
              har en tydligare och mer markerad militär närvaro på Gotland än
              vad som är fallet i dag. Det skapar en annan typ av stabilitet
              och signalverkan till både vår egen befolkning och omvärlden än
              om strategin är att vidta alla nödvändiga åtgärder i ett starkt
              ökat spänningsläge. Vi vet då inte hurdan situationen är, vad
              som är möjligt att göra och om vi kan göra det hela.
            </seg>
            <seg n="f3dc7e5b">
              Vi förordar alltså en ökad militär närvaro på Gotland. Där är
              kvalificerat luftvärn mycket viktigt. Kustmålsrobotar är en annan
              viktig komponent. Markförband, ett förstärkt hemvärn och frekvent
              basering av flyg- och markstridskrafter kan vara stommen. Det
              här kan organiseras på olika sätt. Det behöver inte ske i form
              av att man bygger nya stora anläggningar. Man kan ha olika typer
              av system, och Försvarsmakten bör kunna ha synpunkter på hur det
              skulle kunna organiseras. Men för att bidra till en långsiktig
              stabilitet och för att det här ska tillhöra normalbilden i ett
              nytt och förändrat läge anser vi att den här typen av åtgärder
              bör vidtas i fredstid.
            </seg>
            <seg n="04d2b239">
              Att vidta den här typen av åtgärder är bara en del i ett stort
              pussel som ska bidra till fred och säkerhet. Det handlar om att
              jobba med ett brett säkerhetsbegrepp, där samverkan mellan länderna
              i form av handel, turism och utbyte av olika slag är en del. Diplomati
              är ett annat exempel. Men det finns också en hård kärna där det
              måste finnas en militär förmåga. Denna måste organiseras på ett
              sådant sätt att den tillhör normalbilden och kan användas på ett
              relevant sätt om man hamnar i den typen av situation. Men det
              kan också handla om att man bygger tröskeleffekter.
            </seg>
            <seg n="5712acc8">
              Vilka åtgärder är ministern beredd att vidta för att stärka försvaret
              av Gotland?
            </seg>
          </u>
          <note type="speaker" n="2d9e8d04">
            Anf. 95 Försvarsminister KARIN ENSTRÖM (M):
          </note>
          <u who="karin_enström_minister_2012" xml:id="i-05edfb762ceb822c-32" n="56c40e51">
            <seg n="554ba50b">
              Herr talman! Peter Hultqvist har vid ett flertal tillfällen återkommit
              till sin oro för försvaret av Gotland och utvecklingen i Östersjöområdet.
              Jag håller med om att Gotland kan ha en viktig betydelse om en
              konflikt skulle utspelas i Östersjöområdet. Samtidigt kan jag
              konstatera att Östersjöområdet präglas av stabilitet. Vi ska komma
              ihåg att det bara är tio år sedan de baltiska länderna blev medlemmar
              i Nato. Jag kan också konstatera att Försvarsberedningen, där
              Peter Hultqvist är en av ledamöterna, gör motsvarande bedömning
              i den säkerhetspolitiska rapporten Vägval i en globaliserad värld
              , nämligen att Norden och Östersjöregionen sammantaget präglas
              av stabilitet, dialog och samarbete.
            </seg>
            <seg n="f510a8ea">
              Försvarsberedningen gjorde en liknande bedömning för Östersjön
              i det som var grunden för den försvarspolitiska inriktningspropositionen
              2009. I beredningen konstateras också att ett enskilt militärt
              väpnat angrepp mot Sverige är fortsatt osannolikt under överskådlig
              tid. Visst håller Peter Hultqvist också med om den bedömningen?
              Jag har nämligen inte sett någon avvikande mening när det gäller
              den beskrivningen.
            </seg>
            <seg n="5975674e">
              Herr talman! Just nu pågår en omfattande försvarsreform med syfte
              att stärka försvarets förmåga. Försvarsmaktens övningsverksamhet
              ökar, vilket jag också nämnde i svaret. Det inkluderar området
              på och kring Gotland. Det betyder att det är militär närvaro.
              Övningen Northern Coast, som genomfördes under hösten i farvattnen
              runt Gotland, inkluderade över 3 000 personer och 35 fartyg från
              14 länder. Försvarsmakten gör självklart också egna övningar på
              Gotland, runt Gotland och över Gotland.
            </seg>
            <seg n="f8efed45">
              Jag skulle vilja säga att den nya insatsorganisationen med kvalificerade
              system som våra JAS-divisioner, korvettdivisioner, u-båtssystemet
              och tillförsel av de medeltunga helikoptersystemen skapar goda
              förutsättningar för att kunna verka med både sensorer och vapenplattformar
              på, över och runt ön.
            </seg>
            <seg n="7d831185">
              Detta är sammantaget ett resultat av att vi har kunnat höja försvarsanslagen,
              och det är ett resultat av alliansregeringens ansvarsfulla ekonomiska
              politik. Det är inte med kaserner eller stabsbyggnader som man
              bygger försvarsförmåga. Det gör man genom att ha väl övade och
              väl utrustade förband som kan användas i Sverige, i vårt närområde
              och längre bort om så behövs. Det är på det sättet vi stärker
              vår försvarsförmåga.
            </seg>
          </u>
          <note type="speaker" n="5267393b">
            Anf. 96 PETER HULTQVIST (S):
          </note>
          <u who="peter_hultqvist_4fda95" xml:id="i-d54163ca85b2ec82-2" n="aa286567">
            <seg n="52baad3d">
              Herr talman! Försvarsberedningen konstaterar att man ser den
              militära förmågeökningen i Ryssland, man ser den ökade övningsverksamheten
              och man ser den ökade underrättelseverksamheten. Man konstaterar
              att det påverkar vår säkerhetsmiljö, och man konstaterar att osäkerheten
              om framtiden har ökat. Men man säger också att det är stabilitet
              som läget ser ut just nu. Karin Enström valde alltså att bara
              presentera den ena sidan av vad Försvarsberedningen konstaterar.
            </seg>
            <seg n="598aaa23">
              Jag talar om ett läge som jag hoppas aldrig ska inträffa, och
              jag talar inte om att bygga kaserner och staber. Jag talar om
              att bygga en kapacitet som ska finnas om den behövs, framför allt
              i form av luftvärn och kustmålsrobot. Det är nödvändigt för att
              klara öppna sjövägar och öppna luftvägar om ett givet läge uppstår.
              Det är viktigt för de baltiska länderna, och det är viktigt för
              Finland.
            </seg>
            <seg n="7c012637">
              Det är kanske bättre att ha baserat och skapat en normalbild
              när det är stabilitet, när det råder fred, än att börja göra alla
              omdisponeringarna i skarpt läge. Då vet man inte om man når fram
              och vilka premisser som gäller eller om det till och med uppfattas
              som en eskalering i ett sådant sammanhang. Det är fråga om vilken
              syn man har på vad den rimligaste strategin är.
            </seg>
            <seg n="16d33459">
              Beslutet om JAS var ett beslut som var direkt relaterat till
              – i alla fall i de samtal som jag har som grund för att delta
              i beslutet och vara aktiv i att driva det – att det sker en uppgradering
              av det ryska flygvapnet med bland annat ett system som heter PAK-FA.
              Vi måste med andra ord ha ett relevant flygvapen som står sig
              i den nya miljön. Korvetterna är också något som förmodligen grundas
              i att man vill ha ett modernare system som kan stå sig i ett sådant
              läge som vi nu upplever.
            </seg>
            <seg n="8943eb61">
              Vi har tagit vissa konsekvenser när det gäller det nya läget,
              men detta gäller att ta ytterligare konsekvenser. Det är därför
              som frågan om luftvärn, kustmålsrobot och liknande på Gotland
              är viktig. Jag säger, och är öppen för, att man kan ha flexibla
              organisationer. Jag är öppen för att diskutera hur det kan utformas,
              men i grunden krävs ökad nivå av militär närvaro utan att koncentrera
              sig på en debatt om kasernbyggnader och stabsbyggnader. Det är
              nämligen inte detsamma som militär förmåga och försvarsförmåga.
            </seg>
            <seg n="8871b691">
              Vi anser också att det skulle vara en bra signal till vår nära
              omvärld. Det skulle vara bra i förhållande till de baltiska länderna,
              och det skulle vara bra i förhållande till Finland. Vår uppfattning
              är också att det skulle bidra till ökad långsiktig stabilitet.
            </seg>
            <seg n="e492cc0c">
              Jag kan egentligen inte se varför vi ska behöva ha en vattendelare
              kring synen på hur vi hanterar Gotland. Man skulle med enkelhet
              kunna säga att det har skett mycket under ett antal år nu, och
              det gör att vi delvis är inne i ett nytt läge. Vår bedömning är
              att det kommer att ske än mer fram till intervallet 2020–2025.
              Då bör vi också dra vissa slutsatser om vilka konsekvenser det
              får för oss och hur vi ska förhålla oss till det i vår struktur
              och vår försvarsplanering. Därför för vi upp just Gotland till
              debatt. Vi kommer också att driva det i Försvarsberedningens arbete,
              där jag redan har gjort en sådan markering.
            </seg>
            <seg n="71d7a816">
              Återigen, är ministern beredd att vidta några åtgärder eller
              ställa sig bakom någonting som flyttar fram positionerna när det
              gäller Gotland?
            </seg>
          </u>
          <note type="speaker" n="554f7870">
            Anf. 97 Försvarsminister KARIN ENSTRÖM (M):
          </note>
          <u who="karin_enström_minister_2012" xml:id="i-05edfb762ceb822c-33" n="56c40e51">
            <seg n="5e39843b">
              Herr talman! Jag skulle vilja gå tillbaka lite i tiden och påminna
              Peter Hultqvist om att det vi nu delvis kan se är ett resultat
              av socialdemokratisk politik. Socialdemokraternas meritlista –
              om jag får använda det uttrycket – när det gäller försvaret och
              försvar av Gotland imponerar inte. Gotlandsbrigaden, Gotlands
              artilleriregemente, Gotlands luftvärnskår, Gotlands kustartilleriregemente
              och Gotlands regemente lades alla ned under den socialdemokratiska
              regeringen. Det var bara en bråkdel av de ca 60 förband och enheter
              som Socialdemokraterna lade ned under sin tid vid makten.
            </seg>
            <seg n="28145299">
              Det som Peter Hultqvist och Socialdemokraterna nu kommer med
              handlar kanske om att sent ska syndaren vakna. Nu är vi på väg
              mot att kunna återta vår försvarsförmåga. Efter år av nedläggningar,
              efter år av besparingar och krympande försvarsanslag under den
              socialdemokratiska regeringen har det nu vänt för försvaret. Vi
              kan nämligen se hur försvarsplaneringen börjar ta form, vi kan
              se hur övningsverksamheten ökar och vi kan se hur kvaliteten på
              förbanden ökar med professionella och erfarna soldater och sjömän.
            </seg>
            <seg n="4f9f2ada">
              För andra året i rad tillför regeringen också nya pengar till
              försvaret för att hålla tempot uppe i försvarsreformen. Den syftar
              just till att stärka vår försvarsförmåga. Med tillgängliga och
              rörliga förband som är bemannade med erfaren personal och utrustade
              med modernt materiel kan Försvarsmakten genomföra insatser, inte
              minst över och på Gotland. Jag ser att Försvarsmakten kommer att
              ha god förmåga att kunna bygga upp det.
            </seg>
            <seg n="9f7085d3">
              Vi vet också att vi har ett arbete i Försvarsberedningen som
              handlar om att se över vad som ska gälla inför 2015 och framöver.
              Jag hoppas att vi ska kunna komma överens där, men jag bekymrad
              över hur Socialdemokraterna ska få ihop det pengamässigt. Socialdemokraterna
              lägger inte mer pengar i dag än vad alliansregeringen gör. Att
              göra den typen av förstärkningar som Peter Hultqvist talar ganska
              yvigt och vitt och brett om kostar pengar. Hur mycket pengar det
              kostar beror naturligtvis på vad man gör.
            </seg>
            <seg n="13a09f51">
              Det som oroar mig är, om det skulle bli aktuellt, hur Socialdemokraterna
              ska komma överens med Vänsterpartiet och Miljöpartiet i det här
              fallet. Förra valet gick ni till val på att skära ned på försvaret
              med 2 miljarder kronor. Hur ser det ut nu? Det oroar nämligen
              mig betydligt mer just nu. Det som inte oroar mig är Försvarsmaktens
              förmåga att kunna verka på och över Gotland.
            </seg>
          </u>
          <note type="speaker" n="8038d961">
            Anf. 98 PETER HULTQVIST (S):
          </note>
          <u who="peter_hultqvist_4fda95" xml:id="i-d54163ca85b2ec82-3" n="aa286567">
            <seg n="044a6254">
              Herr talman! Jag tror inte att ministern är ett dugg oroad över
              de sakerna som räknades upp, inte ett spår. Ministern vet att
              vi är beredda att göra upp i Försvarsberedningen, och vi är också
              beredda att diskutera konsekvenserna av det ekonomiskt. Först
              måste vi dock se till att komma överens och komma någonvart.
            </seg>
            <seg n="a4c62949">
              Jag blev lite besviken på det sista inlägget. Jag försökte nämligen
              föra en debatt om Gotlands framtid och om hur vi ska se på det
              strategiskt. Jag förde fram frågan om hur man ska göra i ett givet
              läge.
            </seg>
            <seg n="2ce50e20">
              Är det bättre att vara positionerad på Gotland innan – med luftvärn
              och med kustmålsrobot och med något högre militär nivå – än att
              försöka att flytta dit det hela i ett givet läge? Då kontrollerar
              vi inte situationen. Vi är inte helt herrar i huset, utan det
              är andra omvärldsfaktorer som gäller. Jag försökte få svar på
              det, men då fick jag någon sorts historisk exposé över en massa
              nedläggningar som har skett.
            </seg>
            <seg n="53eb3263">
              Men om jag ska vara i samma härad kan jag fråga: Varför återupprättar
              ni inte alltihop det här och investerar i alla gamla staber och
              byggnader? Lös det då! Det är enkelt. Den typen av pajkastning
              tycker jag inte ger så särskilt mycket.
            </seg>
            <seg n="dc67f358">
              Sedan tycker jag att man ska akta sig för att gå för djupt in
              på skönmålning av tillståndet inom svensk försvarsmakt. Jag skulle
              kunna ta upp många exempel om både det ena och det andra som behöver
              åtgärdas.
            </seg>
            <seg n="0b259ed6">
              När det gäller att syndaren ska vakna känner jag mig varken som
              det ena eller det andra. Jag försöker att se framåt och beskriva
              den verklighet som vi lever i och som utvecklas. Rysk militär
              förmågeökning påverkar vår säkerhetsmiljö, och det har vi sagt
              i Försvarsberedningens rapport. Det används samma ordval i den
              finska vitboken. Där gör Finland och Sverige en gemensam analys.
            </seg>
            <seg n="8cbb8620">
              Om omvärlden förändras måste man militärstrategiskt kanske göra
              vissa förändringar i synen på hur det här hanteras.
            </seg>
            <seg n="7303f99c">
              Då kvarstår min fråga som jag hoppas att ministern kan utveckla:
              Är man beredd att ta några initiativ över huvud taget när det
              gäller Gotland?
            </seg>
          </u>
          <note type="speaker" n="7811b852">
            Anf. 99 Försvarsminister KARIN ENSTRÖM (M):
          </note>
          <u who="karin_enström_minister_2012" xml:id="i-05edfb762ceb822c-34" n="56c40e51">
            <seg n="7e248011">
              Herr talman! För mig gäller det att få ihop de olika bilder som
              Peter Hultqvist förmedlar. Vi är överens om att området kring
              Östersjön är stabilt. Vi är också överens om att Ryssland ökar
              sin övningsverksamhet och sin förmåga.
            </seg>
            <seg n="e893c2c4">
              Syftet med det försvar som vi nu bygger upp är ju att tidigt
              kunna förflytta förband, kunna vara flexibla och ha ett system
              som gör att vi har försvaret som en tröskeleffekt och också –
              beroende på hur läget ser ut och även om det osannolika skulle
              inträffa – vara beredda och ha en hög beredskap. Det är därför
              som vi nu stärker vår försvarsförmåga.
            </seg>
            <seg n="69ab3427">
              Jag tror inte på kaserner och betong. Däremot tror jag på flexibla
              förband som har en hög rörlighet, och det är ju precis det som
              vi nu bygger upp.
            </seg>
            <seg n="09817083">
              Men låt oss fortsätta den diskussionen i Försvarsberedningen.
              Vad drar man för slutsatser av den moderna utvecklingen just nu,
              och vad får det för konsekvenser för Sveriges säkerhetspolitiska
              läge?
            </seg>
            <seg n="f3dc07be">
              När det gäller det som vi bygger upp ser jag inte någon motsättning
              mellan det nationella och det internationella. Jag ser inte heller
              någon motsättning i att använda hela insatsorganisationen där
              den bäst behövs, inklusive att kunna vara på Gotland, om så behövs.
            </seg>
          </u>
          <note n="70bd9915">
            Överläggningen var härmed avslutad.
          </note>
          <note n="b5c4491f">
            11 § Bordläggning
          </note>
          <note n="bf82df39">
            Följande dokument anmäldes och bordlades:
          </note>
          <note n="9603a3d3">
            12 § Anmälan om interpellationer
          </note>
          <note n="40c0f58f">
            Följande interpellationer hade framställts:
          </note>
          <note n="f4b086bd">
            den 6 februari
          </note>
          <note n="0f6ac410">
            Raimo Pärssinen
          </note>
          <note n="0f6ac410">
            Raimo Pärssinen
          </note>
          <note n="4f5b37bd">
            Hillevi Larsson
          </note>
          <note n="4947df59">
            13 § Anmälan om frågor för skriftliga svar
          </note>
          <note n="7ceb9fc8">
            Följande frågor för skriftliga svar hade framställts:
          </note>
          <note n="f4b086bd">
            den 6 februari
          </note>
          <note n="927d613c">
            Tomas Nilsson
          </note>
          <note n="927d613c">
            Tomas Nilsson
          </note>
          <note n="927d613c">
            Tomas Nilsson
          </note>
          <note n="927d613c">
            Tomas Nilsson
          </note>
          <note n="927d613c">
            Tomas Nilsson
          </note>
          <note n="d2b4b70f">
            Kurt Kvarnström
          </note>
          <note n="d2b4b70f">
            Kurt Kvarnström
          </note>
          <note n="2be9f037">
            Peter Rådberg
          </note>
          <note n="44d0f060">
            Lise Nordin
          </note>
          <note n="5deca7cc">
            Jonas Eriksson
          </note>
          <note n="e2dac3b7">
            Anders Karlsson
          </note>
          <note n="e2dac3b7">
            Anders Karlsson
          </note>
          <note n="d0e8567e">
            Lars Johansson
          </note>
          <note n="5d25cf72">
            14 § Kammaren åtskildes kl. 15.23.
          </note>
          <note n="6195737a">
            Förhandlingarna leddes
          </note>
          <note n="e6ca2899">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
