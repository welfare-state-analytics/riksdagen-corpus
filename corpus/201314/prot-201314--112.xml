<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--112</head>
          <docDate when="2013-05-13">2013-05-13</docDate>
        </div>
      </front>
      <body>
        <div>
          <note n="af26fbd1">
            ﻿
          </note>
          <note n="e5bd7501">
            Riksdagens protokoll
          </note>
          <note n="4d5df661">
            2013/14:112
          </note>
          <note type="date" n="5d6a3a28">
            Tisdagen den 13 maj
          </note>
          <note n="013171af">
            Kl. 09:00 - 13:47
          </note>
          <note n="0df6281b">
            1 § Justering av protokoll
          </note>
          <note n="71470957">
            Protokollet för den 7 maj justerades.
          </note>
          <note n="49021cbf">
            2 § Ansökan om fortsatt ledighet
          </note>
          <note n="8fcacd0e">
            Tredje vice talmannen meddelade att Josefin Brink (V) ansökt
            om fortsatt ledighet under tiden den 15 maj–2 juli.
          </note>
          <note n="9aa8cb4e">
            Kammaren biföll denna ansökan.
          </note>
          <note n="77abaf7b">
            Tredje vice talmannen anmälde att Ali Esbati (V) skulle fortsätta
            att tjänstgöra som ersättare för Josefin Brink.
          </note>
          <note n="980600be">
            3 § Anmälan om kompletteringsval
          </note>
          <note n="2d2a31fc">
            Tredje vice talmannen meddelade att Vänsterpartiets riksdagsgrupp
            på grund av uppkommen vakans anmält Ali Esbati som suppleant i
            arbetsmarknadsutskottet under Josefin Brinks fortsatta ledighet.
          </note>
          <note n="ab166bb4">
            Tredje vice talmannen förklarade vald under tiden den 15 maj–2
            juli till
          </note>
          <note n="11d8190e">
            suppleant i arbetsmarknadsutskottet
          </note>
          <note n="e2d304f1">
            4 § Anmälan om fördröjda svar på interpellationer
          </note>
          <note n="5eb9d0c9">
            Följande skrivelser hade kommit in:
          </note>
          <note n="5b9ce0dc">
            Interpellation 2013/14:462
          </note>
          <note n="4af4af86">
            Interpellation 2013/14:462 Tonnageskatt eller utflaggning
          </note>
          <note n="61544cc2">
            Interpellationen kommer att besvaras måndagen den 2 juni 2014.
          </note>
          <note n="7c276bab">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note n="4ec202e6">
            Rikard Jermsten
          </note>
          <note n="48b3694a">
            Interpellation 2013/14:468
          </note>
          <note n="44d66509">
            Interpellation 2013/14:468 Hemtjänstpersonalens arbetsmiljö
          </note>
          <note n="ec32e107">
            Interpellationen kommer att besvaras torsdagen den 5 juni 2014.
          </note>
          <note n="97a9b616">
            Skälet till dröjsmålet är redan inbokade engagemang.
          </note>
          <note n="5be89d1f">
            Marianne Jenryd
          </note>
          <note n="13740a79">
            5 § Anmälan om faktapromemoria
          </note>
          <note n="6d3bccbd">
            Tredje vice talmannen anmälde att följande faktapromemoria om
            förslag från Europeiska kommissionen hade kommit in och överlämnats
            till utskott:
          </note>
          <note n="a8d55036">
            KOM(2014) 213
          </note>
          <note n="9389d62e">
            6 § Svar på interpellation 2013/14:407 om tvångsprivatisering
            av äldreomsorgen
          </note>
          <note type="speaker" n="7abd8604">
            Anf. 1 Statsrådet MARIA LARSSON (KD):
          </note>
          <u who="maria_larsson_minister_2010" xml:id="i-a353f996f9d7bbd2-0" n="fa518050">
            <seg n="61ee8926">
              Herr talman! Lennart Axelsson har frågat mig om jag delar utredningens
              förslag om att kommunerna ska tvingas att privatisera äldreomsorgen
              och om det i så fall finns en majoritet av regeringspartierna
              som delar den åsikten.
            </seg>
            <seg n="b391111b">
              Låt mig börja med att understryka att det förslag som utredningen
              har lagt fram inte innebär att kommunerna tvingas till att privatisera
              sin äldreomsorg. Vad utredningen föreslår i sitt betänkande Framtida
              valfrihetssystem inom socialtjänsten (SOU 2014:2) är att Sveriges
              kommuner, utifrån de lokala omständigheter som finns i varje kommun,
              ska skapa förutsättningar för äldre människor att kunna välja
              mellan olika utförare inom hemtjänsten – privata eller kommunala.
            </seg>
            <seg n="26002680">
              Med att skapa förutsättningar menar utredningen att kommunerna
              ska göra det möjligt för brukarna att kunna välja mellan minst
              två utförare, varav en av dem i kommunal regi. Det innebär att
              en kommun som antingen har publicerat en annons om upphandling
              eller ett förfrågningsunderlag i enlighet med LOU, lagen om offentlig
              upphandling, eller LOV, lagen om valfrihetssystem, har skapat
              förutsättningar för äldre människor att välja utförare.
            </seg>
            <seg n="ccec8950">
              Förslaget innebär inte att det krävs att det finns valbara utförare
              för att en kommun ska anses ha skapat förutsättningar för valfrihet.
              Förslaget ger också kommunerna rätt att själva välja vilket upphandlingssätt
              man vill använda sig av för att uppnå valfrihet. Det kan ske med
              stöd av LOV, med stöd av LOU eller med stöd av en kombination
              av båda dessa lagar.
            </seg>
            <seg n="c0ed9a2f">
              Även om utredningens förslag genomförs är alltid kommuner och
              landsting huvudmän och ytterst ansvariga för alla sina angelägenheter.
              Huvudmannaansvaret är viktigt för att garantera demokratisk kontroll,
              god kvalitet och regelefterlevnad oavsett om verksamheten utförs
              i privat eller kommunal regi.
            </seg>
            <seg n="d6eefbbb">
              En värdig äldreomsorg förutsätter att den äldre själv får vara
              med och bestämma vem som ska ge omsorg och när den ska ges. Att
              människor vill vara med och välja understryks av att 80 procent
              av brukarna gör ett aktivt val när möjlighet ges ( Stimulansbidrag
              LOV , delrapport 2014, Socialstyrelsen). Utredningens förslag
              bidrar till att göra detta möjligt för äldre, oavsett vilken kommun
              man bor i.
            </seg>
          </u>
          <note type="speaker" n="47443058">
            Anf. 2 LENNART AXELSSON (S):
          </note>
          <u who="lennart_axelsson_204029" xml:id="i-a0dfd5cff1541d9d-0" n="a10aa576">
            <seg n="3356efb1">
              Herr talman! Jag tackar Maria Larsson för svaret.
            </seg>
            <seg n="717b4354">
              Jag tyckte att jag ställde två ganska tydliga frågor, dels om
              Maria Larsson höll med utredaren om de slutsatser han för fram,
              dels om det i så fall fanns en majoritet i Alliansen för samma
              sak.
            </seg>
            <seg n="6bc82b86">
              Jag har försökt att läsa mig till i interpellationssvaret om
              det finns något svar på detta men har inte kunnat hitta något.
              Mellan raderna kan man ändå läsa sig till att Maria Larsson håller
              med men att det inte finns någon majoritet för förslaget i Alliansen.
              Det var i alla fall min tolkning. Maria Larsson får rätta mig
              om jag har förstått det fel.
            </seg>
            <seg n="fef6f630">
              Jag är övertygad om att när vi blir äldre och har behov av någon
              annans hjälp för att klara oss är det viktigaste att vi får hjälp
              snabbt och att den är av god kvalitet. Jag är däremot inte lika
              övertygad om att det är viktigt att vi får en mängd olika utförare
              att välja bland.
            </seg>
            <seg n="10019723">
              Jag har själv erfarenhet av när mina föräldrar var i den situationen,
              och nu har min sambos föräldrar också precis hamnat där. Det sker
              ofta snabbt. Det normala är inte att man har ett långsamgående
              behov av stöd, utan det är i samband med att man råkar ut för
              en hjärnblödning eller liknande. Då måste det komma in väldigt
              snabbt.
            </seg>
            <seg n="1f9156e3">
              Jag kommer från en kommun som heter Nora. Vi har diskuterat att
              införa lagen om valfrihet under ganska många år. Hittills har
              det funnits en majoritet för att vi inte ska göra det. Vi menar
              att våra möjligheter att kunna erbjuda det här stödet är bättre
              om vi kan koncentrera oss på att kunna göra det i kommunal regi,
              så som det hittills har varit. Kommunen har tio och ett halvt
              tusen invånare, och vi har bedömt att underlaget för att ha flera
              utförare är väldigt litet.
            </seg>
            <seg n="accc1d1a">
              Jag lyssnade i går på en presentation av förslaget av bland andra
              Greger Bengtsson, den utredare som har tittat på detta. Han konstaterade
              att detta i grunden är en ideologisk fråga. Så är det säkert.
              Precis som privatiseringen av bilprovning och apotek var ideologiska
              frågor är även denna del, där man vill privatisera delar av äldreomsorgen,
              en ideologisk fråga.
            </seg>
            <seg n="741f1f2e">
              Jag tycker att detta blir lite knepigt. Jag tror att de allra
              flesta ändå betraktar det som en privatisering om kommunerna får
              en skyldighet att se till att det finns mer än en utförare, det
              vill säga utöver dem själva. Det är inte en annan del av kommunen
              utan en privat utförare. Det blir ju en del av den kommunala verksamheten
              som kommer att bedrivas i privat regi. Att kalla detta något annat
              än en tvångsprivatisering tycker jag är väldigt svårt, även om
              Maria Larsson försöker få det till någonting annat.
            </seg>
            <seg n="d4269137">
              Jag menar också att det stora problemet inom äldreomsorgen över
              huvud taget i dag inte är om man har möjlighet att välja eller
              inte utan om man kan få tillgång till personal på ett klokt sätt
              – personal med bra arbetsvillkor som gör att det finns människor
              som vill söka sig dit även i framtiden.
            </seg>
          </u>
          <note type="speaker" n="c044fbd2">
            Anf. 3 GUSTAV NILSSON (M):
          </note>
          <u who="gustav_nilsson_e40443" xml:id="i-e05fcc6298083ab6-0" n="10c9b960">
            <seg n="3e3233bb">
              Herr talman! I svaret från statsrådet kan vi läsa att 80 procent
              av brukarna gör ett aktivt val när möjligheten ges. Jag tycker
              att det är ett bra påpekande. Vi ser också vad gäller hemtjänsten
              att de som har möjlighet att göra ett aktivt val är mer nöjda.
              De anser att hemtjänsten är mer lyhörd och ser till behov och
              önskemål på ett annat sätt.
            </seg>
            <seg n="7798e93b">
              Inom andra tjänsteområden är det väldigt vanligt att man kan
              välja. Ja, det är en självklarhet. Jag tycker att det är av största
              vikt att vi inte förlorar rätten att välja när vi blir äldre.
              Valfriheten och den nationella värdegrund som anger att äldre
              ska leva ett värdigt liv och känna välbefinnande är viktig att
              utgå från och ha som riktmärke.
            </seg>
            <seg n="e8c1d6a5">
              Lagen om valfrihet infördes av alliansregeringen och är i korthet
              ett regelverk för hur valfrihetssystem ska tillämpas på lokal
              nivå. Många kommuner har redan infört LOV, och flera är i startgroparna
              för att göra det. Kommunerna kan också få ekonomiska medel för
              att sätta upp bra kvalitetskriterier så att man får system som
              fungerar på allra bästa sätt.
            </seg>
            <seg n="87a37710">
              Det är viktigt att komma ihåg att lagen bygger på kvalitetskonkurrens.
              Det handlar inte om någon priskonkurrens. Man får rätt att välja,
              och man får rätt att välja om. Det innebär att utförarna måste
              vara rädda om sina kunder för att inte mista dem.
            </seg>
            <seg n="a17b09eb">
              Vad gäller information har kommunen ett fullödigt ansvar att
              se till att man som brukare får information om samtliga aktörer
              man kan välja mellan. Här finns en del att göra från kommunernas
              sida, tror jag. Vi kommer att få en ny kommunallag, och där kommer
              detta att betonas på ett helt annat sätt.
            </seg>
            <seg n="3a8f09d9">
              Flera socialdemokratiska kommuner och vänsterdominerande kommuner
              värnar monopolet, bromsar och vill inte införa lagen om valfrihetssystem.
              De anser tydligen att det är kommunens politiker och tjänstemän
              som ska bestämma vem som ska utföra tjänsterna inom omsorg och
              hemtjänst. Den enskilda individen får en passiv roll.
            </seg>
            <seg n="91360968">
              De som säger nej till LOV tar avstånd från människor som av någon
              anledning är missnöjda med kommunens omsorg och själva vill prova
              att utföra den. De tar också avstånd från dem som känner att ett
              alternativ till kommunens omsorg och hemtjänst skulle passa bättre.
            </seg>
            <seg n="d0cdd2ed">
              Valfrihet leder till att människor får fatta egna beslut som
              gäller deras eget välbefinnande. Tyvärr finns inte möjligheten
              att välja i alla kommuner – LOV har inte införts överallt. Därför
              tycker jag att det är viktigt att frågan ses över, att den utreds
              och att man hittar vägar framåt för att fortsätta utveckla och
              förbättra äldrevården. De äldres välbefinnande ska alltid vara
              i fokus.
            </seg>
            <seg n="0f8109d4">
              Att kunna göra egna val är viktigt även på äldre dagar, och de
              äldre är en växande grupp i samhället. Det gäller att stå upp,
              menar vi, för rätten att välja och för inflytande. Därför är det
              viktigt att vi genomför nödvändiga reformer. Jag tycker att det
              är beklagligt att man från visst håll försöker stoppa, hindra
              och förbjuda. Här går en skiljelinje mellan partierna på vänsterkanten
              och Alliansen.
            </seg>
            <seg n="58301770">
              Valfrihet ska finnas även på äldre dagar. I en offentligt finansierad
              omsorg ska det finnas en mångfald av utförare. Det stärker och
              höjer kvaliteten, och det ger också bättre möjligheter att välja
              för dem som har ett vårdyrke. Det tycker jag är viktigt när vi
              talar om att vi behöver fler människor som väljer vårdyrket och
              talar om behovet av att jobba inom vård och omsorg.
            </seg>
          </u>
          <note type="speaker" n="cdb32bb5">
            Anf. 4 Statsrådet MARIA LARSSON (KD):
          </note>
          <u who="maria_larsson_minister_2010" xml:id="i-a353f996f9d7bbd2-1" n="fa518050">
            <seg n="a7da0f8a">
              Herr talman! Ja, detta är uppenbarligen en ideologisk fråga.
              Min utgångspunkt är de äldres uttalade önskemål att få bestämma
              själva. Den värdegrund vi har infört, vilket Socialdemokraterna
              har hyllat oss för att vi har gjort, bygger på att man har delaktighet
              och även självbestämmande. Det är en av ingredienserna för att
              uppnå värdighet och välbefinnande.
            </seg>
            <seg n="de0f5300">
              Det finns en hel del socialdemokratiska kommuner som har tagit
              bort skygglapparna och sagt att de tycker att det är viktigt.
              Ljusdal är ett exempel på en sådan kommun. Den är inte stor, men
              där har man infört LOV. Det man säger är: Det gav oss möjlighet
              att få mycket mer kunskap om vår egen verksamhet. När den skulle
              konkurrensutsättas var vi tvungna att göra förändringar i den,
              för den höll inte måttet. Det är det här som jag ser hända i de
              kommuner som vågar ta bort skygglapparna och prova att låta mångfalden
              komma in.
            </seg>
            <seg n="8d47a8f2">
              80 procent av de äldre vill själva kunna välja, men Lennart Axelsson
              vill ta sig rätten att bestämma åt dem. Den tiden tycker jag är
              förbi när äldre ska stå med mössan i hand och bara ta emot det
              de blir tilldelade av kommunen. Man måste få rådrum i sitt eget
              liv.
            </seg>
            <seg n="fc6135df">
              Lennart Axelsson är ju gammal i gården, så han vet mycket väl
              hur det fungerar med utredningar. Vi tillsätter en utredning och
              ger tydliga direktiv, och när utredningen är klar går den på remiss.
              Sedan fattar regeringen beslut – efter remissomgången och efter
              att alla remissinstanser har fått komma till tals.
            </seg>
            <seg n="449876d7">
              Vi är ganska övertygade om – och då talar jag för Kristdemokraterna
              – att de 80 procent äldre som vill ha möjligheten att välja finns
              i varenda kommun. Då är det orätt av kommunpolitiker att roffa
              åt sig makten från de äldre och säga: Nej, vi ska bestämma åt
              er. Det tycker inte jag är skäligt. Som sagt var: Det är en vinnarsituation
              för framför allt de äldre, och det är min främsta utgångspunkt.
              Man kan också se att de äldre där det har funnits en möjlighet
              att välja är mer nöjda med sin hemtjänst. I de kommunerna finns
              det en högre nöjdhetsgrad hos de äldre än där kommunpolitikerna
              har sagt: Detta får du. Här får du inte välja.
            </seg>
            <seg n="4754a3da">
              Jag skulle vilja veta vad Lennart Axelssons svar är till de 80
              procent äldre som säger att de vill ha möjligheten att välja.
              Där är Socialdemokraterna svaret skyldiga, utom i de förståndiga
              socialdemokratiska kommuner där man har tagit bort skygglapparna.
            </seg>
          </u>
          <note type="speaker" n="fc843e97">
            Anf. 5 LENNART AXELSSON (S):
          </note>
          <u who="lennart_axelsson_204029" xml:id="i-a0dfd5cff1541d9d-1" n="a10aa576">
            <seg n="692ff3d2">
              Herr talman! Jag kanske ska påminna om vad min fråga egentligen
              handlade om. Är tanken att man, i de kommuner där det finns en
              majoritet för att välja kommunpolitiker som inte tycker att det
              är en jättebra idé att införa delvis privat äldreomsorg, inte
              ska kunna välja sådana politiker som får det genomslaget i politiken?
              Om det är så att Maria Larsson vill tvinga på alla kommuner det
              här, då försvinner ju den valmöjligheten för de kommunmedborgarna.
            </seg>
            <seg n="2bbb804f">
              Det är inte jag som på något sätt försöker förhindra valfrihet.
              Det är ju så att de kommuninvånare som tycker att de vill ha en
              kommunal äldreomsorg fråntas den möjligheten genom det förslag
              som finns. Maria Larsson skakar på huvudet, men hon kommer väl
              att kunna förklara det i nästa inlägg.
            </seg>
            <seg n="cd86b2f7">
              Jag vänder mig mot att man försöker framställa lagen om valfrihet
              som någonting som skulle kunna lösa äldreomsorgens problem. Det
              är verkligen inte så; de är på en helt annan nivå. Att Maria Larssons
              regering har sänkt skatterna med betydligt mer än vad äldreomsorgen
              kostar under ett år – den kostar ungefär 99 miljarder, och ni
              har sänkt skatten med 134 – påverkar såklart möjligheterna att
              erbjuda en bra äldreomsorg.
            </seg>
            <seg n="289b96f1">
              I Veteranen, som är en av pensionärsorganisationernas tidning,
              skriver man: Lagen om valfrihet (LOV) infördes 2009 och innebär
              att äldre själva får välja om hemtjänsten ska utföras av ett privat
              företag eller av kommunen. De får helt enkelt välja utförare –
              – – Någon valfrihet av innehållet i hemtjänsten rör det sig dock
              inte om. Den omsorg en person har rätt till avgörs i biståndsbeslutet,
              och står fast oavsett vem som utför jobbet.
            </seg>
            <seg n="b42c6c8a">
              Denna marknadsmodell bygger på att de äldre fungerar ungefär
              som köpvilliga kunder. Men verkligheten ser ofta väldigt annorlunda
              ut. Många äldre kommer i kontakt med äldreomsorgen först när de
              blivit sjuka och orkar sällan välja vem som ska utföra hemtjänsten.
              Ofta är det dessutom bråttom.
            </seg>
            <seg n="f4afd502">
              Valet av utförare sker i praktiken av anhöriga. I många fall
              görs inget val alls
            </seg>
            <seg n="87fc02de">
              För många blir valet ett orosmoment. Marta Szebehely, professor
              i socialt arbete vid Helsingforss universitet, tror att äldre
              människor är mer angelägna om innehållet i omsorgen och vilka
              personer som kommer till dem, än vilken arbetsgivare personalen
              har. Omställningen från självständig individ till hjälpbehövande
              är ofta en dramatisk och jobbig förändring i sig.
            </seg>
            <seg n="c4be2acd">
              Den här texten beskriver på ett bra sätt vad som faktiskt sker
              när vi hamnar i ett läge då vi är tvungna att få hjälp av någon
              annan.
            </seg>
            <seg n="30a3c1ad">
              Jag är helt övertygad om att det viktigaste är om vi kan påverka
              vilken typ av hjälp vi kan få och också att vi kan få samma personal
              som kommer tillbaka varje dag. Detta är ingenting som underlättas
              av att vi har fler valmöjligheter. Det finns 140 möjliga val i
              Helsingfors. I Nora har vi av naturliga skäl inte några. Men vi
              har möjlighet att få en bra äldreomsorg, och den vill vi fortsätta
              att slå vakt om. Vi anser att man ska ha kvar beslutsmöjligheterna
              i kommunerna när det gäller denna typ av insatser.
            </seg>
          </u>
          <note type="speaker" n="a8300986">
            Anf. 6 GUSTAV NILSSON (M):
          </note>
          <u who="gustav_nilsson_e40443" xml:id="i-e05fcc6298083ab6-1" n="10c9b960">
            <seg n="0acc4d21">
              Herr talman! Bara för att man har blivit äldre är det inte per
              automatik så att kommunens politiker och tjänstemän vet bättre
              vilken hjälp man behöver.
            </seg>
            <seg n="3abbd392">
              Lennart Axelsson talar i sin interpellation om att kommuner ska
              tvingas att privatisera äldreomsorgen. Den frågeställningen är
              ytterst märklig. Privatisering innebär egentligen att man överför
              något samhälleligt i privat ägo. Men det handlar inte om det.
              När det gäller landstingen finns det i dag en lag som inom primärvården
              innebär att man måste införa LOV. Inom offentlig skattefinansierad
              vård tillåter vi att privata läkare och andra aktörer får möjlighet
              att utföra vården. Det har inneburit en förbättring, och vi har
              fler vårdcentraler i dag. Vi har en hög kvalitet, och de som väljer
              en privat aktör är mer nöjda. Det är därför viktigt med denna
              mångfald. Vill man vara kvar hos landstingets vårdcentral kan
              man självklart vara det, men valfriheten finns. Det är inget tvång
              att välja heller, för den delen, och man kan välja om.
            </seg>
            <seg n="92167fab">
              Ordet privatisering är fel ord i sammanhanget. Vi vill alla ha
              en offentlig skattefinansierad vård. Sedan tycker vi från Alliansens
              sida att det är bra om det finns en mångfald av utförare.
            </seg>
            <seg n="089b98db">
              Jag vill återkomma till behovet av arbetskraft inom äldreomsorgen
              och inom vården över huvud taget. Om vi har en mångfald finns
              det större möjligheter att öppna eget om man har ett vårdyrke
              och vill satsa på att bli egen företagare. Man får som vårdanställd
              också större möjligheter att välja arbetsgivare. Det innebär att
              det blir mer attraktivt att välja ett vårdyrke. Det finns ett
              mycket stort behov av vårdpersonal i framtiden. Även där kan det
              alltså vara en tillgång.
            </seg>
            <seg n="86c9066f">
              När det gäller skattesänkningarna har Socialdemokraterna sagt
              ja till nästan alla skattesänkningar – 84 miljarder i fråga om
              jobbskatteavdrag. Vi har sänkt skatten och sett till att äldreomsorgen
              har fått mer pengar. Det är bara att ta reda på vad SKL säger
              i sammanhanget. De har en mycket bra statistik för detta.
            </seg>
          </u>
          <note type="speaker" n="c2040707">
            Anf. 7 MEERI WASBERG (S):
          </note>
          <u who="meeri_wasberg_ebd701" xml:id="i-41a05d9473992392-0" n="191f9078">
            <seg n="3c0f8f33">
              Herr talman! Jag tycker att den här interpellationsdebatten är
              mycket intressant eftersom den visar på de ideologiska skygglappar
              som regeringen har valt att ta på sig när man inte vill låta kommunerna
              själva hantera frågan. Det kan finnas de som har både möjlighet
              och behov, höll jag på att säga, och de som kanske har valt andra
              sätt.
            </seg>
            <seg n="95443d5d">
              När det gäller LOV låter det tjusigt att ha en lag som heter
              lagen om valfrihet. Men lagen ger valfrihet för företag att etablera
              sig. Den ger egentligen inte så mycket större valfrihet för individen.
            </seg>
            <seg n="4ca6eecd">
              Vi är nog alla överens om att alla ska kunna ha en bra och säker
              omvårdnad. Särskilt viktigt är det kanske för våra äldre som börjar
              närma sig livets slutskede där valmöjligheterna blir starkt begränsade,
              inte för att de inte vill välja utan därför att deras egen förmåga
              att göra välövervägda val kanske sviktar.
            </seg>
            <seg n="dfc469c6">
              Jag tror att det är viktigt med stor delaktighet och ett stort
              inflytande. Då kan det handla om helt andra saker än enbart om
              vem som är utförare. Det som är problemet med debatten från den
              borgerliga sidan är att det handlar om att det viktiga är att
              kommunerna tvingas öppna upp för olika privata alternativ, privata
              aktörer. Det är inte fokus på, som det borde vara, att se till
              att det blir en bra omvårdnad där man skulle kunna se olika privata
              alternativ som ett positivt komplement. Det blir en ideologiskt
              styrd debatt när vi talar om lagen om valfrihet.
            </seg>
            <seg n="6ea59e17">
              Därför tycker jag att det är lite beklämmande att den borgerliga
              regeringen så hårdnackat, skulle man kunna säga, och med lite
              falsk marknadsföring talar om lagen om valfrihet som det som gör
              det möjligt för våra äldre att ha en större delaktighet och ett
              större inflytande. Det skulle mycket väl finnas möjlighet att
              klara av en större delaktighet och ett större inflytande också
              inom ramen för en kommunalt driven äldreomsorg.
            </seg>
            <seg n="a077b1e8">
              Till detta kan man addera lite grann av det som Lennart Axelsson
              var inne på, nämligen att det ser mycket olika ut i olika kommuner.
              Vi har kommuner där det finns väldigt många alternativ, vilket
              i sig skapar ett stort problem när man faktiskt ska välja. Många
              tycker att det är problematiskt att ha många alternativ att välja
              mellan. Det blir nämligen svårt att se vad en utförare kan ge
              mig kontra vad någon annan kan ge mig när jag ändå inte kan välja
              vad det är som ska göras utan bara vem som ska göra det.
            </seg>
            <seg n="290e3011">
              I fråga om lagen om valfrihet i sig finns det mycket övrigt att
              önska. Den intressanta frågan är den som Lennart tar upp i sin
              interpellation, nämligen varför det är viktigt för regeringen
              att bestämma över kommunerna och deras möjligheter att faktiskt
              göra egna välövervägda val och öppna upp på olika sätt för olika
              aktörer utifrån de behov som kan finnas lokalt. Av någon anledning
              tycker regeringen att den ska bestämma vad kommunerna ska och
              måste göra.
            </seg>
            <seg n="3a82e379">
              Jag tycker att man borde backa tillbaka lite grann och fundera
              på detta med delaktighet och inflytande för just de äldre. Det
              är klart att om man har möjlighet att i större utsträckning vara
              delaktig i sin planering och välja olika saker blir man också
              mer nöjd. Det skulle gälla även inom ramen för den kommunala omsorgen.
            </seg>
          </u>
          <note type="speaker" n="40a0d724">
            Anf. 8 Statsrådet MARIA LARSSON (KD):
          </note>
          <u who="maria_larsson_minister_2010" xml:id="i-a353f996f9d7bbd2-2" n="fa518050">
            <seg n="79405e7e">
              Herr talman! Jag vill först ge en liten sakupplysning eftersom
              jag förstår att ni uppenbarligen har missat en förändring som
              vi gjorde i lagstiftningen i samband med att vi införde värdegrunden.
              Då skrev vi in i socialtjänstlagen att den enskilde ska kunna
              påverka när och hur omsorg i det egna hemmet ges. Det betyder
              att det som ni talar om finns redan. Min utgångspunkt har nämligen
              hela tiden varit att öka de äldres självbestämmande. Den äldre
              ska få uttala önskemål om hur och när, innehåll och tidpunkt för
              hemtjänsten, och det ska efterkommas så långt det bara är möjligt.
              Det är ett minimum för alla kommuner. Den kommun som inte tar
              det på allvar har inte läst lagstiftningsförändringen.
            </seg>
            <seg n="b64cd2de">
              Jag hoppas att ni ser att vi på alla sätt försöker flytta makten
              från politiker till de äldre själva. Jag vet att det är 80 procent
              som vill välja. Ni förnekar det och säger att kommunpolitikerna
              kommer att fatta klokare beslut. Det är det som ni säger när ni
              uttrycker att det är kommunerna som ska få bestämma. Det krävs
              ett regeringsbeslut för att flytta makten över allt till de äldre
              själva. Vi kan se vad som händer när de får makten i sin hand.
              Enligt utvärderingen var det då 80 procent som gjorde ett aktivt
              val. Men alla vill inte och alla orkar inte göra det. Det ska
              vi ha stor respekt för. Då måste de inte välja. Det ska finnas
              ett på förhand utsatt val som de då får.
            </seg>
            <seg n="c555a1e8">
              Allt ska hålla god kvalitet. Det låter som om ni inte tror att
              någon äldreomsorg av god kvalitet kan produceras inom det som
              inte är kommunal omsorg. Men ni vet precis lika bra som jag att
              incidenter som är av tråkig karaktär, då det sker någon form av
              vanvård, ibland händer i kommunal omsorg likväl som i privat omsorg.
              Det finns lika mycket av god kvalitet i privat omsorg som i kommunal
              omsorg.
            </seg>
            <seg n="7c30655f">
              Den skillnad som blir gäller till exempel Lennart som jag träffade
              i Tranås och som berättade för mig att hans fru hade haft kommunal
              hemtjänst. Då hade det varit många olika personer som kom, så
              när han skulle ha hemtjänst valde han ett litet företag – Tranås
              Hemservice – som kunde säga att bara fyra olika personer skulle
              komma hem till honom. Han kunde göra det valet, och han kände
              sig väldigt nöjd med det. Det är det vi åstadkommer med den här
              förändringen.
            </seg>
            <seg n="c9e825da">
              Det kostar inte mer med LOV; de får samma ersättning som den
              kommunala omsorgen kostar. Det vi uppnår är att de äldre får ett
              ökat självbestämmande, och 80 procent vill ha det. Ni står här
              och säger: De orkar inte, och de vill inte. Jo, 80 procent orkade
              och ville! Det är en väldigt stor majoritet. Vad är ert svar till
              dem? Varför ska de 80 procenten inte ha möjligheten när ni vill
              ta tillbaka det här?
            </seg>
            <seg n="26b0bec3">
              Min fråga är naturligtvis: Vill ni avskaffa LOV? Det har inte
              tydligt uttalats från Socialdemokraterna vad ni vill, och jag
              tror att det är dags att ge besked. Stefan Löfven passade på frågan
              i den senaste partiledardebatten, men det vore vällovligt om vi
              kunde få ett besked här i dag.
            </seg>
          </u>
          <note type="speaker" n="599b3813">
            Anf. 9 LENNART AXELSSON (S):
          </note>
          <u who="lennart_axelsson_204029" xml:id="i-a0dfd5cff1541d9d-2" n="a10aa576">
            <seg n="1d3e9173">
              Herr talman! Skillnaden mellan oss är väl att vi ser mer på innehållet
              än på formerna. Det absolut viktigaste är att se till att den
              som blir gammal får den hjälp och det stöd den behöver, och det
              ska ske direkt när behovet uppstår. Vi ser inte att lösningen
              skulle vara att det är fler utförare.
            </seg>
            <seg n="43c67084">
              Det Maria Larsson inte nämnde när det gäller värdighetsgarantin
              är vad innehållet i insatserna är. Det finns det inte möjlighet
              att påverka. Däremot kan man påverka när och hur.
            </seg>
            <seg n="001d3ffa">
              I den utredning vi diskuterar skriver man att 45 procent av brukarna
              i brukarundersökningen uppgav att de hade gjort ett val av utförare.
              Det är väldigt långt ifrån de 80 procent som har figurerat i debatten.
            </seg>
            <seg n="c022757e">
              Jag tycker att vi i alla lägen måste sätta den äldre i centrum.
              Det tycker jag också att man gör om man diskuterar innehållet
              i vården och inget annat. Vi ser i dag att personalen får gå på
              knäna ute på många äldreboenden därför att de inte riktigt hinner
              med, och i hemtjänsten ska vissa saker i hemmet utföras på sekunder.
              Det är inte en värdig äldreomsorg när det ser ut på det viset.
              Vi måste alltså se till att satsa mer resurser på det och sätta
              innehåll före form.
            </seg>
            <seg n="7279d0a6">
              Det finns säkert många kommuner där ett antal utförare skulle
              kunna vara bra som val, men det finns också ett antal kommuner
              där det inte finns underlag för det. Det är främst där jag menar
              att vi ska låta de kommunpolitiker som är valda, och de människor
              som bor i kommunerna, forma den äldreomsorg som behövs i kommunen.
            </seg>
          </u>
          <note type="speaker" n="2a23ecb3">
            Anf. 10 MEERI WASBERG (S):
          </note>
          <u who="meeri_wasberg_ebd701" xml:id="i-41a05d9473992392-1" n="191f9078">
            <seg n="6d0c858d">
              Herr talman! Jag skulle också vilja understryka: innehåll före
              form. Det är inte så att alla privata utförare bedriver en dålig
              verksamhet, och jag tycker att det är lite stötande när Maria
              Larsson försöker få det att framstå som att det i grunden finns
              en negativ inställning till olika typer av utförare.
            </seg>
            <seg n="9f6c825a">
              Det frågan handlar om är om kommunerna ska vara tvingade eller
              inte. Man får ändå förutsätta att de kommuninvånare som finns
              i respektive kommun gör ett så övervägt val de kan när de väljer
              sin kommunala majoritet. Då är det också rimligt att de politikerna
              bär det ansvaret i relation till sina kommuninvånare, även de
              äldre.
            </seg>
            <seg n="677b1bb0">
              Sedan tror jag att det är viktigt att understryka hur betydelsefullt
              det är med delaktighet och inflytande för den enskilda individen
              och att det är självklart att det ska omfatta all omsorg, oavsett
              om den är kommunalt eller privat utförd. Det som blir problemet
              med de ideologiska skygglappar regeringen tar på sig är kanske
              att form får gå före innehåll. Det blir lätt så. Jag tror därför
              att det är viktigt att även regeringen tar och funderar på om
              det är tvånget i sig som är det viktiga, eller om det är fokus
              på innehåll och kvalitet snarare än form.
            </seg>
            <seg n="fef96d5c">
              Som sagt: Det är sant att många kan välja, har valt och är nöjda
              med sina val. Det brukar vara så att människor är nöjda med sina
              val, för det är svårt att säga att man skulle ha gjort ett felaktigt
              val. Jag kan tycka att det är orättfärdigt att släppa ambitionen
              att all omsorg ska vara god omsorg, oavsett om den är kommunalt
              eller privat utfört.
            </seg>
          </u>
          <note type="speaker" n="5676c3e0">
            Anf. 11 Statsrådet MARIA LARSSON (KD):
          </note>
          <u who="maria_larsson_minister_2010" xml:id="i-a353f996f9d7bbd2-3" n="fa518050">
            <seg n="004341a3">
              Herr talman! Låt mig bara förtydliga att det jag hänvisar till
              när jag säger att 80 procent av de brukare som har möjlighet har
              gjort ett aktivt val är Socialstyrelsens rapport om stimulansbidrag
              för LOV. Den kom 2014 och är den senaste som finns, och där var
              det 80 procent som valde. Av dem var det 40 procent som valde
              kommunen och 40 procent som valde en privat utförare. Så utföll
              alltså valen.
            </seg>
            <seg n="f2ce8fe4">
              Det var dock 80 procent som ville göra ett aktivt val, och det
              är den stora skillnaden. Det som inte fungerar i Socialdemokraternas
              värld, där kommunpolitikerna ska bestämma över de äldre, visar
              sig till exempel genom den person från Malmö som skrev till mig
              och sade: Här i Malmö får vi inte välja, men det skulle jag vilja
              göra – jag skulle vilja ha lite alternativ att välja mellan.
            </seg>
            <seg n="ed53cdb4">
              Mitt perspektiv är den äldres. Socialdemokraternas perspektiv
              är politikernas. Det är inte alldeles ovanligt att det är så.
              Det är självklart att innehållet – kvaliteten – är det centrala.
              Det är därför jag menar att mångfalden förbättrar kvaliteten.
              Det är också vad kommunerna som har infört LOV säger: Det blir
              en kvalitetsförbättring. Kanske är det detta som har lett till
              att vi också har fler nöjda brukare. Det är fler äldre som är
              nöjda med hemtjänsten i dag än i tidigare mätningar. Det där höjs
              hela tiden.
            </seg>
            <seg n="1963ff55">
              OECD pekar också på att Sverige, näst efter Nederländerna, är
              det land i världen som lägger mest resurser på äldreomsorgen.
              Det är naturligtvis en förutsättning för den goda kvaliteten.
              Jag är dock övertygad om att äldreomsorgen går att utveckla vidare
              och att mångfalden har kommit för att stanna. Jag kommer att fortsätta
              att arbeta med de äldres fokus och de äldres önskemål. Jag inser
              att Socialdemokraternas perspektiv fortsatt är politikernas och
              att behålla makt hos politiker. Där är vi oense, men vi får fortsätta
              att diskutera frågan.
            </seg>
            <seg n="2320a7e7">
              Jag noterar att jag inte fick svar på mina frågor när det gäller
              vad Socialdemokraterna egentligen tycker om LOV.
            </seg>
          </u>
          <note n="5e69f46d">
            Överläggningen var härmed avslutad.
          </note>
          <note n="14adfbb7">
            7 § Svar på interpellation 2013/14:430 om e-tjänster inom äldreomsorgen
          </note>
          <note type="speaker" n="7a42d668">
            Anf. 12 Statsrådet MARIA LARSSON (KD):
          </note>
          <u who="maria_larsson_minister_2010" xml:id="i-159104f79232587a-0" n="fa518050" next="i-4f57748c57b0401d-0">
            <seg n="4952a8a1">
              Herr talman! Monica Green har frågat mig om jag avser att ta
              ett samlat grepp och initiera utvecklings- och standardiseringsprojekt
              för e-tjänster inom äldreomsorgen.
            </seg>
            <seg n="70f58570">
              I dag finns nästan en halv miljon människor som är äldre än 80
              år i Sverige. I slutet av 2040-talet kommer de att vara över en
              miljon. Det är snabba demografiska förändringar som väntar. För
              att kunna garantera en tillgänglig äldreomsorg med hög kvalitet
              är det därför absolut nödvändigt att framtidens vård och omsorg
              byggs på ett långsiktigt uthålligt sätt. Hög prioritet måste därför
              ges åt att öka vårdens och omsorgens förmåga att åstadkomma god
              kvalitet och hög effektivitet.
            </seg>
            <seg n="9ced3d0b">
              Sverige rankas i flera internationella undersökningar som bästa
              land att åldras i. I Socialstyrelsens brukarundersökningar uppger
              också majoriteten av de äldre att de är mycket nöjda med sin omsorg.
              Vi måste förbereda oss noga för att behålla och utveckla detta
              med sikte på framtiden.
            </seg>
            <seg n="1af7ef32">
              Liksom Monica Green är jag övertygad om att en ökad användning
              av digital teknik och digitala lösningar kan få stor betydelse
              för att lösa de problem och utmaningar som vården och omsorgen
              om äldre står inför.
            </seg>
            <seg n="8a30d2b2">
              Regeringen har därför sedan 2010 gjort omfattande satsningar
              på att utveckla så kallad e-hälsa inom socialtjänsten. E-hälsa
              är samlingsnamnet på insatser, verktyg och processer som syftar
              till att rätt person ska ha rätt information vid rätt tillfälle.
              I år satsar regeringen drygt 129 miljoner kronor på att bland
              annat förmedla stimulansbidrag till kommuner inom konceptet trygghet,
              service och delaktighet i hemmet genom digital teknik.
            </seg>
            <seg n="f285c616">
              Socialstyrelsen har även fått i uppdrag att ta fram en webbaserad
              utbildning om e-hälsa och välfärdsteknologi i socialtjänsten.
              Utbildningen ska utformas med utgångspunkt i användarnas behov.
            </seg>
            <seg n="20c0beda">
              Vi vet dock att osäkerheten hos både kommuner och enskilda utförare
              är stor när det gäller krav på informationssäkerhet och vad som
              är juridiskt, etiskt och integritetsmässigt tillåtet och lämpligt.
              Regeringen har därför gett den nya Myndigheten för delaktighet
              i uppdrag att tillsammans med andra relevanta myndigheter ta fram
              och sprida information till kommuner och enskilda utförare om
              implementering av digital teknik samt användning av digitala trygghets-
              och servicetjänster inom socialtjänsten och den kommunala hemsjukvården.
            </seg>
          </u>
          <note n="db34fcfe">
            Vidare överlämnade Utredningen om rätt information i vård och
            omsorg sitt betänkande den 30 april 2014. Utredningen har haft
            i uppdrag att identifiera nödvändiga förutsättningar för en ändamålsenlig
            och mer sammanhållen informationshantering inom och mellan hälso-
            och sjukvården och socialtjänsten.
          </note>
          <u who="maria_larsson_minister_2010" xml:id="i-4f57748c57b0401d-0" n="fa518050" prev="i-159104f79232587a-0">
            <seg n="50b1c3ec">
              Äldreutredningen har i uppdrag att föreslå olika åtgärder som
              kan förbättra vårt lands möjligheter att erbjuda en god och trygg
              äldreomsorg där den enskildes självbestämmande och välbefinnande
              fortsatt är i fokus. Utredningen ska bland annat titta på hur
              det förebyggande och hälsofrämjande arbetet för äldre personer
              kan utvecklas och hur kommunernas service till äldre utanför den
              traditionella biståndsbedömningen kan utvecklas. Utredningen ska
              även titta på hur anpassning av bostäder och utemiljö och införandet
              av teknik som ökar tryggheten och autonomin och bryter social
              isolering kan utvecklas och tillgängliggöras. Uppdraget ska redovisas
              den 15 december 2015.
            </seg>
            <seg n="d2347664">
              Välfärdsteknik och andra innovationer är viktiga förutsättningar
              för att göra vården och omsorgen om äldre mer personcentrerad
              men ökar också möjligheterna till ett självständigt och gott liv.
            </seg>
          </u>
          <note type="speaker" n="1177dd35">
            Anf. 13 MONICA GREEN (S):
          </note>
          <u who="monica_green_fc276c" xml:id="i-79df4e0a93e30a6e-0" n="5b2732a8">
            <seg n="34bf3d61">
              Herr talman! Jag har ställt den här interpellationen därför att
              jag är Socialdemokraternas it-politiska talesperson och ser att
              det saknas en plan för e-hälsan och att det kommer att ta väldigt
              lång tid innan den borgerliga regeringen har tänkt sätta ned foten
              i denna viktiga fråga.
            </seg>
            <seg n="c4c91558">
              Sverige är ett bra land, och det är ett bra land att åldras i,
              men någonting håller på att gå sönder. Vi blir fler och fler,
              och vi blir fler och fler äldre. När befolkningen blir äldre ökar
              vårdbehovet.
            </seg>
            <seg n="921d970f">
              Även om Sverige är ett bra land att åldras i är det många nu
              som saknar en daglig kontakt med sina anhöriga, hemsjukvården
              eller hemtjänsten. Det är också så att antalet anställda inom
              välfärdssektorn har minskat, inte med det sätt som den borgerliga
              regeringen räknar, för ni räknar ju kronor och ören och tänker
              inte på penningutvecklingen och att vi har blivit fler i Sverige.
              Men om man räknar per invånare är det betydligt färre i dag som
              jobbar inom välfärdssektorn, om man både räknar in de privata
              alternativen som är skattefinansierade och vår gemensamma välfärd
              inom kommuner och landsting. Det beklagar vi socialdemokrater.
              Vi menar att det skulle behöva vara fler personer för att kunna
              öka kvaliteten.
            </seg>
            <seg n="18f2cd05">
              Utöver att det behövs fler personer som tar hand om våra gamla
              och sjuka behövs det en plan för e-hälsan och hur vi ska kunna
              utnyttja den digitala tekniken på ett mycket smartare sätt än
              i dag. Det finns många goda exempel.
            </seg>
            <seg n="4bdbed51">
              Jag har besökt vårdcentraler uppe i Norrland och på andra ställen
              där äldre har varit oroliga när deras vårdcentral ska läggas ned.
              Men med hjälp av den nya digitala tekniken har de i själva verket
              fått en tätare kontakt med såväl läkare och sjuksköterskor som
              sina anhöriga. De har numera en daglig kontakt och kan se varandra
              via både bild-tv och dator. De kan också med enkla medel ta blodtryck
              på sig själva och så vidare. Man får nu en betydligt bättre kontroll
              på dessa äldre som har fått e-hälsa i sina hem. Det finns alltså
              många goda exempel, men det finns inget gemensamt ansvar från
              statens sida.
            </seg>
            <seg n="8627729b">
              Precis som Maria Larsson säger är det här naturligtvis ett stort
              steg, för det är ju mycket som ska göras. Det handlar om datasäkerhet,
              om att motverka personligt intrång och så vidare. Därför är det
              än viktigare att man tar ett samlat ansvar och inte bara låter
              de goda exemplen växa upp på olika sätt runt om i landet.
            </seg>
            <seg n="5373d15c">
              Regeringen har antagit ett mål för hur många som ska ha snabbt
              bredband, det som vi kallar för 100 megabit. Ni har satt upp ett
              ganska fegt mål och sagt att 90 procent av befolkningen ska ha
              bredband med 100 megabit år 2020. Vi tycker att det är fel eftersom
              det lämnar 10 procent av befolkningen utanför, men det är ändå
              ett mål och ett steg i rätt riktning. Ni har dock inte satt upp
              något mål när det gäller e-hälsan och sjukvårdens digitala möjlighet
              att besöka de äldre. Man skulle till exempel kunna sätta upp ett
              mål när det gäller besök genom digitala hjälpmedel. Det är ett
              sätt att ha en inriktning för framtiden.
            </seg>
            <seg n="80c62086">
              Jag saknar ett samlat ansvar. Maria Larsson säger att vi ska
              vänta till slutet av 2015. Jag tycker att det är alldeles för
              lång tid.
            </seg>
          </u>
          <note type="speaker" n="32093e9c">
            Anf. 14 Statsrådet MARIA LARSSON (KD):
          </note>
          <u who="maria_larsson_minister_2010" xml:id="i-a353f996f9d7bbd2-4" n="fa518050">
            <seg n="008e1f81">
              Herr talman! Jag blev nästan lite full i skratt när Monica Green
              började sitt inlägg med att säga att någonting håller på att gå
              sönder. Jag trodde att Socialdemokraterna hade slutat att säga
              detta efter den uppmärksammade kritiken mot det, men tydligen
              håller Monica Green fast vid detta uttryckssätt. Jag kan dementera
              det och säga: Nej, det är inte någonting som håller på att gå
              sönder. För första gången finns det faktiskt en plan för e-hälsan,
              och jag ska återkomma till det.
            </seg>
            <seg n="557bd86d">
              Jag vill också ifrågasätta Monica Greens sätt att räkna. OECD
              har tittat på vilket land i världen som har mest personal anställd
              per antal personer över 65 år, och Sverige kommer etta. Vi är
              alltså det land som har flest personer anställda inom äldreomsorgen
              i hela världen, enligt OECD:s sätt att räkna, Monica Green.
            </seg>
            <seg n="20049d73">
              Antalet anställda i äldreomsorgen är i dag 10 000 fler än 2008.
              Det är inte en minskning. Det är inte någonting som håller på
              att gå sönder. Människor är naturligtvis friskare. En 75-åring
              är nu i mycket mindre behov av hjälp än vad en 75-åring var i
              början av 70-talet. Då behövde 17 procent, Monica Green, insatser
              för den dagliga livsföringen. I dag är det 3–4 procent av 75-åringarna
              som behöver insatser. Det är klart att det spelar roll.
            </seg>
            <seg n="e6e8bd47">
              Monica Greens sätt att räkna har nog inte legitimitet någon annanstans.
              Det är 10 000 fler personer anställda i äldreomsorgen. OECD säger
              att vi har flest i världen. Vi får ändå försöka hålla oss lite
              till sanningen.
            </seg>
            <seg n="9fdeef40">
              När det gäller satsningen på ny teknik har vi ända sedan 2007
              haft programmet Teknik för äldre, som har tillfört mycket pengar
              till Hjälpmedelsinstitutet. Mellan 2007 och 2010 startades 100
              olika utvecklingsprojekt på det här området. Just för att få fram
              bra och användarvänlig support var äldre väldigt inblandade i
              projekten. De senaste åren, 2011–2013, är det ett 60-tal projekt
              som har fått utvecklingsstöd. Det handlar om att förebygga olyckor,
              det handlar om att sprida kunskap, det handlar om att bygga upp
              showroom dit äldre själva kan komma och pröva tekniken. Ett exempel
              på en försöksverksamhet är Bo vital i Norrköping, där man testar
              och visar ny teknik för äldre personer och där det finns en visningslägenhet.
            </seg>
            <seg n="097d8fba">
              Det svåra är inte att få projekt att fungera, utan det är att
              få en implementering att ske överallt i Sveriges kommuner. Jag
              har varit speciellt bekymrad över de digitala trygghetslarmen.
              Nu har det kommit en ny teknik, och den måste vara på plats i
              alla kommuner. Därför har vi haft särskilda stimulansmedel till
              detta. Men det finns en tröghet i kommunerna. Därför har dessa
              stimulansmedel från och med i år en nödvändighet i att man har
              fattat ett faktiskt beslut i kommunerna om att påbörja en process
              där man successivt byter de analoga larmen mot de digitala. Det
              är en viktig trygghetsfaktor för de äldre, och det är någonting
              som vi stöder kommunerna i att göra.
            </seg>
            <seg n="577dfa2b">
              När det gäller satsningen på e-hälsa har en plan antagits. Den
              tidigare regeringen hade inte så mycket planer på det här området,
              men vi har sett det som en framkomlig väg att sluta en överenskommelse
              med Sveriges Kommuner och Landsting. Där har vi en gemensam plattform
              för att utveckla en evidensbaserad praktik inom socialtjänsten.
              I årets överenskommelse är det 129 miljoner kronor som det handlar
              om, och grundorden för det här är att etablera trygghet, service
              och delaktighet i hemmet genom digital teknik.
            </seg>
          </u>
          <note type="speaker" n="663bd996">
            Anf. 15 MONICA GREEN (S):
          </note>
          <u who="monica_green_fc276c" xml:id="i-79df4e0a93e30a6e-1" n="5b2732a8">
            <seg n="3ff5828b">
              Herr talman! Här har vi en äldreomsorgsminister som tycker att
              hon kan skratta åt att människor lider och far illa av vinstjakten
              i välfärden. Hon tycker att hon kan skratta åt att människor far
              illa i dagens Sverige. Hon tycker att hon kan skratta åt att regeringen
              har prioriterat skattesänkningar före investeringar i till exempel
              fler vårdplatser för äldre. Hon är tydligen både glad och nöjd
              för att hon kan visa mätningar, men människor ute i det här landet
              ser något helt annat. De ser ett Sverige som faktiskt håller på
              att gå sönder. Maria Larsson har hört att vi kritiseras för det
              begreppet, och jag kan förstå att vi kritiseras för det, men om
              ni tittade på vad som händer ute i Sverige i dag kanske ni också
              skulle se att människor far illa i dag. Alla gör inte det, för
              Sverige är fortfarande ett bra land att leva i, men vi är på väg
              åt fel håll.
            </seg>
            <seg n="a08beee8">
              Ni har prioriterat skattesänkningar före investeringar i välfärden.
              Och trots att det är fler anställda i dag, Maria Larsson, har
              vi blivit betydligt fler invånare i det här landet. Vi är fler
              nu, och det ska vi vara glada över. Att vi är över nio miljoner
              invånare är jättebra, men då behövs också fler anställda inom
              sjukvården, äldrevården och hemtjänsten liksom inom skolor och
              förskolor, för den delen. Inom välfärdssektorn behövs det fler
              anställda.
            </seg>
            <seg n="93a87976">
              Maria Larsson tycker att hon kan skratta åt mina påståenden.
              Jag vet många människor som tycker att det är att håna dem som
              far illa i dag att stå här och skratta åt dem. Det är kanske mig
              hon skrattar åt, men det står jag ut med. Du får gärna skratta
              åt mig, Maria Larsson, men jag tänker på de äldre, på hur de har
              det och på hur de som bor ute i gles- och landsbygd skulle kunna
              få det mycket bättre om de kunde få hjälp i och med en e-hälsa
              och om ni hade en tydligare plan än vad ni har i dag. För att
              ni ska kunna implementera de här viktiga frågorna skickar ni ett
              uppdrag om en utredning som ska vara klar till slutet av 2015.
            </seg>
            <seg n="69d74cad">
              Det är bra med de goda exemplen. Det är vi tydligen överens om,
              och det är ju bra. Då behöver Maria Larsson inte skratta åt det
              i alla fall, och det är ju trevligt att hon inte behöver göra
              det. Men om det nu inte räcker med de goda exemplen kanske det
              är dags för staten att ta ett samlat ansvar, eftersom det handlar
              om att personalen måste få kompetensutveckling, om standardiseringar,
              om hur vi ska kunna se till att få en privat sektor trots att
              vi har en dator i vårt hem som kan övervaka oss, om att vi känner
              oss säkra med det och så vidare. Det finns mycket som vi måste
              titta på och som det behövs ett samlat ansvar för – inte en massa
              olika saker på goda öar runt omkring i landet. Det är direktkontakt
              med sköterskan via webbkameran, det är nattillsyn, det är blodtrycksmätare,
              det är att slippa att fylla i svåra blanketter, det är avlastning
              när det gäller administration och det är smarta telefoner som
              kan göra så mycket mer.
            </seg>
            <seg n="f4fec447">
              Det är faktiskt så, herr talman, att människor i gles- och landsbygd
              kanske har större nytta av e-hälsan än vad människor som bor nära
              en vårdcentral har. Därför är det också viktigt att koppla ihop
              detta med att satsa på bredband i hela landet. Om vi får en e-hälsa
              eller digital hälsa i hela landet måste vi också se till att vi
              har ett snabbt bredband.
            </seg>
            <seg n="0a44d88f">
              Skratta på du, ministern, men jag tar de här sakerna på stort
              allvar.
            </seg>
          </u>
          <note type="speaker" n="8b461e73">
            Anf. 16 Statsrådet MARIA LARSSON (KD):
          </note>
          <u who="maria_larsson_minister_2010" xml:id="i-a353f996f9d7bbd2-5" n="fa518050">
            <seg n="4f8eaf72">
              Herr talman! Jag tror att vi behöver sansa den här debatten lite.
              Det är klart att jag inte skrattar åt människor som far illa,
              och det vet Monica Green mycket väl.
            </seg>
            <seg n="4b65806b">
              När det gäller skattesänkningarna har, såvida jag är rätt underrättad,
              Socialdemokraterna accepterat varje skattesänkning. Är det inte
              så hoppas jag att Monica Green kan tala om det här i talarstolen.
              Enligt vad jag är informerad om har Socialdemokraterna precis
              samma skattesänkningar som regeringen.
            </seg>
            <seg n="6c808e3a">
              Det vi har gjort är att tillföra välfärdssektorn ungefär 100
              miljarder kronor hittills under vår regeringsperiod. Det är ganska
              stora pengar. När andra länder har tvingats spara och inskränka
              sina reformer har vi kunnat lägga mer pengar på välfärden tack
              vare att människor har varit i arbete. Det har haft betydelse
              med 200 000 fler personer i arbete under den här regeringsperioden.
              Det har varit betydelsefullt under den långa lågkonjunktur som
              vi har befunnit oss i, och det har gjort att vi har kunnat satsa
              på välfärden. Fler skatteintäkter har kommit till, och vi har
              därmed kunnat ge 100 miljarder till den samlade välfärdssektorn.
              Det är viktigt.
            </seg>
            <seg n="d756dc93">
              Ja, vi har en plan. Allt det där som Monica Green nämner är sådant
              som vi arbetar med. Men det här tar tid, och vi skulle självklart
              ha varit mycket längre fram om mer hade varit gjort när vi tillträdde.
              Monica Green nämner behovet av utbildningsinsatser. Jag kan instämma
              i det. Det behövs mycket utbildning på det här området. Det finns
              många gånger en oro hos personalen när man ska använda sig av
              ny teknik. Utbildningsdelen är alltså väsentlig.
            </seg>
            <seg n="c46df716">
              Socialstyrelsen har fått i uppdrag att ta fram en webbaserad
              utbildning om e-hälsa och välfärdsteknologi i socialtjänsten.
              Den utbildningen ska utformas med utgångspunkt i användarnas behov
              inom socialtjänsten och ska täcka strukturerad dokumentation med
              enhetliga termer och begrepp, nationell patientöversikt, e-tjänster,
              nya sätt att jobba med mobila lösningar för dokumentation och
              informationsåtkomst men också juridik, ledning och styrning.
            </seg>
          </u>
          <note type="speaker" n="5cf468e5">
            Anf. 17 MONICA GREEN (S):
          </note>
          <u who="monica_green_fc276c" xml:id="i-79df4e0a93e30a6e-2" n="5b2732a8">
            <seg n="e4090f66">
              Herr talman! Först vill jag svara på det här med skattesänkningarna.
              Vi är emot när ni prioriterar skattesänkningar före satsningar
              på välfärden, men efter det att de är genomförda accepterar vi
              dem, trots att vi inte gillar dem. Det är ungefär som att borgarna,
              eller Moderaterna i det här fallet, är emot höjda barnbidrag när
              vi höjer dem när vi styr. Då röstar de alltid emot, men sedan
              accepterar de det. Man kan likna det vid detta. Vi vill inte förändra
              innehållet i människors plånbok över en natt. Så är det. Vi accepterar
              det alltså när det väl är genomfört, men vi tycker inte om det,
              för vi ser vad som håller på att hända. Dels blir det större skillnader
              mellan pensionärer och dem som arbetar när det gäller skatter,
              dels blir det mindre att satsa på välfärden. Vi har andra skattehöjningar
              som vi tänker ta till när vi har vunnit valet så att vi kan prioritera
              välfärden.
            </seg>
            <seg n="20befb43">
              Maria Larsson säger att hon har en plan, men jag tycker att det
              är ett ganska blekt svar jag har fått här i dag. Det här handlar
              om ganska tuffa strukturförändringar som behövs om vi ska se till
              att alla får möjlighet och inte bara några och inte bara de som
              råkar bo på ett visst ställe där politikerna satsar på e-hälsan.
            </seg>
            <seg n="a1fdae99">
              Staten måste ta ett tydligare ansvar och se fördelarna med det
              här. I framtiden kommer det att behövas ännu fler människor som
              jobbar med de äldre, och det behövs också mer kompetens hos dem
              som jobbar med de äldre. Då behöver man kombinera detta med en
              smart e-hälsa, så att människor, det ser man där man har testat
              det i dag, känner att de har en bättre kontakt både med hälsovården
              och med sina anhöriga. Det skulle kunna vara möjligt om vi hade
              satsat på rätt sätt.
            </seg>
          </u>
          <note type="speaker" n="1980da50">
            Anf. 18 Statsrådet MARIA LARSSON (KD):
          </note>
          <u who="maria_larsson_minister_2010" xml:id="i-a353f996f9d7bbd2-6" n="fa518050">
            <seg n="e46ee746">
              Herr talman! Jag tänker ibland, Monica Green, att det hade varit
              bra med ett nationellt ansvarstagande från början. När varje landsting
              började utveckla sina egna digitala system, som ibland inte ens
              kommunicerar med varandra inom ett landsting, hade det varit bra
              om vi från början hade riggat ett gemensamt system där alla delar
              kunde kommunicera med varandra. Jag inser dock att det är ett
              önsketänkande. Vi befinner oss där vi är just nu.
            </seg>
            <seg n="24a82774">
              Låt mig säga att detta har varit en prioriterad fråga för regeringen
              sedan vi tillträdde. Vi har både riggat mycket av försöksprojekt
              och haft en tydlig målsättning att föra frågan framåt. Vi måste
              göra det i samarbete med Sveriges Kommuner och Landsting. Eftersom
              det kommunala självstyret är starkt och eftersom den kommunala
              omsorgen måste kunna kommunicera med landstingens hälso- och sjukvård
              måste man koppla samman dessa båda parter. Det är väsentligt att
              Sveriges Kommuner och Landsting är med på tåget, och det är därför
              vi har gjort detta via överenskommelser med dem. Vi jobbar naturligtvis
              också från statlig sida på många håll både med utbildningar och
              med strukturerade lösningar.
            </seg>
            <seg n="a64ae120">
              I äldreomsorgens framtid, där man har att titta på de praktiska
              lösningarna, finns också den viktiga uppgiften att lägga fram
              förslag på hur detta ska kunna implementeras. Det är i implementeringsfrågan
              som jag har stött på mest motstånd. Det är där det måste hända
              saker ute i varenda kommun för att det ska kunna bli en avgörande
              skillnad för den äldre personen.
            </seg>
          </u>
          <note n="5e69f46d">
            Överläggningen var härmed avslutad.
          </note>
          <note n="82e72f35">
            8 § Svar på interpellation 2013/14:419 om en mer lättillgänglig
            hemtjänst
          </note>
          <note type="speaker" n="ada0baad">
            Anf. 19 Statsrådet MARIA LARSSON (KD):
          </note>
          <u who="maria_larsson_minister_2010" xml:id="i-a353f996f9d7bbd2-7" n="fa518050">
            <seg n="3cc6a09a">
              Herr talman! Anna-Lena Sörenson har frågat mig om jag anser att
              direktiven till utredningen är tillräckligt tydliga för att uppnå
              det önskade resultatet om en mer tillgänglig hemtjänst. Hon har
              också frågat mig hur jag avser att hantera att de kommuner som
              inför en modell för att göra hemtjänsten mer tillgänglig riskerar
              att, som Linköping, drabbas av vitesföreläggande från Socialstyrelsen.
            </seg>
            <seg n="f7aad1eb">
              Jag noterar med tillfredsställelse att Anna-Lena Sörenson delar
              regeringens bedömning att biståndsprövning inom delar av äldreomsorgen
              bör förenklas där så är möjligt.
            </seg>
            <seg n="4373d3d2">
              Linköpings kommun började redan 1994 att arbeta med förändrade
              former för att tillhandahålla till exempel viss äldreomsorg. Andra
              kommuner har sedan dess utvecklat liknande tillämpningar. Åter
              andra kommuner tvekar på grund av att de uppfattar att rättsläget
              är oklart.
            </seg>
            <seg n="7b7bf00f">
              Det framgår också av regeringens direktiv (dir. 2014:2) att regeringen
              anser att det är angeläget att klarlägga rättsläget. Den särskilda
              utredare som regeringen har tillkallat ska, enligt nyss nämnda
              direktiv, lämna förslag som innebär att kommuner kan erbjuda äldreomsorg
              och annan service utan traditionell biståndsprövning. Sammanfattningsvis
              menar jag att svaret på den första frågan är att direktiven är
              tillräckligt tydliga.
            </seg>
            <seg n="19185eaf">
              Svaret på den andra frågan är att det är genom att utreda frågan
              och ta fram förslag som regeringen kan föreslå riksdagen sådana
              lagändringar som kan undanröja osäkerheten kring rättsläget. Tillsynsmyndighet
              och domstolar ser till att gällande rätt följs.
            </seg>
          </u>
          <note type="speaker" n="8ac55660">
            Anf. 20 ANNA-LENA SÖRENSON (S):
          </note>
          <u who="anna-lena_sorenson_c71089" xml:id="i-cd915d980cb0c65c-0" n="154fb148">
            <seg n="ce03d5d9">
              Herr talman! Jag tackar ministern för svaret. Jag är också glad
              över att ministern och jag är överens om att det kan göras en
              förenklad biståndsbedömning för hemtjänsten. Det är en förhållandevis
              enkel administrativ åtgärd för att förbättra för de gamla och
              för att uppfylla socialtjänstlagens krav på kvalitet.
            </seg>
            <seg n="067c230e">
              I januari i år kom en rapport från Stiftelsen Helsingforss läns
              Äldrecentrum, som också ministern säkert har tagit del av. Där
              visar man att äldres möjligheter till delaktighet, och därmed
              valfrihet för individen, kan förbättras åtskilligt med hjälp av
              förenklingar av biståndsbedömningen.
            </seg>
            <seg n="d4e03002">
              I samma rapport kan man läsa att många äldre önskar att få bestämma
              mer av innehållet i den hjälp de får och att de värderar kontinuitet
              i personalen högre än att välja utförarföretag. Många äldre finner
              det enligt rapporten obekvämt att i en redan utsatt livssituation
              bli bedömd av myndigheter på ett sätt där man måste redogöra för
              sin livssituation. Enligt flera studier har det visat sig att
              de äldre många gånger har svårt att förstå innebörden av både
              utredning och beslut. De har dessutom svårt att göra val.
            </seg>
            <seg n="137a7085">
              Även för biståndsbedömarna skulle en förenkling kunna innebära
              mer tid över för att utveckla andra, kanske viktigare, delar av
              sitt yrke. Det gäller till exempel uppsökande verksamhet, motivation
              för de äldre att ta emot det stöd de behöver och inte minst att
              följa upp om behoven har tillgodosetts på ett förväntat vis. På
              så vis kan behoven hos de äldre mötas på ett bättre vis än i dag
              och intentionerna i lagstiftningen bättre tillgodoses.
            </seg>
            <seg n="c01372e7">
              Sist men inte minst skulle förenklade processer i bedömningen
              innebära mycket positivt för personalen, alltså utövarna av äldreomsorgen.
              Det som i dag upplevs av många vårdbiträden och undersköterskor
              som stressigt och fragmentiserat skulle kunna bytas ut till ett
              arbetssätt som innebär att man kommer överens med vårdtagaren
              om vad som ska ske i hemtjänsten. Detta innebär att man kan möta
              varje individs behov av hemtjänst på ett sätt som inte kan ske
              i dag, när man ofta har redan förutbestämda kataloger som man
              hänvisar till.
            </seg>
            <seg n="29f977bc">
              På detta sätt skulle man på allvar kunna ge äldre människor den
              rätt som vi alla har, och bör ha, att kunna styra över våra egna
              liv. Personalen skulle kunna utveckla sin professionalitet, och
              omsorgen skulle kunna utvecklas på ett mycket bättre sätt än vad
              den gör i dag.
            </seg>
            <seg n="d15d06d5">
              Återigen, herr talman: Det är mycket tillfredsställande att vi
              har samma uppfattning om detta. Men jag måste ställa en fråga
              till ministern. Linköpings kommun, som förmodligen har kommit
              längst med att utveckla den modell som regeringen eftersträvar,
              jagas nu av Myndigheten för inspektion av vård och omsorg med
              hot om vite. Det kan bli så att man får ställa om till det gamla
              systemet igen i väntan på att utredningen blir klar i december
              2015 och en lagstiftning kommer på plats. Dessutom är det många
              andra kommuner som skulle vilja införa denna modell, men de törs
              inte på grund av det oklara läget.
            </seg>
            <seg n="008f851b">
              Min fråga är: Har regeringen verkligen gjort tillräckligt mycket
              för att förhindra att en sådan utveckling sker?
            </seg>
          </u>
          <note type="speaker" n="438026c2">
            Anf. 21 Statsrådet MARIA LARSSON (KD):
          </note>
          <u who="maria_larsson_minister_2010" xml:id="i-a353f996f9d7bbd2-8" n="fa518050">
            <seg n="892e7f9d">
              Herr talman! Det är fantastiskt fint att höra Anna-Lena Sörenson
              tala så väl om rätten att få styra sitt eget liv och om självbestämmande
              – möjligtvis lite i kontrast till tidigare interpellationsdebatter
              med företrädare för samma parti.
            </seg>
            <seg n="3ae2327e">
              Jag har besökt Linköping. Jag känner mycket väl till deras arbete,
              och jag tycker att de på ett fantastiskt sätt har utgått just
              ifrån de äldres egna önskemål och behov. Man har sett att själva
              biståndsbedömningen är någonting som många upplever som väldigt
              svårt. Den är svårbegriplig, men det är också psykiskt pressande
              att ens behov ifrågasätts.
            </seg>
            <seg n="686c0b45">
              I Linköping är man nöjd med det sätt man har arbetat på. Det
              har inte lett till exploderande kostnader, utan det bygger på
              att äldre inte önskar mer än de har behov av. Det tycker jag att
              detta visar. Jag brukar hävda att äldre inte önskar mer hjälp
              än de verkligen behöver, och det visas här i och med att kostnadsutvecklingen
              inte har förändrats. De äldre får sina behov tillgodosedda på
              ett något annorlunda sätt bara. Man träffar ett företag eller
              den som man önskar som utförare direkt. Det bygger på att det
              finns lite olika personer och verksamheter som man kan kommunicera
              med.
            </seg>
            <seg n="ff688c5b">
              Personal och kommunledning är också nöjda med att kunna få mer
              tid för uppföljning. Jag skulle vilja betona att mångfalden kräver
              att kommunerna verkligen tar sitt ansvar när det gäller uppföljning.
              Här hade man nu mer tid att disponera eftersom biståndsbedömningen
              inte tar så mycket tid i anspråk. Det finns alltså mycket positivt
              i Linköpingsmodellen.
            </seg>
            <seg n="76317526">
              Det är också därför jag vill att det ska vara lagligt möjligt
              att använda sig av detta sätt. De äldre är nöjda med det, och
              då bör kommunerna kunna få välja det.
            </seg>
            <seg n="441cc79c">
              Därför har jag tillsatt utredningen. Visst kan vi tycka att utredningen
              tar alldeles för lång tid – alla vi som är otåliga tycker det
              – men vi måste ha respekt för att det är komplicerat att ta fram
              nya lagförslag. Det måste vara en utredning som kommer med förslag
              som är fullt användbara så att vi får till stånd den förändring
              som vi uppenbarligen är överens om.
            </seg>
            <seg n="253bb85e">
              Direktiven är tydliga. De säger att ett sådant här förslag ska
              plockas fram. Men tills ett nytt lagförslag är på plats finns
              det inget lagrum som täcker detta, och det går inte att skynda
              fram mer än så. Jag tror dock att domstolar och tillsynsmyndigheter
              upplever att en process är igångsatt som kommer att förändra lagrummet
              för denna typ av verksamhet.
            </seg>
          </u>
          <note type="speaker" n="8b046885">
            Anf. 22 ANNA-LENA SÖRENSON (S):
          </note>
          <u who="anna-lena_sorenson_c71089" xml:id="i-cd915d980cb0c65c-1" n="154fb148">
            <seg n="f3f2897f">
              Herr talman! Den rapport som jag hänvisade till i början, och
              som jag antar att ministern har tagit del av, visar tydligt att
              de äldres vilja till valfrihet inte så mycket handlar om vem som
              ska utföra hemtjänsten utan om innehållet i den. Att vara delaktig
              och kunna bestämma över sitt liv är viktigt.
            </seg>
            <seg n="108643bb">
              Men det vi har fått med LOV är en valfrihet för utförarna, en
              valfrihet att etablera sig och en fri dragningsrätt på skattebetalarnas
              medel. Det är det vi vänder oss mot.
            </seg>
            <seg n="6326594c">
              För mig är det självklart att kommunerna är huvudmän och har
              det yttersta ansvaret för att de gamla ska ha det bra. Då är det
              också rimligt att de ges möjlighet att planera.
            </seg>
            <seg n="af966dc0">
              Det är också självklart att våra gemensamma skattemedel ska användas
              på bästa möjliga och mest effektiva sätt. Då bör kommuninvånarna
              ha kontroll över hur de används, och det har de genom sina valda
              politiker. Jag tycker att man ska förbehålla kommunernas medlemmar
              rätten att välja hur de vill ha det och hur det ska administreras.
            </seg>
            <seg n="d836e091">
              Det är inte heller så, Maria Larsson och herr talman, att vi
              har fått någon egentlig mångfald med hjälp av privata utförare.
              Snarare har vi fått more of the same och en situation där de äldre
              har svårt att välja utförare.
            </seg>
            <seg n="b130cedc">
              En god situation för de gamla, med möjlighet att styra över sina
              liv och få leva som de alltid gjort, uppstår inte i kommunens
              sammanträdesrum, i Sveriges riksdag eller i bolagens styrelserum,
              utan den uppstår ytterst i mötet mellan vårdtagaren och personalen
              i äldreomsorgen.
            </seg>
            <seg n="7f1a3e66">
              I stället för att fokusera på ägande och drift borde vi politiker
              försöka fokusera på hur vi ska skapa förutsättningar så att vårdpersonal
              och biståndshandläggare kan utveckla sin professionalitet för
              att på bästa möjliga sätt kunna se den enskilda människans behov
              och uppfylla dem.
            </seg>
            <seg n="169bc45d">
              Då behövs det mer finurlighet och att vi tittar på sådana här
              åtgärder och hur vi kan vidta dem så snabbt som möjligt.
            </seg>
            <seg n="e6ee72bc">
              Ministern svarade inte riktigt på min fråga. Det är flera kommuner
              som skulle vilja införa möjligheten till förenklad bedömning för
              att skapa bättre förutsättningar, utöka professionaliteten och
              göra det bättre för de gamla. Men de törs inte göra det utan får
              vänta till långt efter december nästa år för att en lagstiftning
              ska komma på plats.
            </seg>
            <seg n="c767a82e">
              I Linköpings kommun har man den modell som ministern refererar
              till och som både gamla och personal är nöjda med. Men nu måste
              man avveckla den och återgå till traditionell biståndsbedömning
              i väntan på att lagstiftningen kommer på plats. Vad säger ministern
              till invånarna, till de äldre, till personalen och beslutsfattarna
              i Linköpings kommun?
            </seg>
          </u>
          <note type="speaker" n="27b6fef4">
            Anf. 23 Statsrådet MARIA LARSSON (KD):
          </note>
          <u who="maria_larsson_minister_2010" xml:id="i-a353f996f9d7bbd2-9" n="fa518050">
            <seg n="0a24ed0f">
              Herr talman! Antingen finns ett lagrum eller inte, och vi håller
              på att ta fram ett lagrum. Det är det enkla svaret, och jag ser
              att interpellanten inte har några förslag på hur vi annars skulle
              kunna lösa det. Det är en signalgivning i sig att vi tillsätter
              en utredning med så tydliga direktiv att ta fram ett förändrat
              lagrum. Så ser verkligheten ut.
            </seg>
            <seg n="eb631fcf">
              Låt mig kommentera något av det Anna-Lena Sörenson var inne på.
              I Linköping har de en mångfald av utförare, och LOV finns där.
              Men det låter som att Anna-Lena Sörenson vill avskaffa LOV och
              som att hon tycker att det vore tillräckligt med enbart kommunal
              omsorg. Det vill jag gärna ha ett förtydligande av i så fall.
            </seg>
            <seg n="e775424e">
              Man har inte fri dragningsrätt på skattemedel bara för att man
              är en annan utförare. Kommunen upprättar kriterierna för omständigheterna
              kring företaget och vad det ska leverera. Kommunen är huvudman
              och bär ansvaret. Kommunen ansvarar för verksamheten gentemot
              den äldre också när det är en enskild utförare. Kommunen är skyldig
              att kontrollera och följa upp att det som levereras är av god
              kvalitet, att man får vad man har efterfrågat och att utföraren
              håller det den lovat.
            </seg>
            <seg n="96d88594">
              Detta har många kommuner försummat. Linköpings kommun är dock
              duktig på det, för man har jobbat med mångfald länge. Men jag
              uppfattar det nästan som att Anna-Lena Sörenson tycker att mångfalden
              i Linköping inte är bra. Jag skulle som sagt vilja ha ett förtydligande
              där.
            </seg>
            <seg n="246557d3">
              Precis som Anna-Lena Sörenson säger är det viktigt att vi kontrollerar
              att våra skattemedel används på bästa möjliga sätt. Det en del
              kommuner upptäcker när de infört LOV och går igenom sin verksamhet
              är att det har funnits ett slöseri i den egna verksamheten. Man
              har inte använt skattemedlen på ett effektivt sätt. Man har inte
              heller strävat efter det som är viktigt för de äldre, nämligen
              att minska antalet personer som kommer hem till en från hemtjänsten.
            </seg>
            <seg n="bb492bd5">
              Många kommuner säger: Vi har fått mer lyhördhet från personalen
              nu när vi vet att det är viktigt att lyssna in de äldres önskemål.
            </seg>
            <seg n="b411d9b1">
              Det är kanske detta som gör att vi har nöjdare äldre i dag än
              vi hade innan. De upplever att lyhördheten hos dem som de möter
              till vardags är större. Det är frukten av ett mångfaldsarbete.
            </seg>
            <seg n="586eb539">
              Detta bygger dock på att kommunerna har en fortsatt kontroll
              och uppföljning. Det är centralt. Kommunerna är fortfarande huvudansvariga.
            </seg>
            <seg n="0e52927f">
              Många säger att det är svårt att välja och enklare om någon annan
              bestämmer åt dem. Men 80 procent säger att de vill välja. Det
              är en viktig siffra för mig. Som politiker kan jag inte med gott
              samvete säga att jag vill bestämma åt andra. Det hör till gamla
              tider då man trodde att äldre var ett kollektiv, att alla ville
              ha samma och tyckte att de skulle stå med mössan i hand och vara
              nöjda med det de fick. I dag måste vi ha en annan äldreomsorg
              som inkluderar de äldres delaktighet.
            </seg>
          </u>
          <note type="speaker" n="d1aac94c">
            Anf. 24 ANNA-LENA SÖRENSON (S):
          </note>
          <u who="anna-lena_sorenson_c71089" xml:id="i-cd915d980cb0c65c-2" n="154fb148">
            <seg n="00bf6a6d">
              Herr talman! Jag tror att vi alla kan hålla med om att det är
              svårast att välja när man inte har något att välja på. Den situationen
              har uppstått i dag. Det finns många utförare, men alla gör ungefär
              samma sak eftersom de är uppbundna av de olika administrativa
              begränsningar som lagen ger.
            </seg>
            <seg n="0b086977">
              Det är viktigare att se till det som vårdgivaren, personalen,
              biståndsbedömarna och, i detta fall, de äldre kommer överens om.
              Det kan man enklast göra genom att förenkla lagstiftningen, ändra
              administrativa regler och framför allt satsa på kompetensutveckling
              i äldreomsorgen.
            </seg>
            <seg n="d55ee216">
              Mångfald är bra. Men det ska vara på allvar, och det ska vara
              på de äldres villkor för att kunna tillgodose den enskilda människans
              behov.
            </seg>
            <seg n="1e28a2ba">
              Ministern har tillsatt en utredning, som vi har hört talas om
              flera gånger, som ska behandla just frågan om förenklad biståndsbedömning.
            </seg>
            <seg n="e60496bf">
              I min hemkommun Linköping tillämpas också en förenklad variant
              av bistånd inom individ- och familjeomsorgen och missbruksvården.
            </seg>
            <seg n="1798461d">
              Jag vet att vi ska diskutera äldreomsorg här i dag, men eftersom
              ministern är här vill jag ändå passa på och fråga om ministern
              tänker ta initiativ till att utreda om det går att förenkla biståndsbedömningen
              även för andra än äldre. Det finns nämligen likartade situationer
              när det gäller individ- och familjeomsorgen. Många familjer drar
              sig för att söka bistånd och gå igenom utredning och beståndsbedömning
              när det gäller känsliga saker inom familjen – det kan till exempel
              vara att någon i familjen har missbruksproblem. I Linköping har
              det visat sig att förenkling av biståndsbedömningen leder till
              väldigt goda resultat även här.
            </seg>
            <seg n="1caa2dc6">
              Det skulle vara intressant att höra om ministern tänker ta några
              initiativ även när det gäller andra områden än äldreomsorgen.
            </seg>
          </u>
          <note type="speaker" n="e92cb8a0">
            Anf. 25 Statsrådet MARIA LARSSON (KD):
          </note>
          <u who="maria_larsson_minister_2010" xml:id="i-a353f996f9d7bbd2-10" n="fa518050">
            <seg n="b892674e">
              Herr talman! Jag börjar från slutet. Socialtjänstlagen är en
              ramlag där flertalet paragrafer är tillämpliga för hela socialtjänstområdet.
              Jag kan inte föregripa vad utredaren kommer att föreslå, men om
              en förändring i socialtjänstlagen föreslås kan den bli tillämplig
              också för annat än äldreomsorg. Jag föreställer mig att utredaren
              kommer att lämna något i den vägen så småningom. Jag vill i alla
              fall påpeka att det absolut inte finns några hinder för att göra
              det.
            </seg>
            <seg n="8d84a9ee">
              Jag vet, och har också följt, vad Linköping gör när det gäller
              att förenkla biståndsbedömning till andra grupper än äldre som
              behöver hemtjänst. Det är väldigt intressant, och det är ett utvecklingsarbete
              och pionjärarbete som har skett i Linköping.
            </seg>
            <seg n="37372942">
              När det gäller mångfalden inom LOV skulle jag också vilja förtydliga
              att den verkligen har förbättrats. Det innebär att äldre, som
              ju är olika, i dag har olika möjligheter att välja en hemtjänst
              med särskild inriktning i 50 kommuner i Sverige. Det är inte en
              pjåkig början. Det gäller ofta språk. Om man har glömt den svenska
              som man har lärt sig och kanske behöver hemtjänst på finska eller
              något annat finns den typen av inriktning i ganska många kommuner
              i dag genom hemtjänstleverantörer där alla talar spanska, finska
              eller något annat språk.
            </seg>
            <seg n="4004b9b9">
              Det är också vanligt att man kan välja inriktning på vissa sjukdomar.
              Det finns utförare som har särskild kunskap om kost och nutrition,
              det finns utförare som är hbt-certifierade och det finns andra
              som erbjuder sociala hundar. Det har alltså skapats en mångfald
              som vi inte har haft förut. Därför tycker jag att det som händer
              är fantastiskt. Utgångspunkten måste nämligen vara att den äldre
              ska kunna fortsätta vara den man har varit tidigare i livet. Då
              behövs mångfalden. Då behöver vi ha en syn på att man kan få välja
              något som passar en själv.
            </seg>
          </u>
          <note n="5e69f46d">
            Överläggningen var härmed avslutad.
          </note>
          <note n="bf23e606">
            9 § Svar på interpellation 2013/14:423 om personaltillgången
            i äldreomsorgen
          </note>
          <note type="speaker" n="90ada89e">
            Anf. 26 Statsrådet MARIA LARSSON (KD):
          </note>
          <u who="maria_larsson_minister_2010" xml:id="i-a353f996f9d7bbd2-11" n="fa518050">
            <seg n="98c06b8c">
              Herr talman! Meeri Wasberg har frågat mig vilka initiativ regeringen
              har tagit för att komma till rätta med utmaningen att få fler
              händer i vården. Meeri Wasberg har även frågat mig vilka konkreta
              resultat jag kan se av regeringens åtgärder.
            </seg>
            <seg n="081e8272">
              Jag delar uppfattningen att en av de största utmaningarna för
              äldreomsorgen kommer att vara att rekrytera och behålla personal.
            </seg>
            <seg n="b57bc2bc">
              Frågan om bemanning och kompetens är ett arbetsgivaransvar. Arbetsgivare
              måste attrahera ny arbetskraft och göra yrkena inom äldreomsorgen
              attraktiva. För att öka intresset för att arbeta inom äldreomsorgen
              är det viktigt att skapa förutsättningar till kompetensutveckling
              och goda arbetsförhållanden för personal i äldreomsorgen. Kommunerna
              och de ansvariga för verksamheten måste ta ansvar för att utbilda
              sina chefer och sin personal.
            </seg>
            <seg n="99e43561">
              Sveriges Kommuner och Landsting har i sin nyligen publicerade
              rapport Så möter vi rekryteringsutmaningarna i vården och omsorgen
              presenterat nio strategier för hur arbetsgivarna kan möta rekryteringsutmaningen.
              Rapporten bidrar till diskussionerna om både hur arbetsgivare
              kan påverka storleken på rekryteringsbehovet och möjligheterna
              att attrahera rätt personer. De strategier som SKL föreslår arbetsgivarna
              tror jag kan vara ett framgångsrikt sätt att möta framtidens behov
              av omsorgspersonal.
            </seg>
            <seg n="d26abc30">
              Sverige har goda förutsättningar för att möta framtidens behov
              av personal med god kompetens. I OECD:s rapport Reviews of Health
              Care Quality: Sweden från 2013, som publicerades i höstas, framkommer
              det att Sverige har högst andel anställda inom äldreomsorg i förhållande
              till antalet personer över 65 år inom hela OECD.
            </seg>
            <seg n="1cd36249">
              Enligt Socialstyrelsens Lägesrapport 2014 har antalet anställda
              inom den offentligt finansierade äldreomsorgen också ökat med
              ca 10 000 personer under de senaste åren. Framför allt har det
              skett en ökning av antalet anställda inom enskilt driven äldreomsorg
              på kommunalt uppdrag.
            </seg>
            <seg n="9164b42b">
              Kompetensen har också stärkts. Andelen personal med grundläggande
              utbildning för vård och omsorg har enligt Äldreguiden ökat från
              76 procent år 2008 till 86 procent 2013 i särskilt boende och
              från 67 procent till 75 procent när det gäller hemtjänst.
            </seg>
            <seg n="b3958057">
              Regeringen har bidragit till flera kompetensstärkande insatser
              för såväl personal som ledare inom äldreomsorgen sedan regeringen
              tillträdde 2006. Det är roligt att vi nu kan börja se resultat
              av våra satsningar.
            </seg>
            <seg n="52231261">
              Socialstyrelsens Lägesrapport 2014 visar att allt fler goda äldreår
              läggs till livet med livskvalitet. Att det finns personal med
              lämplig utbildning och erfarenhet och att kvaliteten systematiskt
              och fortlöpande ska utvecklas och säkras är en av de viktigaste
              faktorerna för en god kvalitet.
            </seg>
          </u>
          <note type="speaker" n="31aa9b15">
            Anf. 27 MEERI WASBERG (S):
          </note>
          <u who="meeri_wasberg_ebd701" xml:id="i-41a05d9473992392-2" n="191f9078">
            <seg n="eb247be3">
              Herr talman! Vi fick ett ganska långt svar från statsrådet. Men
              jag skulle inte säga att jag är jättenöjd med statsrådets försök
              att svara på de frågor jag hade. I frågan är det nämligen klart
              att den allra största utmaningen inom äldreomsorgen handlar om
              att allt färre söker till vård- och omsorgsprogrammet. Mängden
              personer som har sökt till vård- och omsorgsprogrammet har sjunkit
              dramatiskt.
            </seg>
            <seg n="9f9879be">
              Det är sant att det i rapporten som SKL har tagit fram, och som
              statsrådet hänvisar till, också framgår hur stort rekryteringsbehov
              man ser. Jag tror att det är nästan 150 000 personer som man ser
              behov av inom den kommunala sektorn mellan 2013 och 2022. Och
              den stora utmaningen handlar som sagt om att få fler personer
              att intressera sig för den här banan tidigt.
            </seg>
            <seg n="7d5ccc87">
              Det som är bra i statsrådets svar är naturligtvis de kompetensstärkande
              insatserna som har gjorts. Det är bra. Vi gjorde ju själva under
              tre år en kompetensstege, som vi kallade det. Det var en insats
              på lite drygt 1 miljard för anställda specifikt inom äldreomsorgen
              därför att man behövde höja kompetensnivån. Det är glädjande att
              regeringen har fortsatt det arbete som vi påbörjade, även om det
              faktiskt var ett antal år av vakuum. Men även om svaret är bra
              tar det inte riktigt sikte på den grundläggande frågan om det
              grundläggande personalbehovet. Och detta gäller oavsett om det
              är kommunalt bedriven verksamhet eller om det är någon annan som
              bedriver verksamheten.
            </seg>
            <seg n="2e93231c">
              Den stora utmaningen ligger i att få fler unga människor att
              välja vård- och omsorgsprogrammet och att känna att det är en
              framtidsbransch. Det är det nämligen, onekligen. Vi kommer att
              behöva många människor som jobbar inom äldreomsorgen. Jag tror
              också att äldreomsorgen successivt kommer att bli ett mer och
              mer kvalificerat arbete. Åtminstone har utvecklingen sett ut så
              hittills.
            </seg>
            <seg n="3d96063c">
              Kompetensförstärkning är alltså bra. Det behövs dessutom ytterligare
              kompetensförstärkning inom områdena geriatrik, demens, rehabundersköterskor
              och så vidare. Det behövs alltså ytterligare insatser.
            </seg>
            <seg n="0d178427">
              Det är också fint att statsrådet tycker sig se en del resultat
              av det som har gjorts genom procentsiffrorna som redovisas. Det
              är inte alls dåligt att kompetensnivån höjs. Det hade varit förfärande
              om de kompetensförstärkande insatserna inte hade lett till något
              resultat alls. Men det förändrar ändå inte att grundproblemet
              är att vi måste få fler personer att vilja söka till vård- och
              omsorgsprogrammet på gymnasienivå.
            </seg>
            <seg n="03117ada">
              Jag tror att en av de saker som kanske skulle behöva ådra sig
              statsrådets uppmärksamhet är frågor om arbetsmiljön. Där kan man
              på den nationella nivån göra saker för att underlätta och skapa
              en bättre arbetsmiljö, eller åtminstone skapa uppmärksamhet kring
              de frågorna.
            </seg>
            <seg n="15d53e5e">
              Likadant är det med heltids- och deltidsfrågorna. Också där finns
              saker som man skulle kunna göra på nationell nivå för att understödja
              det arbete som behöver göras ute i kommunerna. När det gäller
              LOV, som vi debatterade tidigare i dag, är regeringen helt övertygad
              om att ingenting kommer att hända om regeringen inte tvingar kommunerna
              att göra någonting. Därför kan man undra varför regeringen inte
              med samma ambition tar sig an arbetsmiljöfrågor och heltids- och
              deltidsfrågor inom vård och omsorg.
            </seg>
            <seg n="4e208707">
              Det är några tankespår som statsrådet kanske kan utveckla i nästa
              inlägg.
            </seg>
          </u>
          <note type="speaker" n="e4edbb94">
            Anf. 28 MONICA GREEN (S):
          </note>
          <u who="monica_green_fc276c" xml:id="i-79df4e0a93e30a6e-3" n="5b2732a8">
            <seg n="aa530ef2">
              Herr talman! Jag begärde ordet eftersom den här diskussionen
              lite grann tangerar den som vi hade tidigare om möjligheter till
              digital hälsa och möjligheter att använda sig av den digitala
              tekniken i till exempel hemsjukvården och hemvården. Då behövs
              mer kompetens hos personalen och en tydligare satsning, en central
              satsning, från regeringens eller statens sida.
            </seg>
            <seg n="2a11a42b">
              Som vi diskuterade tidigare, ministern och jag, blir vi fler
              och fler i det här landet; vi är över nio miljoner invånare. Vi
              har också fler äldre och därmed behöver allt fler äldre tas om
              hand. En stor mängd människor behöver arbeta inom äldrevården
              i framtiden, och betydligt fler behöver därför utbildas.
            </seg>
            <seg n="5915a608">
              Samtidigt som vi har den utmaning som ministern diskuterar med
              Meeri Wasberg kan man ta in detta med digitalisering och de möjligheter
              som kommuner och landsting har att använda sig av den digitala
              tekniken eller e-hälsan, vad vi nu ska kalla det. Om man har digital
              uppkoppling i hemmet får man också större möjlighet till kontakt
              med läkare, hemtjänstpersonal och så vidare.
            </seg>
            <seg n="a51f21a5">
              Jag vill skicka med i diskussionen att den personal som behöver
              rekryteras för att vi ska ha en bra kompetensförsörjning måste
              få möjlighet att kompetensutvecklas också när det gäller den digitala
              hälsan.
            </seg>
          </u>
          <note type="speaker" n="cb647898">
            Anf. 29 Statsrådet MARIA LARSSON (KD):
          </note>
          <u who="maria_larsson_minister_2010" xml:id="i-a353f996f9d7bbd2-12" n="fa518050">
            <seg n="84330855">
              Herr talman! Jag tycker nog att jag svarade på frågan, men jag
              tar det gärna en gång till.
            </seg>
            <seg n="b6eddebd">
              Till att börja med måste vi vara överens om att det är kommunerna
              som har huvudansvaret för att personal finns tillgänglig. Vi har
              velat stötta kommunerna, och vi har gjort det på en rad olika
              sätt. Omvårdnadslyftet, som Meeri Wasberg tycker har varit bra,
              har fått 1 miljard kronor. Sedan starten har 10 000 personer påbörjat
              sin utbildning inom ramen för Omvårdnadslyftet. Det tycker jag
              är mycket bra.
            </seg>
            <seg n="a58fccbb">
              Vi har för första gången haft en ledarskapsutbildning för chefer
              i äldreomsorgen. Det har funnits länge för ledare inom skolvärlden,
              men det har inte funnits inom äldreomsorgen. Det är mycket angeläget,
              och vi har avsatt 100 miljoner kronor för det under tre år. Utbildningen
              består av delkurserna värdegrund, lagstiftning, ledningsstöd,
              upphandling samt evidensbaserad praktik. 818 chefer sökte vid
              första ansökningstillfället. Det finns alltså ett efterfrågetryck
              på en sådan utbildning.
            </seg>
            <seg n="205d9d43">
              Tillsammans med SKL har vi ledarprogrammet Ledningskraft, som
              påtagligt har bidragit till att upprätta gemensamma kvalitetsledningssystem
              mellan hälso- och sjukvården och äldreomsorgen. De är mycket betydelsefulla
              för framtiden, skulle jag vilja säga. Till detta kommer våra värdegrundsutbildningar.
              2 100 personer från 215 kommuner har gått den grundläggande kursen
              i värdegrundsutbildning. Den riktade sig framför allt till ledare,
              biståndshandläggare, chefer, MAS:ar och MAR:ar. Dessutom har 300
              deltagare gått fördjupningskursen.
            </seg>
            <seg n="ea230abb">
              Kommunerna har haft möjlighet att söka statsbidrag för att utbilda
              personer till värdegrundsledare. 70 procent av landets kommuner
              har sökt bidraget och utbildat värdegrundsledare som nu finns
              ute i verksamheten och utbildar andra. Socialstyrelsen har tagit
              fram ett vägledningsmaterial om värdegrunden. Den har beställts
              i 20 000 exemplar. Det är nästan deras bestseller. Från den 1
              oktober 2013 finns dessutom en webbutbildning på Kunskapsguiden
              om värdegrunden. Alla de olika verktygen har fått ett mycket gott
              mottagande i verksamheterna.
            </seg>
            <seg n="afbfa9ad">
              Till detta kommer att vi gett ett uppdrag till Svenskt Demenscentrum,
              som gjort en webbutbildning om demensfrågor, Personcentrerad omvårdnad.
              Den har 54 000 personer gått. De har gjort en särskild del som
              handlar om att ta del av kunskapen om hur man arbetar med BPSD-registret.
              Den utbildningen har 3 000 personer påbörjat.
            </seg>
            <seg n="f51746ef">
              Det har alltså funnits fantastiska utbildningsmöjligheter där
              vi verkligen bidragit till att kommunerna ska få en kompetenshöjning.
              Jag är mycket glad för att det finns en sådan respons och receptivitet
              ute i verksamheterna, och jag tror att det är oerhört betydelsefullt
              för framtiden att det finns en möjlighet att fördjupa kunskapen,
              att specialinrikta sig. Jag håller med Meeri Wasberg om att detta
              är en framtidsbransch, och då måste det finnas möjligheter att
              få specialisera sig, att få ledarskapsutbildning men också att
              få driva egen verksamhet. Allt det hör ihop för att öka attraktiviteten
              för yrket.
            </seg>
            <seg n="0882b097">
              Jag nämnde tidigare de utbildningsinsatser som har gjorts på
              digitaliseringens område. Också det är naturligtvis en viktig
              del i det hela. I framtidens äldreomsorg finns det sådana inriktningar.
            </seg>
          </u>
          <note type="speaker" n="56305674">
            Anf. 30 MEERI WASBERG (S):
          </note>
          <u who="meeri_wasberg_ebd701" xml:id="i-41a05d9473992392-3" n="191f9078">
            <seg n="05c484eb">
              Herr talman! Ja, vi fick återigen höra om de satsningar som regeringen
              har initierat, eller egentligen fullföljt de satsningar som vi
              började göra när det gällde äldreomsorgen. Det är absolut inget
              fel på att jobba med kompetensutvecklingsinsatser. Det är oerhört
              viktigt av flera skäl. Inte minst för dem som ska få ta del av
              vården och omsorgen är det viktigt att vi har personal som har
              den kompetens som behövs och ständigt har möjlighet att utveckla
              sig i sitt arbete. Även det är en viktig del i att göra arbetet
              attraktivt.
            </seg>
            <seg n="2b6b0e50">
              I min interpellation säger jag följande: Sverige står inför stora
              utmaningar när det gäller vård och omsorg om våra äldre, nu och
              i framtiden. En av dessa utmaningar handlar om att få fler händer
              i vården. Till viss del är det naturligtvis en resursfråga i kommunerna,
              men det handlar också om att det ska finnas arbetskraft att tillgå:
              personer som vill och kan jobba med vård och omsorg om våra äldre.
              Frågan är därför: Hur ska de bli fler? Det är jättebra att de
              som vi redan har blir mer och mer kompetenta, att de kan ha fler
              och mer avancerade arbetsuppgifter, men vi måste se till att de
              blir fler.
            </seg>
            <seg n="8d8e1bce">
              Där kan jag trots allt konstatera, och jag tror att statsrådet
              blir tvungen att hålla med mig även om jag förstår att det smärtar,
              att regeringen inte har tagit några initiativ till att ta tag
              i den stora utmaningen. Regeringen har gjort en del för att fortsätta
              det arbete som vi påbörjade med att ytterligare kompetensutveckla
              personer. Det är bra. Men fortfarande gäller det att ta tag i
              den stora saken.
            </seg>
            <seg n="48b7a3ce">
              Vi har i vår budget för hösten sagt att det behövs ett mycket
              mer långsiktigt arbete när det gäller äldreomsorgen. Vi har talat
              om en kvalitetsplan fram till år 2025 med olika mål och delmål.
              En del handlar naturligtvis om att stimulera olika typer av innovationer.
              Det handlar om hälsofrämjande arbete, om att öka tillgängligheten,
              om att åtgärda olika typer av kvalitetsbrister. Det handlar också
              om ökad jämlikhet, inflytande och valfrihet för äldre.
            </seg>
            <seg n="cb4fbea5">
              Inte minst handlar det om ett generationsväxlingsprogram. Vi
              har många som jobbat lång tid inom äldreomsorgen och som snart
              förtjänar att få gå i pension. De har jobbat och slitit för det
              och är värda sin pension. Samtidigt som de händerna försvinner
              behöver det komma in nya händer i vården. Därför behöver vi fokusera
              på ett generationsväxlingsprogram.
            </seg>
            <seg n="1213a0e8">
              Det är sant att det är kommunernas ansvar, men i likhet med många
              andra frågor som är kommunernas ansvar hindrar det inte regeringen,
              speciellt kanske inte den nuvarande regeringen, att lägga sig
              i och peka med hela handen. Därför kan man undra varför regeringen
              hesiterar i just det här avseendet, i just den här frågan, när
              vi vet hur viktigt det är. Det är bra att vi satsar på ledarskapet
              inom äldreomsorgen, men om det ska få någon effekt måste det också
              finnas personer att leda i arbetet. Det behövs fler händer i vården.
              Jag ska ge statsrådet en möjlighet att återkomma om detta.
            </seg>
            <seg n="0457213c">
              Jag tror också, precis som statsrådet själv var inne på, att
              det behövs ytterligare en möjlighet att fördjupa kompetensen.
              Vi har talat om det här med rehabundersköterskor och demensundersköterskor,
              men vi har också sagt att det i själva grundutbildningen i vård-
              och omsorgsprogrammet måste föras in mer av geriatrik, gerontologi
              och demenskunskap. På så sätt får man en förförståelse för detta
              och känner kanske att äldreomsorgen är ett område där man kan
              arbeta och utvecklas under lång tid. Det är ett spännande område
              att arbeta med, helt enkelt.
            </seg>
          </u>
          <note type="speaker" n="dac5c0fd">
            Anf. 31 MONICA GREEN (S):
          </note>
          <u who="monica_green_fc276c" xml:id="i-79df4e0a93e30a6e-4" n="5b2732a8">
            <seg n="75909f07">
              Herr talman! Jag vill återkomma till det här med att vi blir
              fler och fler och att vi har en stor möjlighet när det gäller
              den digitala hälsan. Det är också så att personalen i dag sliter
              väldigt hårt inom hemvården. Vår bild när vi är ute och träffar
              gamla och sjuka och även personal är att många är nöjda med vården
              i dag och att det finns en bra vård i Sverige på många håll, men
              att det också finns många som får slita hårt inom hemvården och
              att det därför inte är ett attraktivt yrke. Man stressar mellan
              väldigt många som man ska besöka. Man har ingen samlad arbetsdag,
              och det förekommer oerhört mycket stress och tunga lyft. Det skulle
              kunna underlätta om man använde sig av digitala möjligheter.
            </seg>
            <seg n="7dd04e8d">
              Det finns en väldigt stor potential. Om man bejakade utvecklingen,
              såg till att det fanns ett samlat grepp från statens sida och
              satsade på att se till att alla ska ha den här möjligheten i hela
              landet, då skulle vi kunna baka in det i kompetensutvecklingen
              och se till att utveckla den kompetenstrappa som vi byggde upp
              en gång i tiden. Man skulle också se till att det blev ett mer
              attraktivt yrke om man kunde använda sig mer av den nya tekniken,
              vilket sker på många håll i landet, men absolut inte överallt.
              Det behövs ett samlat grepp, och det behövs en framtidsinriktning
              på satsningar på hemsjukvården, sjukvården över huvud taget, välfärdstjänster
              och tekniken i hemtjänsten, för då blir det ett modernt och attraktivt
              yrke.
            </seg>
          </u>
          <note type="speaker" n="598f4be1">
            Anf. 32 Statsrådet MARIA LARSSON (KD):
          </note>
          <u who="maria_larsson_minister_2010" xml:id="i-a353f996f9d7bbd2-13" n="fa518050">
            <seg n="d7c737b1">
              Herr talman! Vi har gjort väldigt stora satsningar på att stödja
              kommunerna, och det är inte en fortsättning på det Socialdemokraterna
              gjorde. Det fanns inte ens en värdegrund under er tid. Vi har
              infört den, och jag tror att ni tycker att den är väldigt viktig.
              Åtminstone uttryckte Lena Hallengren att det var ett mycket bra
              initiativ regeringen tog när vi tillskapade värdegrunden och alla
              de utbildningar som har följt av den. Jag tror att den kommer
              att ha mycket stor betydelse för äldreomsorgen, inte bara nu utan
              också i framtiden. Det har aldrig genomförts så stora utbildningssatsningar
              totalt sett som de den här regeringen har iscensatt. Låt oss vara
              klara över det. Vi har velat stödja kommunerna, och det är inte
              en fortsättning på tidigare regerings arbete, utan vi har tänkt
              nytt och haft en plan.
            </seg>
            <seg n="5656b149">
              Jag håller verkligen med om att det gäller att skapa en attraktivitet
              hos det här yrket och tala om den framtidsbransch detta är. Här
              kommer det att finnas arbete, det vet vi. De äldre blir inte färre,
              utan fler. Här kan man vara säker på att få jobb. Det är också
              därför möjligheterna till fördjupning måste finnas, så att man
              kan få specialisera sig och kanske bli chef på rimliga villkor.
              Det måste finnas bra förutsättningar ute i kommunerna för att
              göra jobbet. Ledarskapet är centralt, men man kan inte handleda
              100 personer och hålla utvecklingssamtal. Det ger ingen rimlighet.
              Vi som partier måste arbeta mycket ute i kommunerna för att se
              till att det råder bra arbetsförhållanden. Naturligtvis har kommunerna
              huvudansvaret, men vi behöver finnas där som kommunpolitiker.
            </seg>
            <seg n="03d53b95">
              Jag håller med Monica Green; jag är övertygad om att välfärdstekniken
              är ett sätt att göra en hel del omstruktureringsarbete och effektivisera
              arbetsmetoderna, vilket kan underlätta betydligt för personalen.
              Jag tror också att välfärdstekniken kan öka attraktiviteten hos
              yrket och skapa nya karriärvägar inom den här sektorn, inom vården
              och omsorgen. En av de förhoppningar jag har nu är att den utredning
              som vi har tillsatt ska komma fram till detta. Men vi gör saker
              redan i dag med stimulansmedel ut till kommunerna och ser saker
              hända. Digitaliseringen av trygghetslarmen är bara en sak. Det
              sker ganska många lokala projekt, och vi vill se till att de kan
              spridas. Ett nav är Västerås, där det har hänt väldigt mycket
              och där man har jobbat tillsammans med ABB. Det finns ett tekniktänkande
              i hela äldreomsorgen i Västerås. Vi har alltså öar där det används
              mycket ny teknik och där detta skapar en annan status för äldreomsorgens
              medarbetare.
            </seg>
            <seg n="310b1a15">
              Jag skulle också vilja säga att det arbete som vi har gjort med
              stimulansmedel till att börja arbeta med kvalitetsregister inom
              äldreomsorgen har bidragit till att arbetet har blivit mer strukturerat.
              Jag besökte ett äldreboende i Trelleborg där man hade en skanning
              av varje enskild persons behov. De äldre gick på promenader, fick
              lite massage, somnade utan sömnmedel och så vidare. Jag frågade:
              Hur hinner ni detta? Jo, fick jag veta, det hade frigjort så mycket
              att de hade fått ned aggressivitet och våldsinslag, så de hade
              mer tid. Det handlar alltså även om att arbeta på ett strukturerat
              och bra sätt för att frigöra tid.
            </seg>
          </u>
          <note type="speaker" n="3de56e29">
            Anf. 33 MEERI WASBERG (S):
          </note>
          <u who="meeri_wasberg_ebd701" xml:id="i-41a05d9473992392-4" n="191f9078">
            <seg n="659dee98">
              Herr talman! Jag förstod att statsrådet skulle ha svårt att se
              detta som en förlängning av det arbete vi gjorde med Kompetensstegen.
              Man skulle kunna säga så här: Det har alltid varit en arbetsgivares
              uppgift att arbeta med den kompetensutveckling som de anställda
              behöver för att kunna utföra sitt arbete, vilket gör att detta
              naturligtvis borde ha legat på kommunerna helt och hållet. Men
              vi valde att göra en kompetensstege nationellt. Det är klart att
              de insatser ni har gjort under de år ni suttit i regeringen kan
              ses som en förlängning av det arbete vi påbörjade. Och det hade
              väl varit förvånande om det inte hade gått något framåt. Något
              intryck av det som vi gör tar ju ni också.
            </seg>
            <seg n="923413ca">
              Statsrådet skulle behöva fokusera något på arbetsmiljön inom
              äldreomsorgen och kanske inte minst på frågan om heltid och deltid.
              Det bör inte enbart vara en fråga för kommunerna att själva reflektera
              över. Det finns mycket som går att göra för att göra det här arbetet
              mycket attraktivare. Jag tror att en av de sakerna är att erbjuda
              fortsatt kompetensutveckling. Men det handlar också om att ta
              ansvar för arbetsmiljön, föra samtal med kommunerna och se till
              att man kan erbjuda anställning på heltid, så att vi blir av med
              den ofrivilliga deltid som framför allt många kvinnor befinner
              sig i.
            </seg>
            <seg n="9ddbf568">
              Jag tycker inte att regeringen har tagit några initiativ till
              att ta tag i den stora utmaningen, nämligen att få in fler händer
              i vården. Vi har för vår del satsat på fler platser i komvux och
              yrkesvux för att kunna se till att det blir fler händer. Jag roade
              mig med att konstatera att om det saknas 150 000 personer behövs
              det 300 000 händer. Det är så många händer vi måste se till att
              det dyker upp inom äldreomsorgen.
            </seg>
          </u>
          <note type="speaker" n="21aafa40">
            Anf. 34 Statsrådet MARIA LARSSON (KD):
          </note>
          <u who="maria_larsson_minister_2010" xml:id="i-a353f996f9d7bbd2-14" n="fa518050">
            <seg n="ac270836">
              Herr talman! Jag noterar ändå att också våra politiska motståndare
              tycker att vi har gjort en hel del bra saker. Det tar jag som
              ett erkännande.
            </seg>
            <seg n="985dd9f1">
              Heltidsfrågan har Socialdemokraterna drivit sedan 2000, om jag
              inte missminner mig, men ni gjorde inte något åt det i regeringsställning.
              Vi har jobbat mycket med frågan på det kommunala planet. I Markaryds
              kommun, där vi har kommunstyrelseordföranden, erbjuds all personal
              som vill jobba heltid att få en heltidstjänst. Jag tror att det
              är så kommunerna måste göra för att säkra att man får unga som
              söker sig till äldreomsorgen. Man vill som ung naturligtvis ha
              en heltidstjänst. Det där är superviktigt, men jag tror inte att
              lagstiftning är rätt väg att gå.
            </seg>
            <seg n="0b9cb7bb">
              Det handlar om att attrahera unga. Vi vet att vårdprogrammet
              på gymnasiet inte har varit det bästa att göra det. Jag tror att
              unga gillar vården om de får en chans att få upp ögonen för den.
              Jag skulle önska att fler gjorde som det kristdemokratiska kommunalrådet
              i Jönköping, Andreas Sturesson, har gjort. Han har inbjudit gymnasieungdomar
              att helgjobba på äldreomsorgens olika boendeenheter ett visst
              antal timmar per månad och med en god lön för detta.
            </seg>
            <seg n="969a9937">
              Det har väckt ett enormt intresse, och väldigt många har anmält
              sitt intresse. Det är ett bra sätt att få kontakt med hur äldreomsorgen
              ser ut. Jag skulle säga att många har en felaktig bild av hur
              det är. Det kan vara ett sätt att väcka intresse. Ungdomar behöver
              få träffa äldre under de omständigheterna och se hur mycket respons
              de får tillbaka i yrket. Det är verkligen en framtidsbransch.
              Därom är i varje fall Meeri Wasberg och jag överens.
            </seg>
          </u>
          <note n="5e69f46d">
            Överläggningen var härmed avslutad.
          </note>
          <note n="d529657f">
            10 § Svar på interpellation 2013/14:393 om Vårdval Helsingfors
          </note>
          <note type="speaker" n="9785160e">
            Anf. 35 Socialminister GÖRAN HÄGGLUND (KD):
          </note>
          <u who="göran_hägglund_minister_2006" xml:id="i-9a4f088c2e6aa099-0" n="4657f855">
            <seg n="2d7a4668">
              Herr talman! Ingela Nylund Watz har frågat barn- och äldreministern
              om hon har gjort ställningstagandet att det är rimligt att etableringsfriheten
              får gå före det verkliga behovet av mödra- och barnavård som finns
              inom olika områden i Helsingforss län.
            </seg>
            <seg n="f7466e5c">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="e4035731">
              Inledningsvis vill jag betona att det är landstingen och kommunerna
              som har huvudansvaret för att organisera och styra sina verksamheter
              så att alla invånare får tillgång till en god vård och omsorg.
              Det står bland annat landstingen fritt att utforma ersättningssystemen
              så att de skapar olika ekonomiska incitament för vårdens aktörer
              och påverkar deras beteende. Det är således upp till Helsingforss
              läns landsting att avgöra hur ersättningen utformas så att vårdgivare
              kan bedriva den typen av verksamheter som Ingela Nylund Watz lyfter
              fram i sin interpellation, det vill säga familjecentraler och
              andra liknande verksamheter.
            </seg>
            <seg n="06c681d2">
              Genom skyldigheten att införa vårdvalssystem inom primärvården
              har patienternas valfrihet stärkts. En ökad valfrihet är viktig
              för att stärka patientens ställning och roll, men också för att
              stimulera kvalitetsutveckling och förbättringsarbete i övrigt.
              Konkurrensverket har i sin uppföljning av vårdvalsreformen konstaterat
              att reformen kan ses som en relativt lyckad reform, med goda förutsättningar
              att bidra till en fortsatt kvalitetskonkurrens och mångfald i
              primärvården.
            </seg>
            <seg n="50f26bdb">
              Vårdvalsreformen inom primärvården har dessutom inneburit en
              förbättrad tillgänglighet. Sedan vårdvalets införande har det
              tillkommit 170 vårdcentraler, en ökning med 17 procent. Det har
              inneburit att endast 1 procent av befolkningen i dag har ett reseavstånd
              på mer än 20 minuter med bil till närmaste vårdcentral. Sedan
              vårdvalets införande har 450 000 fler svenskar fått en vårdcentral
              inom fem minuters körtid. Detta har stor betydelse inte bara för
              tillgängligheten utan också för patientens ställning i vården,
              eftersom det finns en faktisk möjlighet att välja. Mätningar av
              patientnöjdhet visar också på en ökande tillfredsställelse med
              primärvården sedan vårdvalets införande.
            </seg>
            <seg n="e2222514">
              Ingela Nylund Watz tar även upp frågan om tillgången på barnmorskor.
              Under de senaste åren har regeringen vidtagit flera åtgärder för
              att motverka att det uppstår en brist på barnmorskor och annan
              vårdpersonal. Bland annat har regeringen, under såväl nuvarande
              som föregående mandatperiod, satsat på en utbyggnad av läkar-
              och sjuksköterskeutbildningarna. Det åligger sedan lärosätena
              att anpassa utbildningsutbudet efter studenternas efterfrågan
              och arbetsmarknadens behov. I årets ekonomiska vårproposition
              presenterade regeringen en utbyggnad av barnmorskeutbildningen
              om totalt 100 nya högskoleplatser från 2015. Under 2016 tillkommer
              ytterligare 50 nybörjarplatser.
            </seg>
            <seg n="881cb215">
              För att stödja landstingens personalplanering har regeringen
              gett Socialstyrelsen i uppdrag att årligen rapportera om tillgången
              på bland annat barnmorskor inom hälso- och sjukvården. Det senaste
              årets upplaga av Nationellt planeringsstöd (NPS), som publicerades
              i sin helhet den 31 januari, visar att tillgången på barnmorskor
              i förhållande till befolkningen har ökat med 18 procent sedan
              1995. Efterfrågan på barnmorskor överstiger dock fortfarande tillgången,
              framför allt för erfarna barnmorskor, och efterfrågan förväntas
              öka de kommande åren.
            </seg>
            <seg n="dfc26208">
              I november 2013 beslutade regeringen dessutom om direktiv för
              en nationell samordnare för effektivare resursutnyttjande inom
              hälso- och sjukvården. Samordnaren ska ge förslag på åtgärder
              som kan vidtas på nationell, regional och lokal nivå för att säkerställa
              att professionernas tid, kunskap och engagemang används på bästa
              möjliga sätt i syfte att öka hälso- och sjukvårdens effektivitet.
              Uppdraget avslutas i december 2015. Regeringen kommer att följa
              samordnarens arbete med stort intresse.
            </seg>
          </u>
          <note type="speaker" n="2fbcf091">
            Anf. 36 INGELA NYLUND WATZ (S):
          </note>
          <u who="ingela_nylund_watz_6b7be4" xml:id="i-3c1ccebff0e6c76a-0" n="f6dfe933">
            <seg n="2a2f94a9">
              Herr talman! Tack för svaret, socialministern! Tyvärr kan jag
              egentligen inte se att det är något riktigt svar på min fråga.
              Jag hade hoppats på att socialministern skulle ha varit lite mer
              reflekterande över den risk som uppstår när olika typer av ersättningssystem
              i vården är konstruerade så att de motverkar till exempel samverkan
              mellan kommuner och landsting kring exempelvis barnens behov,
              som jag har tagit upp i min interpellation.
            </seg>
            <seg n="2234d651">
              Jag hade också hoppats att socialministern på något vis hade
              berört den problematik som uppstår med att den fria etableringsrätten
              så som den i dag är utformad leder till dragkamp om vissa viktiga
              personalgrupper, som till exempel barnmorskor. Det råder nu brist
              på dem inte bara i förlossningsvården utan också i mödrahälsovården
              i olika delar av Helsingforss län.
            </seg>
            <seg n="e3a961d9">
              Socialministern kunde för den delen ha reflekterat något lite
              grann över vilka effekter som uppstår när olika typer av ersättningssystem
              kombineras med nationella beslut som till exempel om etableringsfriheten.
              Jag tror att det hade varit välgörande om vi hade haft en lite
              reflekterande diskussion kring detta. I stället får jag ett långt
              svar dels om landstingens respektive statens ansvar inom hälso-
              och sjukvården, dels om vårdvalets förträfflighet.
            </seg>
            <seg n="9a4a6ffc">
              Herr talman! Jag förstår att den borgerliga regeringen vill plussa
              sin egen politik. Det är inte helt oväntat. Men jag förväntade
              mig lite större seriositet kring frågeställningen i interpellationen.
              Jag vet att socialministern vet att socioekonomiska skillnader
              och orättvisor som finns i fråga om tillgång till vården i vissa
              avseenden har förstärkts genom de beslut som fattats bland annat
              av borgerliga politiker i Helsingforss läns landsting.
            </seg>
            <seg n="130140c9">
              Kombinationen av fri etablering och ersättningssystem som i för
              liten grad tar hänsyn till behov och vårdtyngd har avigsidor.
              Framför allt leder det till en mer ojämlik vård. Detta vet socialministern.
              Vi har sett exempel på familjecentraler som fått läggas ned därför
              att ersättningen i systemen inte premierar den typen av mer djupgående
              insatser.
            </seg>
            <seg n="733da165">
              Vi har sett det när till exempel vårdvalet för gynekologi infördes
              i Helsingforssregionen. Det visade det sig att när man öppnade
              en ny gynmottagning i Hallunda med ultraljudsmöjligheter gick
              det bara några veckor eller månader innan man var tvungen att
              lägga ned. Den patientgruppen är inte tillräckligt lönsam för
              den som har etablerat sig.
            </seg>
            <seg n="2c2bf8fa">
              I sitt svar säger socialministern – liksom socialministern alltid
              gör och alla socialministrar alltid kommer att göra – att det
              är landstingens ansvar. Riktigt så enkelt är det inte. Det är
              Sveriges socialminister som har ansvar för att se till att vi
              i Sverige på alla nivåer följer hälso- och sjukvårdslagen.
            </seg>
            <seg n="30f253ad">
              I hälso- och sjukvårdslagen finns det vi kallar för portalparagraf.
              Den är väldigt tydlig. Den säger att vi i Sverige ska ge vård
              efter behov och på jämlika villkor. Det som nu sker är att landstingen
              – och jag använder Helsingforss läns landsting som jag kan ganska
              väl som exempel – inför administrativa ekonomiska system som premierar
              korta besök i stället för att ta sikte på var de största vårdbehoven
              finns och utforma ekonomisk-administrativa stödsystem och ersättningssystem
              för det. Det leder till att vi får en mer ojämlik vård som inte
              lever upp till hälso- och sjukvårdens portalparagraf.
            </seg>
            <seg n="97b82e72">
              Därför vill jag fråga socialministern: På vilket sätt tänker
              socialministern säkerställa att landstingen lever upp till hälso-
              och sjukvårdens portalparagraf om vård efter behov?
            </seg>
          </u>
          <note type="speaker" n="13cee959">
            Anf. 37 Socialminister GÖRAN HÄGGLUND (KD):
          </note>
          <u who="göran_hägglund_minister_2006" xml:id="i-9a4f088c2e6aa099-1" n="4657f855">
            <seg n="2f62c7d9">
              Herr talman! Som vanligt är Ingela Nylund Watz interpellationer
              väckta i helt fel sammanhang. Hon väcker en diskussion som borde
              föras i Helsingforss läns landsting. Om ledamöter från hela landet
              var lika idoga som Ingela Nylund Watz skulle det här parlamentets
              tid upptas till att diskutera frågor som hör hemma på en annan
              politisk nivå.
            </seg>
            <seg n="95bef13b">
              Ordningen är den att det är landstingen som beslutar om ersättningssystem,
              i förekommande fall kommunerna. Det är inte staten som bestämmer
              i dessa frågor. Ingela Nylund Watz säger att socialministern svarar
              som socialministrar i alla tider har gjort, nämligen att det är
              landstingens ansvar. Kanske finns en god anledning till just detta,
              nämligen att ansvaret ligger på landstingen. Om det vore så att
              Ingela Nylund Watz skulle vara landstingsstyrelsens ordförande
              i Helsingforss landsting är jag säker på att hon skulle vara otroligt
              upprörd om jag från den nationella nivån kom och petade i ersättningssystemen,
              precis som man skulle vara i Västernorrland, Norrbotten och så
              vidare. Det är de som är vårdens huvudmän. Detta vet Ingela Nylund
              Watz – självklart – men bryr sig inte om detta faktum över huvud
              taget.
            </seg>
            <seg n="4d328adf">
              Det finns goda skäl att diskutera ersättningssystem, men det
              här är en fråga för landstingen. Jag var så sent som förra veckan
              på en stor konferens med företrädare från många, kanske alla,
              landsting i Sverige, med företrädare för myndigheter, med experter
              och många olika kompetenser, som diskuterade erfarenheter utifrån
              ersättningssystem som har praktiserats runt om i landets olika
              landsting.
            </seg>
            <seg n="8c4dc092">
              Vid konferensen fanns representanter från Halland. Det var forskare
              som hade tittat på Halland. De diskuterade vilka effekter ersättningssystemet
              där hade gett, vad som hade hänt när ersättningssystemet justerades
              när de tyckte att de såg något bättre. Det är så, tror jag, som
              resonemangen ska gå till. Det finns inte ett enda ersättningssystem
              som kan ristas i sten och som kommer att stå sig över alla tider.
              Här måste landstingen visa ödmjukhet, kommunerna i förekommande
              fall, och fundera över om det finns något som kan justeras för
              att ännu bättre få fram önskade effekter när det gäller till exempel
              fler aktörer på ett visst område eller att få ett annat beteende
              när det gäller besök kontra långsiktighet. Där finns flera olika
              knappar och rattar för landstingen, i förekommande fall, att använda.
            </seg>
            <seg n="ddc1b73e">
              Jag tror inte att till exempel riksdagen ska fatta beslut om
              ett enhetligt ersättningssystem som gäller från Ystad till Haparanda.
              Det är något som landstingen ständigt ska pröva i dialog med varandra
              utifrån en empirisk grund som gör att de vet vad de gör. Inget
              färdigt system existerar, utan systemen behöver hela tiden justeras.
              Det ska vara en ödmjuk hållning så att systemen justeras på ett
              sådant sätt att det blir önskade effekter.
            </seg>
            <seg n="70e615ab">
              Att socialministern eller, för den delen, Sveriges riksdag ska
              säga hur det ska vara tror jag helt enkelt inte på, fru talman.
            </seg>
          </u>
          <note type="speaker" n="95a77248">
            Anf. 38 INGELA NYLUND WATZ (S):
          </note>
          <u who="ingela_nylund_watz_6b7be4" xml:id="i-3c1ccebff0e6c76a-1" n="f6dfe933">
            <seg n="f39940a5">
              Fru talman! Tack, socialministern, för inlägget! Jag vet att
              landstingen är huvudmän för hälso- och sjukvården. Jag vet också
              vad som står i hälso- och sjukvårdslagen, som den här riksdagen
              har klubbat och som socialministern bär det yttersta ansvaret
              för att vårda så att den efterlevs. Där står att vi i Sverige
              ska ge vård efter behov och på jämlika villkor.
            </seg>
            <seg n="378b3f3b">
              Därför har frågan nationell bäring. Om man fattar ett beslut
              i Sveriges riksdag som säger etableringsfrihet eller vårdvalsreformer
              i primärvården, och sedan lägger ihop beslutet med vad olika landsting
              gör, och det får icke önskade effekter, till exempel att vården
              börjar fördelas mer ojämlikt, det vill säga strider mot hälso-
              och sjukvårdslagen, då har socialministern och riksdagen ett ansvar
              att fundera över vad som håller på att hända med svensk hälso-
              och sjukvård. Det är därför jag ställer följdfrågan till socialministern:
              Vad tänker socialministern göra för att säkerställa att landstingen
              lever upp till hälso- och sjukvårdens portalparagraf?
            </seg>
            <seg n="9dbeb103">
              Det är inte bara i Helsingforss läns landsting, som jag känner
              mest till, utan även på flera andra håll i landet, som produktionstakten
              i sjukvården har blivit så hög, ersättningssystemen skruvar mot
              lätta, enkla läkarbesök, att det i praktiken är som talesättet
              säger, nämligen att man måste vara frisk för att vara sjuk i Sverige
              för att komma till primärvården eller för att få sina vårdbehov
              utredda.
            </seg>
            <seg n="10f3a15a">
              Det är riktigt att antalet vårdcentraler och primärvårdsenheter
              har ökat, men det betyder inte att vi har gått mot en mer jämlik
              vård eller att vi har kommit närmare hälso- och sjukvårdslagens
              portalparagraf om att vi ska ge vård efter behov. Det är snarare
              tvärtom. Vi är på väg att segla in mot en sjukvård där hälso-
              och sjukvårdens portalparagraf inte längre är giltig. Därför är
              det högst relevant att fråga socialministern vad han tänker göra.
            </seg>
            <seg n="5e833454">
              Det kan inte vara rimligt, inte ens från en socialministers utgångspunkt,
              att landstingen konstruerar system för vården som premierar många
              besök i stället för att titta på och behandla hela vårdbehovet,
              eller att skapa så administrativt tunga system i hälso- och sjukvården
              att de tränger undan tid med patienterna. Varför, till exempel,
              kan inte socialministern lika frenetiskt som han argumenterar
              för det fria vårdvalet och den fria etableringsrätten någon gång
              tala om behovet av att leva upp till hälso- och sjukvårdslagens
              portalparagraf? Jag tror att det samtalet med hälso- och sjukvårdshuvudmännen
              är minst lika viktigt och en naturlig följd av det värdegrundsarbete
              som har skett i hälso- och sjukvården. Om detta hör man socialministern
              tala lite.
            </seg>
            <seg n="392c0ecb">
              I stället talas det hela tiden om det fria vårdvalet, om vikten
              av att skapa en marknad i hälso- och sjukvården där flera aktörer
              kan konkurrera med varandra. Det är vad man hör från regeringen
              och socialministern. Det vore välgörande för framtiden för svensk
              hälso- och sjukvård om vi kunde föra ett mer intellektuellt resonemang
              om hur olika beslut på olika nivåer i vårt land faktiskt driver
              sjukvården i en riktning som i dag inte, i alla fall inte i storstäderna,
              är särskilt önskvärd.
            </seg>
          </u>
          <note type="speaker" n="b3b6e94e">
            Anf. 39 Socialminister GÖRAN HÄGGLUND (KD):
          </note>
          <u who="göran_hägglund_minister_2006" xml:id="i-9a4f088c2e6aa099-2" n="4657f855">
            <seg n="7bf6da09">
              Fru talman! Den svenska hälso- och sjukvården är i dag bättre
              än vad den någonsin har varit. Tillgängligheten har förbättrats.
              Kvaliteten förstärks ständigt. Grupper som tidigare har haft svårt
              att komma till har i dag lättare att komma till i sjukvården.
            </seg>
            <seg n="755f742e">
              Jag talar om till exempel psykiskt sjuka, kroniker och cancerpatienter.
              Den svenska hälso- och sjukvården utvecklas hela tiden, får en
              bättre tillgänglighet och en högre kvalitet.
            </seg>
            <seg n="ae581dbe">
              Ingela Nylund Watz säger att man måste vara frisk för att komma
              till vårdcentralen. Det stämmer naturligtvis inte. Vårdcentralernas
              förtroende hos de många patienterna har ökat. De lyckas bättre
              än vad de har gjort tidigare när det gäller både kvalitet, som
              vi kan se genom öppna jämförelser, och medborgarnas förtroende.
              Det gäller både tillgänglighet och förtroende för det medicinska
              innehållet.
            </seg>
            <seg n="04841288">
              Ingela Nylund Watz talar om hur ersättningssystemen ska se ut.
              Jag förklarade tidigare att jag inte tror på den modellen. Jag
              tror att vårdens huvudmän, de som tar in skatt, finansierar vården,
              organiserar vården, anställer personal, också är de som är bäst
              lämpade att utforma ersättningssystemen. Jag skulle bli förvånad
              om Ingela Nylund Watz efter ett samtal med sina egna kommun- och
              landstingspolitiker skulle komma tillbaka och säga att de är överens
              om att staten ska ta över ansvaret. Jag tror inte att det är så.
            </seg>
            <seg n="e8877699">
              Däremot är det viktigt, som jag sade i tidigare inlägg, att diskussionen
              fortgår hela tiden, för det finns inga färdiga system för ersättning.
              Det här måste ständigt prövas utifrån erfarenheter man vinner.
              Vad kan vi göra för att ytterligare kvalitetsmässigt förbättra
              vården? Vad kan vi göra för att förbättra tillgängligheten? Det
              är sådana frågor som landstingspolitikerna ständigt ställer sig,
              och ska ställa sig, för att se hur man kan få ett ännu bättre
              utfall och hur vi använder skattebetalarnas pengar på bästa möjliga
              sätt.
            </seg>
            <seg n="1737711f">
              Utgångspunkten för all hälso- och sjukvård är förstås hälso-
              och sjukvårdslagstiftningen och grunderna i denna. I Sverige finansierar
              vi vården tillsammans. Vård ges efter behov. När det gäller frågan
              om en jämlik vård får vi genom att mäta och jämföra fram skillnader.
              Vi ser skillnader som tidigare inte har kommit i dagen, och därmed
              får vi en möjlighet att åtgärda dem.
            </seg>
            <seg n="a05a61ff">
              Det här är någonting som är otroligt betydelsefullt, för alla
              i Sverige ska ha rätt till en likvärdig vård. Vi vet att det inte
              är enkelt, men när vi mäter tar vi första steget. Vi arbetar med
              fördomar och föreställningar som kan finnas, sällan uttalat och
              öppet, och som leder till att vi behandlar patienter på olika
              sätt beroende på socioekonomisk tillhörighet, utbildning, inkomst,
              etnisk bakgrund, sexuell läggning eller vad det nu kan vara –
              sällan uttalad diskriminering. Vi ser att det förekommer skillnader,
              och det får vi fram när vi mäter. Det ska ständigt bekämpas.
            </seg>
            <seg n="c5953561">
              Ersättningssystemet är en nyckelfaktor för att vi ska lyckas
              erbjuda den vård som du, Ingela Nylund Watz, och jag skulle vilja
              ha när vi blir sjuka. Jag är helt övertygad om att landstingspolitikerna
              ständigt arbetar med att förbättra och utveckla det. Jag tänker
              inte ta från dem det ansvaret, med den organisation som den svenska
              hälso- och sjukvården har i dag.
            </seg>
          </u>
          <note type="speaker" n="b095354d">
            Anf. 40 INGELA NYLUND WATZ (S):
          </note>
          <u who="ingela_nylund_watz_6b7be4" xml:id="i-3c1ccebff0e6c76a-2" n="f6dfe933">
            <seg n="08832e7f">
              Fru talman! Jag har aldrig föreslagit att staten ska konstruera
              ersättningssystem som gäller lika över hela landet. Vad jag däremot
              har krävt och önskar är att landet har en socialminister som är
              beredd att ta på sig ledartröjan när det handlar om att utvärdera
              vad ens egna reformer, kombinerat med det som landstingen gör,
              får för effekter på hälso- och sjukvården här och nu.
            </seg>
            <seg n="32faf81a">
              Det vi ser är att regeringens beslut om vårdvalet och den fria
              etableringsrätten, kombinerat med vad företrädesvis borgerligt
              styrda landsting tar sig för när det gäller att konstruera ersättningssystem,
              leder mot korta enkla läkarbesök för dem som har lättast att ta
              till sig vården, i stället för att man fokuserar på de vårdtunga,
              dem som kanske inte ryms inom den kvart som ersättningssystemet
              tillåter. Att se vad det får för konsekvenser för svensk hälso-
              och sjukvård när man lägger samman detta förutsätter jag att socialministern
              i Sverige tar ansvar för.
            </seg>
            <seg n="229a783d">
              Det var därför jag kände att det hade varit bra om socialministern
              hade varit något mer ödmjuk inför det faktum att det finns problem
              på olika håll i landet. Det finns problem i Storstockholmsområdet,
              där familjecentraler är tvungna att lägga ned därför att landstingens
              ersättningssystem inte premierar samverkan med socialtjänst och
              kommun. Det leder till att många barnfamiljer i Helsingforssområdet,
              och på annat håll i landet, får en sämre vård än vad man egentligen
              är i behov av.
            </seg>
            <seg n="edc61d36">
              Jag hade verkligen hoppats att socialministern hade tagit detta
              på något större allvar.
            </seg>
            <seg n="bc9962cf">
              Kvar står frågan: Vad tänker socialministern göra för att alla
              landsting i Sverige ska leva upp till hälso- och sjukvårdslagens
              portalparagraf om vård efter behov och på jämlika villkor?
            </seg>
          </u>
          <note type="speaker" n="4b1b13f0">
            Anf. 41 Socialminister GÖRAN HÄGGLUND (KD):
          </note>
          <u who="göran_hägglund_minister_2006" xml:id="i-9a4f088c2e6aa099-3" n="4657f855">
            <seg n="2566823a">
              Fru talman! Ingela Nylund Watz tycker att vi borde utvärdera
              effekterna av till exempel vårdval. Det har utvärderats av flera
              olika myndigheter och instanser. De samlade erfarenheterna är
              goda. Det är bra när människor får välja.
            </seg>
            <seg n="a18e799c">
              Det har tillkommit 170 nya vårdcentraler i Sverige. Det är en
              fantastisk ökning, och jag redogjorde i mitt inledande svar för
              vilket avstånd de allra flesta har med bil till sin vårdcentral.
            </seg>
            <seg n="046cbcd8">
              Tillgängligheten har förbättrats. Det innebär att fler människor
              har en möjlighet att välja mellan flera olika vårdcentraler, vilket
              i sig är någonting väldigt betydelsefullt. Jag kan inte bara välja
              det som jag tänker mig är det bästa, utan jag kan också välja
              bort vårdcentraler där jag inte tycker att jag har fått den vård
              och omsorg och det bemötande som jag skulle önska.
            </seg>
            <seg n="3fa59db3">
              Socialdemokraterna vill ta bort den fria etableringsrätten och
              därmed lägga makten igen hos landstingspolitiker att tala om vilka
              vårdcentraler som ska finnas, vilka som inte ska finnas och beröva
              medborgarna möjligheten att genom sina val välja. Det tycker jag
              är en dålig politik.
            </seg>
            <seg n="e535619f">
              Ingela Nylund Watz talar om sitt eget landsting, Helsingforss
              läns landsting, som hon förstås känner bäst. Det finns andra landsting,
              utanför Helsingfors, där resultaten då och då diskuteras i medier
              – i Västerbotten, Gävleborgs län, Dalarna där det är en socialdemokratiskt
              styrd majoritet som driver landstingen. Där är diskussionen minst
              lika högljudd som den är i Helsingfors. Medborgarna uttrycker
              frustrationen över ibland långa väntetider och menar enligt många
              mätningar att de egna landstingen presterar sämre i jämförelse
              med andra. Det finns skillnader mellan landstingen.
            </seg>
            <seg n="36fc7b66">
              Min uppgift är att verka för att minska skillnaderna. Det gör
              vi genom ett brett arbete som handlar om att säkerställa att den
              svenska vården ska vara tillgänglig för alla och ha en hög kvalitet
              över hela landet.
            </seg>
          </u>
          <note n="5e69f46d">
            Överläggningen var härmed avslutad.
          </note>
          <note n="857432e4">
            11 § Svar på interpellation 2013/14:448 om avregleringen av apoteksmarknaden
          </note>
          <note type="speaker" n="f81ece2e">
            Anf. 42 Socialminister GÖRAN HÄGGLUND (KD):
          </note>
          <u who="göran_hägglund_minister_2006" xml:id="i-9a4f088c2e6aa099-4" n="4657f855">
            <seg n="772720bf">
              Fru talman! Monica Green menar att tillgängligheten till medicin
              har försämrats samt att förtroendet för apoteken hos befolkningen
              har sjunkit. Hon har därför frågat mig vad jag avser att göra
              för att säkra medicinförsörjningen i hela landet samt vad jag
              avser att göra för att förtroendet för apoteken ska öka igen.
            </seg>
            <seg n="b3cfb5de">
              Regeringens målsättning med omregleringen av apoteksmarknaden
              var en väl fungerande marknad där små och stora aktörer kan etablera
              sig, där konkurrensen sker på samma villkor, där det finns en
              säker och hållbar läkemedelsförsörjning och där konsumenterna
              har god tillgänglighet och service.
            </seg>
            <seg n="dd7eae73">
              Statskontoret fick 2010 i uppdrag av regeringen att följa upp
              och utvärdera omregleringen av apoteksmarknaden utifrån målen
              med reformen. I maj 2013 inkom Statskontoret med sin slutredovisning
              av uppdraget. Statskontoret bedömer att målet om ökad tillgänglighet
              till läkemedel har uppfyllts i hög grad och anser följaktligen
              att det stora flertalet konsumenter har fått en förbättrad tillgänglighet
              till läkemedel. Statskontoret gör den sammanvägda bedömningen
              att det övergripande målet om bättre service och tjänsteutbud
              har uppfyllts till viss del. Det bör framhållas att konsumenterna
              redan före apoteksomregleringen över lag var nöjda med servicen
              på apoteken, vilket gör att utrymmet för förbättringar i detta
              avseende har varit begränsat.
            </seg>
            <seg n="928a0512">
              Regeringen följer kontinuerligt utvecklingen på området och arbetar
              aktivt med att åstadkomma förbättringar utifrån de signaler som
              inhämtas via rapporter, utredningar och andra aktörer på apoteksmarknaden.
            </seg>
            <seg n="0ebbdf3e">
              I mars i år lämnade regeringen propositionen Ökad tillgänglighet
              och mer ändamålsenlig prissättning av läkemedel , vilken innehåller
              en rad förslag i syfte att tillgodose en god läkemedelsförsörjning.
              I propositionen föreslås en tillhandahållandeskyldighet för innehavare
              av godkännande för försäljning avseende periodens vara. Det öppenvårdsapotek
              och den innehavare av godkännande för försäljning som inte följer
              reglerna om utbyte respektive tillhandahållande av periodens vara
              föreslås få betala en sanktionsavgift som TLV ska besluta om.
              Propositionen innehåller även förslag om att öppenvårdsapotek
              som inte direkt kan tillhandahålla ett läkemedel eller en vara
              som omfattas av apotekens tillhandahållandeskyldighet ska informera
              konsumenten om på vilket eller vilka öppenvårdsapotek läkemedlet
              eller varan är tillgänglig. Det lämnas ytterligare förslag som
              syftar till att underlätta Läkemedelsverkets tillsyn av öppenvårdsapotekens
              tillhandahållandeskyldighet.
            </seg>
            <seg n="df33731b">
              I regleringsbrevet för 2013 fick Läkemedelsverket i uppdrag av
              regeringen att kartlägga omfattningen av restnoteringar samt att
              analysera vad restnoteringarna beror på. Regeringen gav den 4
              april i år Läkemedelsverket i uppdrag att fortsätta utreda restnoteringar.
              Uppdraget består dels i att fortsätta kartlägga restnoteringar
              samt analysera vad de beror på, dels i att analysera hur informationen
              om restnoteringar på ett mer systematiskt sätt kan göras tillgänglig.
            </seg>
            <seg n="ffce736c">
              Jag kan vidare informera om att det sedan måndagen den 5 maj
              finns en gemensam lagersaldotjänst för alla apotek. Den har utvecklats
              i samarbete mellan Sveriges Apoteksförening och Fass.se, och såväl
              kunder som förskrivare och apotek kan använda sig av tjänsten
              för att se om ett läkemedel finns i lager på apotek i närheten,
              eller om det är en beställningsvara.
            </seg>
            <seg n="50a190a7">
              Regeringen anser att tillgängligheten till läkemedel i hela landet
              är viktig. För att möjliggöra fortsatt drift av apotek i glesbygdsområden
              har regeringen beslutat om att införa ett särskilt apoteksstöd.
              Tandvårds- och läkemedelsverket har dessutom fått i uppdrag att
              följa upp och utvärdera detta statsbidrag. I bolagsordningen för
              Apoteket AB anges att bolaget ska bedriva verksamheten på sådant
              sätt att en god läkemedelsförsörjning i Sverige främjas. Av statens
              ägaranvisning till Apoteket AB framgår bland annat att bolaget
              till och med den 30 juni 2015 ska behålla befintliga apoteksombud
              i den utsträckning som behövs för att upprätthålla en god läkemedelsförsörjning
              på den ort där ombudet är verksamt. I april i år gav regeringen
              Läkemedelsverket i uppdrag att göra en översyn av nuvarande ordning
              för apoteksombud i syfte att åstadkomma en konkurrensneutral ordning
              som bidrar till att säkerställa läkemedelsförsörjningen i hela
              landet. Läkemedelsverket har nu inkommit med sin rapport, och
              den bereds för närvarande inom Regeringskansliet.
            </seg>
            <seg n="ee62d92f">
              Det finns flera lagar och föreskrifter som reglerar den kompetens
              och rådgivning som ska finnas på apoteken. Enligt lagen (2009:366)
              om handel med läkemedel ska ett apotek ha lokalen bemannad med
              en eller flera farmaceuter under öppethållandet. I Läkemedelsverkets
              föreskrifter specificeras att antalet farmaceuter ska vara tillräckligt
              under öppethållandet och att de ska ha den kompetens som är nödvändig
              i förhållande till verksamhetens art och omfattning.
            </seg>
            <seg n="83118a47">
              Läkemedelsverket har under 2013 genomfört 54 inspektioner på
              öppenvårdsapotek. I tillsynsrapporten konstaterar verket att det
              vid samtliga inspektioner noterades avsteg från regelverket, men
              inga avvikelser bedömdes som kritiska, det vill säga en fara för
              patientsäkerheten.
            </seg>
            <seg n="7683bf27">
              Regeringen anser att det är angeläget med ett transparent underlag
              som visar olika apoteksaktörers kvalitet och säkerhet. Regeringen
              har därför givit Läkemedelsverket i uppdrag att i samverkan med
              Socialstyrelsen ta fram och utveckla nationella indikatorer för
              god patientsäkerhet, tillgänglighet och kvalitet på apotek. Framtagandet
              av indikatorerna ska delvis baseras på arbetet med den svenska
              standarden för god apotekssed, som lägger en branschgemensam grund
              för farmaceutiska, kvalitetsrelaterade och etiska frågeställningar.
              Uppdraget ska redovisas senast den 20 juni 2014.
            </seg>
            <seg n="17ac13d5">
              Regeringen avser att fortsatt noggrant följa utvecklingen på
              apoteksmarknaden.
            </seg>
          </u>
          <note type="speaker" n="fdd224b8">
            Anf. 43 MONICA GREEN (S):
          </note>
          <u who="monica_green_fc276c" xml:id="i-79df4e0a93e30a6e-5" n="5b2732a8">
            <seg n="dba8aaa5">
              Fru talman! Det var ett väldigt långt svar, och jag kan förstå
              att det blir ett långt svar, eftersom ni har lappat och lagat
              efter hand nu när det blev ett så tydligt faktum med det misslyckade
              marknadsexperiment som ni har genomfört med apoteken. Vi hade
              en fungerande apoteksförsörjning i det här landet. Människor var
              nöjda. Före avregleringen hade vi en av världens mest nöjda befolkningar
              när det gäller apoteken. Det fanns apotek i hela landet. Det skedde
              också en kommunikation mellan apoteken, och det fanns en läkemedelsförsörjning.
            </seg>
            <seg n="3c9bee5c">
              Av ideologiska skäl var det alldeles nödvändigt att privatisera
              och slå sönder denna sammanhängande apotekskedja, och sedan har
              ni lappat och lagat. Kritiken har ju inte varit nådig. Nu säger
              ministern i svaret att konsumenterna är ganska nöjda, men visserligen
              var de nöjda tidigare också. Därför kan man kanske inte dra så
              stora växlar, säger ministern. I själva verket var konsumenterna
              nöjda före privatiseringen, men förtroendet för apoteken har nu
              sjunkit efter er avreglering.
            </seg>
            <seg n="ff0bfc56">
              De åtta åren av era konsekventa prioriteringar med skattesänkningar
              och privatiseringar i stället för en fungerande välfärd märker
              ju folk av och är missnöjda med. En nyhet kom i förra veckan.
              Det var efter det att jag lämnade in den här interpellationen.
              Så jag vill ge heder åt socialministern att det har hänt något
              till det bättre efter det att jag framställde interpellationen,
              nämligen att det nu äntligen ska finnas en gemensam databas. Det
              som fanns innan ska ni bygga upp igen. Nu ska det bli möjligt
              för apoteken och också för patienter att se efter var i närheten
              det finns medicin.
            </seg>
            <seg n="96387274">
              Det som inträffade var ju att det växte fram ett stort antal
              apotek i tätorter, samtidigt som det blev sämre service i glesbygden.
              Det som också tillkom var att det blev väldigt mycket reklam och
              försäljning av hudsalva och plåster. Men tillgången till medicin
              har ju inte ökat, snarare tvärtom. Människor har fått gå från
              apotek till apotek för att hitta den medicin som har förskrivits
              till dem.
            </seg>
            <seg n="89f51ed6">
              Dessutom har det gjorts ytterligare påpekanden om att det finns
              mindre tid för rådgivning. Man riskerar att köpa fel medicin om
              det inte finns rådgivare med rätt kompetens som kan se till att
              den som ska köpa medicin får den medicin som han eller hon behöver.
            </seg>
            <seg n="5ce4fb19">
              Ni kan fortsätta att lappa och laga. Ni slog sönder en fungerande
              apoteksmarknad. Jag förstår att ni måste hålla på ytterligare
              många år. Jag hoppas att ni inte får chansen, utan vi ska se till
              att det återigen blir ordning och reda efter höstens val. Vi har
              i alla fall ett sexpunktsförslag om hur vi ska komma till rätta
              med den sönderslagna apoteksmarknad som ni har åstadkommit.
            </seg>
          </u>
          <note type="speaker" n="067ba750">
            Anf. 44 Socialminister GÖRAN HÄGGLUND (KD):
          </note>
          <u who="göran_hägglund_minister_2006" xml:id="i-9a4f088c2e6aa099-5" n="4657f855">
            <seg n="a6c12242">
              Fru talman! Efter denna tirad kan det ändå vara viktigt att diskutera
              apotekens roll för hälsa och möjligheten att lindra sjukdomar
              i Sverige. Vi bör diskutera hur man ska utveckla en ordning där
              alla människor, oavsett var de bor, kan få en möjlighet att få
              tag i de läkemedel som de behöver. Sverige var ett av mycket få
              länder i världen som hade en monopolsituation. Det fanns ett krympande
              antal apotek i Sverige, och sådana verksamheter lades löpande
              ned.
            </seg>
            <seg n="706063d8">
              Monica Green använder konsekvent uttrycket avreglering, vilket
              ger intrycket av att det inte finns några regler på det här området,
              men inget kan vara mer fel. Detta är ett av de mest genomreglerade
              områden som finns, och måste så vara eftersom det rör sig om väldigt
              speciella produkter. Efter omregleringen har det tillkommit mängder
              av nya apotek, bland annat på orter som aldrig tidigare har haft
              något. Många människor har i dag ett apotek i sin närhet.
            </seg>
            <seg n="016198d1">
              De kontroller som har gjorts när det gäller människors nöjdhet
              visar fortsatt på en väldigt hög nivå av nöjdhet. Andelen som
              var nöjda med sitt senaste apoteksbesök var 95 procent i slutet
              av 2013, enligt vad Sveriges apoteksförening säger. Det finns
              andra mätningar som visar att apoteken ligger i topp bland olika
              branscher när det gäller människors upplevelse av servicenivå.
            </seg>
            <seg n="5bbadfef">
              Är detta ett enkelt område att bedriva verksamhet på? Nej, det
              är det inte. Det finns naturligtvis en stor mängd regler som har
              tillkommit av goda skäl. Dessutom kan patienter, medborgare och
              konsumenter ha väldigt många olika behov av läkemedel. Om ett
              enda apotek skulle ha alla de varor som är möjliga att ha skulle
              det handla om 15 000 olika produkter som man kan få utskrivet
              bara på recept. Därutöver finns det receptfria läkemedel. Ett
              normalstort apotek har runt 3 000–4 000 av dessa varor i sitt
              lager.
            </seg>
            <seg n="0f700982">
              Att göra på ett annat sätt skulle vara otroligt kostnadskrävande.
              Det har fungerat på det här sättet i alla tider. Apoteken lär
              känna sin kundkrets och säkerställer att man har de varor på hyllan
              som patienten ska kunna ha tillgång till. Ibland finns produkterna
              ändå inte där, och det kan bero på krångel med leveranser från
              läkemedelsföretagen. Det kan handla om att det har varit en stor
              efterfrågan på allergimedicin efter en pollensäsong. Det kan också
              vara av andra skäl som det har blivit fel. Då gäller det att jag
              som kund har möjlighet att få tag på mitt läkemedel på ett smidigt
              sätt.
            </seg>
            <seg n="32c4142f">
              Det finns nu en ny ordning genom Fass.se, där alla och envar
              kan gå in och titta. Man kan knappa in det läkemedel man vill
              ha och ange var man befinner sig, och så får man reda på var det
              närmaste apoteket finns som har detta i lager. Det är en väldigt
              bra service, som hade kunnat finnas men som aldrig har funnits
              tidigare, som nu underlättar för oss som patienter. Med tanke
              på den stora mängd varor som kan efterfrågas och vad som är rimligt,
              med alla givna mått mätt, att apoteken har i lager är detta en
              väldigt god service som kommer att underlätta för många människor
              i vårt land.
            </seg>
          </u>
          <note type="speaker" n="79fbfb7c">
            Anf. 45 MONICA GREEN (S):
          </note>
          <u who="monica_green_fc276c" xml:id="i-79df4e0a93e30a6e-6" n="5b2732a8">
            <seg n="080d1fc5">
              Fru talman! Ja, det var just det, som Göran Hägglund sade i sitt
              andra svar: Vi var det enda landet i världen som hade monopol.
              Alltså var det detta som var problemet, enligt Göran Hägglund.
              Det var ideologiska skäl.
            </seg>
            <seg n="153ef2f7">
              Vi var ju det land i världen som hade den mest nöjda befolkningen
              när det gällde apotek, eftersom det fungerade. Vi hade apotek
              i hela landet, och det fanns en läkemedelskedja där man kunde
              se till att människor fick de läkemedel som de efterfrågade. Man
              hade kontakt med varandra.
            </seg>
            <seg n="59e38fdf">
              Det var det som Göran Hägglund och hans regeringskamrater inte
              ville ha. De hängde upp sig på att det var en apotekskedja – det
              var det som var felet. Trots att människor var nöjda och trots
              att det fungerade att få medicin i hela landet skulle Göran Hägglund
              och hans regeringskamrater till vilket ideologiskt pris som helst
              absolut se till att avreglera det här. Det var nämligen fel att
              vi hade det som Göran Hägglund kallar monopol.
            </seg>
            <seg n="695a29ee">
              Ni fick använda er av skattemedel för att hålla de privata apoteken
              under armarna. Ni fick hjälpa dem med skattepengar för att de
              över huvud taget skulle etablera sig. Det var ett statligt stöd
              som tidigare inte behövdes, för då kunde man se till att det reglerades
              inom apoteket som fanns tidigare. Men ni slog sönder det, och
              då var ni tvungna att använda skattepengar för att de skulle finnas
              i hela landet.
            </seg>
            <seg n="b0c21e46">
              Effekten var ju att människor blev mer missnöjda. Äldre hade
              svårt att få tag på medicin och fick gå till tre, fyra eller fem
              olika apotek för att få tag på rätt medicin. Pensionärsorganisationerna
              har protesterat väldigt mot denna försämring.
            </seg>
            <seg n="70054e2a">
              Trots detta står Göran Hägglund nu här och har ett jättelångt
              svar om att ni har fått rätta till det och det, har fått göra
              om det och det, och att vi nog snart ska ha en fungerande marknad
              igen.
            </seg>
            <seg n="6af2b232">
              Det har alltså varit i många år som människor inte har fått den
              medicin som de skulle vilja ha bara för att ni har ideologiska
              skygglappar. Jag tycker inte att det är värt det, att göra sådana
              här experiment bara för att ni tycker att det är fel att ha en
              fungerande apotekskedja. Nu rättar ni till vissa skevheter steg
              för steg.
            </seg>
            <seg n="523c6739">
              Vi har från Socialdemokraternas sida konstaterat att apoteksmarknaden
              nu är sönderslagen, och vi vill genomföra ett sexpunktsprogram
              där vi ger Apoteket AB ett utvidgat uppdrag, ett samhällsuppdrag.
              Det ska ske hemleverans när 24-timmarsregeln inte följs. Vi ska
              satsa på kompetensutveckling för personalen. Vi vill ha krav på
              ett gemensamt lagerstatussystem, att man ska tillhandahålla information
              om läkemedel som tas bort från förmånssystemet och säkra den geografiska
              tilldelningen.
            </seg>
            <seg n="262b69c8">
              Göran Hägglund har tittat på vissa saker på denna lista, och
              förra veckan kom beskedet, som jag välkomnar. Men vi kommer att
              fortsätta att förbättra det som ni har slagit sönder. Det vet
              jag att Göran Hägglund också vill göra – han vill lappa och laga
              nu. Men felet var att ni hade de ideologiska skygglapparna från
              början och slog sönder en fungerande apotekskedja.
            </seg>
          </u>
          <note type="speaker" n="34eb0d8e">
            Anf. 46 Socialminister GÖRAN HÄGGLUND (KD):
          </note>
          <u who="göran_hägglund_minister_2006" xml:id="i-9a4f088c2e6aa099-6" n="4657f855">
            <seg n="ce1fbd9e">
              Fru talman! Om jag fick 25 öre per gång som uttrycket slå sönder
              används skulle jag vara miljonär efter en kortare interpellationsdebatt
              i riksdagen. Nu har jag tyvärr inte den ersättningen utan får
              diskutera i sak i stället.
            </seg>
            <seg n="03b364a3">
              Vi ska komma ihåg hur det var. Det fanns en oerhörd irritation
              hos många människor, som tyckte att man fick vänta väldigt länge
              på expediering på landets apotek. Det var långa väntetider. Jag
              begär inte att Monica Green ska vidgå detta och säga att det faktiskt
              var så, men så var det.
            </seg>
            <seg n="69da6878">
              Vi ska komma ihåg att vi hade en situation där det i Socialdemokraternas
              Sverige var tusen gånger lättare att få tag i cigaretter än att
              få tag i rökavvänjningspreparat. Dem kunde man bara köpa på apoteken
              med deras öppettider. Cigaretter kunde man få tag i dygnet runt.
              Det var förbjudet att erbjuda rökavvänjningspreparaten någon annanstans.
            </seg>
            <seg n="be58f197">
              När det gällde vissa receptfria läkemedel var det också förbjudet.
              I dag kan man köpa dem på Ica eller Statoilmacken, och det har
              underlättat livet för inte minst många småbarnsföräldrar.
            </seg>
            <seg n="96cacc45">
              Socialdemokraterna tyckte att detta skulle ligga inom monopolsektorn
              och hanteras på vissa bestämda öppettider. Det var då människor
              fick säkerställa att de blev sjuka, för på andra tider var det
              väldigt dåligt att bli sjuk.
            </seg>
            <seg n="a4732d04">
              Monopol: Sverige, Nordkorea och Kuba var länder som hade valt
              den modellen för apoteksmarknaden. Sällskapet var i sig besvärande,
              men det var inte det som var anledningen till att vi omreglerade.
              Anledningen var att vi ville ha en ökad tillgänglighet. Den dåvarande
              apoteksledningen var också för att vi skulle öppna upp för fler
              aktörer på detta område.
            </seg>
            <seg n="62c1bc8c">
              Det har tillkommit mängder med nya apotek. Jag skulle vilja be
              Monica Green åka till ett par av de orter där det har tillkommit
              apotek, där det aldrig någonsin har funnits tidigare, hålla sitt
              monopolanförande och tala om det sönderslagna bland människor
              som är väldigt glada över att de i dag kan få tag i läkemedel
              på den ort där de bor.
            </seg>
            <seg n="775fe997">
              Varje reform som har ett visst format fordrar eftervård. Det
              dyker upp frågor. Det dyker upp saker och ting som man måste hantera.
              Men om vi inte hade gjort omregleringen hade inte allt varit frid
              och fröjd för det, utan också en regering som hade valt den linjen
              hade behövt förändra på apoteksområdet med regler och anvisningar
              till Apoteket AB.
            </seg>
            <seg n="a6011dcf">
              Vägen var stängd när det handlade om att öka antalet apotek via
              den organisationen. Det var vad apoteksledningen sade. Det var
              vad Socialdemokraterna konstaterade, eftersom antalet apotek år
              efter år blev allt mindre i Sverige.
            </seg>
            <seg n="cfcd160b">
              I dag har vi en väl fungerande ordning. Det finns saker och ting
              som vi hela tiden måste jobba med. Det steg som har tagits nu
              senast, som aviserades i vintras, om ett gemensamt lagerhållningsregister
              är en viktig service som underlättar. Andra apotek erbjuder appar
              i telefonen som gör att jag kan kolla om det läkemedel jag är
              ute efter finns hos den apotekskedja som jag vanligtvis går till.
            </seg>
            <seg n="2a910a1f">
              Den som drömmer sig tillbaka till monopolet får då presentera
              ett förslag till hur vi ska kunna bygga ett monopol i Sverige
              igen – om det nu var så bra, fru talman.
            </seg>
          </u>
          <note type="speaker" n="12e9d33e">
            Anf. 47 MONICA GREEN (S):
          </note>
          <u who="monica_green_fc276c" xml:id="i-79df4e0a93e30a6e-7" n="5b2732a8">
            <seg n="0410baa6">
              Fru talman! Göran Hägglund har gjort sig känd för att vara lite
              skojig i debatterna, men särskilt bra på att räkna är han inte.
              Om jag skulle säga slå sönder apoteksmarknaden tio gånger, vad
              får Göran Hägglund då? Inte är det en miljon i alla fall – kanske
              2:50. Och 2:50 kommer inte Göran Hägglund att klara sig på – jag
              tror att han kommer att klara sig betydligt bättre på statsrådspensionen
              framöver.
            </seg>
            <seg n="e4eebe68">
              Men låt oss inte tala om huvudräkning, Göran Hägglund, utan låt
              oss tala om en fungerande apoteksmarknad.
            </seg>
            <seg n="56f84de2">
              Vi hade en fungerande apoteksmarknad i Sverige, och vi var mest
              nöjda i världen med detta. Men av ideologiska skäl kunde vi inte
              ha kvar det, enligt den borgerliga regeringen.
            </seg>
            <seg n="beaa03d1">
              Vi har insett läget: Det går inte att starta upp igen, utan vi
              har antagit ett program för att se till att säkra medicin i hela
              landet. Även om Göran Hägglund inte har hört talas om att det
              fanns serviceöppna apotek före avregleringen kanske andra känner
              till att det fanns apotek med andra öppettider, bland annat på
              sjukhus, så att man hade tillgång till medicin när de vanliga
              apoteken var stängda.
            </seg>
            <seg n="5656e7ed">
              Vi ska se till att det blir ett utvidgat uppdrag och ett samhällsansvar.
              Det ska ske hemleverans om man inte kan leverera inom 24 timmar.
              Vi ska satsa på kompetensutveckling för apotekspersonalen. Vi
              ska se till att det finns ett gemensamt lagerstatussystem. Vi
              ska se till att det finns information om läkemedel som tas bort.
              Vi ska säkra den geografiska tillgängligheten.
            </seg>
            <seg n="b7627cef">
              Det är ett antal förslag om åtgärder som vi har lagt fram. Vi
              kommer naturligtvis att fortsätta efter att vi har vunnit valet
              med att göra apoteken ännu bättre och se till att människor i
              hela landet får bra möjligheter att köpa medicin och inte bara
              plåster och hudsalva.
            </seg>
          </u>
          <note type="speaker" n="66484a64">
            Anf. 48 Socialminister GÖRAN HÄGGLUND (KD):
          </note>
          <u who="göran_hägglund_minister_2006" xml:id="i-9a4f088c2e6aa099-7" n="4657f855">
            <seg n="5b691c68">
              Fru talman! Sverige hade vid omregleringstidpunkten minst antal
              apotek per tusen invånare bland jämförbara länder. Vi hade helt
              enkelt för låg servicenivå. Det var ett viktigt steg att omreglera
              marknaden – inte avreglera den – så att fler aktörer kunde komma
              in och fler apotek blev tillgängliga. Det förbättrar servicen
              för oss medborgare.
            </seg>
            <seg n="3a4c73bd">
              Monica Green valde att inte utveckla tanken varför monopol är
              så fantastiskt bra och – om det nu är så fantastiskt bra – varför
              man inte skulle gå tillbaka till det, om det var den mest eleganta
              lösningen, om det är det som ger bäst service.
            </seg>
            <seg n="b5f4b486">
              Och varför nöja sig med apoteksmarknaden? Det finns ju massor
              av produkter som säljs utan att staten har monopol på området.
              Här finns mycket för Monica Green att ta sig an – många viktiga
              arbetsuppgifter återstår!
            </seg>
            <seg n="f711fd45">
              Jag kommer, fru talman, idogt att arbeta vidare på en linje som
              handlar om att säkerställa att människor, oavsett var i landet
              man bor, har god tillgång på läkemedel och att det hanteras på
              ett säkert sätt av den kompetenta personal som befolkar apoteken
              och betyder så mycket för säkra leveranser.
            </seg>
          </u>
          <note n="5e69f46d">
            Överläggningen var härmed avslutad.
          </note>
          <note n="7fb4d9ca">
            12 § Svar på interpellation 2013/14:411 om regeringens utnämning
            av styrelserepresentanter i statliga bolag
          </note>
          <note type="speaker" n="d37e2b5d">
            Anf. 49 Statsrådet PETER NORMAN (M):
          </note>
          <u who="peter_norman_minister_2010" xml:id="i-c234b0c1e939faf6-0" n="ae0ac42b">
            <seg n="5c53bc54">
              Fru talman! Lars Johansson har frågat mig om det är i linje med
              regeringens ägarpolicy att styrelserepresentanter kan sitta kvar
              i statliga styrelser när man vägrar att medverka i KU:s speciella
              uppdrag att granska regeringen.
            </seg>
            <seg n="23276f68">
              Styrelserna i bolagen med statligt ägande ska ha hög kompetens
              som är väl anpassad till respektive bolags verksamhet, situation
              och framtida utmaningar. Ledamöterna ska ha en hög grad av integritet
              som motsvarar de krav på gott omdöme som förväntas av företrädare
              för staten.
            </seg>
            <seg n="22ff3543">
              Maud Olofsson är styrelseledamot i LKAB sedan 2012 och är nominerad
              enligt samma process som övriga styrelseledamöter i statligt ägda
              bolag. Maud Olofsson har för LKAB relevant regional förankring,
              hon har ett utbrett nätverk inom såväl näringsliv som politik,
              såväl i Sverige som internationellt, och hennes erfarenhet av
              ledarskap och förändringsarbete bidrar i styrelsearbetet.
            </seg>
            <seg n="14f62421">
              Mitt förtroende för Maud Olofsson som styrelseledamot i LKAB
              är oförändrat.
            </seg>
          </u>
          <note type="speaker" n="7350a80f">
            Anf. 50 LARS JOHANSSON (S):
          </note>
          <u who="lars_johansson_8ee90d" xml:id="i-185aa62b82640588-0" n="03d9083c">
            <seg n="a42e936f">
              Fru talman! Skälet till interpellationen är naturligtvis den
              mycket uppmärksammade diskussionen kring Nuonaffären och regeringens
              ansvar. KU bereder för närvarande den frågan och kommer förmodligen
              under dagen att avlämna ett betänkande till riksdagen som gäller
              hur regeringen har hanterat frågan om Vattenfalls köp av Nuon.
            </seg>
            <seg n="e39f2104">
              Näringsminister Maud Olofsson var starkt engagerad i sakfrågan.
              Jag ska inte gå in på den i detalj nu, för det kommer KU att återkomma
              till.
            </seg>
            <seg n="edd9fa0c">
              Med tanke på hur regeringens ansvar ser ut är det viktigt att
              se på den här situationen. Jag lämnade in min interpellation innan
              LKAB skulle ha sin bolagsstämma, som de hade den 29 april. Jag
              frågade Peter Norman i interpellationen om det kan vara förenligt
              med regeringens policy att utse ledamöter i statliga styrelser
              som inte medverkar när riksdagen utövar sin kontrollfunktion,
              som KU har. Det är ganska uppseendeväckande att en tidigare vice
              statsminister, partiledare och näringsminister har vägrat att
              infinna sig vid KU:s sammanträden och KU:s utfrågning. Det är
              bakgrunden till min interpellation om att samma person sedermera
              kan utses som statens representant i ett av våra viktigaste statliga
              bolag, LKAB.
            </seg>
            <seg n="19420568">
              Av svaret har jag förstått att statsrådet Peter Norman anser
              att personen i fråga, Maud Olofsson, har gott omdöme, för det
              står ju i svaret att man ska ha gott omdöme när man företräder
              staten.
            </seg>
            <seg n="2853e4d4">
              Jag tycker att det finns mycket övrigt att önska beträffande
              omdömet i det här fallet, eftersom Maud Olofsson inte har velat
              infinna sig till KU:s granskning. Då kan man fundera på om det
              är lämpligt för LKAB att ha en person i sin styrelse som har agerat
              på detta märkliga sätt i en så viktig fråga för Sverige. Det handlar
              ju om en jätteaffär som Vattenfall gjorde med Nuon där regeringen
              har medverkat. Men man har ännu inte kunnat klara ut om hela regeringen
              har varit med i den process som har pågått. Det var bland annat
              det som KU ville att Maud Olofsson skulle komma till KU för att
              redogöra för, vilket hon har vägrat att göra.
            </seg>
            <seg n="8d8b30bb">
              Styrelsen för LKAB kommer nu att ha en representant i sin styrelse
              som har vägrat att delta i KU:s granskning. Jag tycker att det
              är uppseendeväckande att statsrådet anser att det är gott omdöme.
              Jag tycker att det är mycket tveksamt.
            </seg>
            <seg n="2c4176be">
              Det kan dessutom bli så att personen i fråga blir prickad av
              KU i dag. Kommer då statsrådet fortfarande att anse att Maud Olofsson
              har gott omdöme?
            </seg>
          </u>
          <note type="speaker" n="45a592e5">
            Anf. 51 Statsrådet PETER NORMAN (M):
          </note>
          <u who="peter_norman_minister_2010" xml:id="i-c234b0c1e939faf6-1" n="ae0ac42b">
            <seg n="30a7cae9">
              Fru talman! Jag förstod Lars Johanssons interpellation när den
              skrevs, och det här replikskiftet är en duplicering av interpellationen.
            </seg>
            <seg n="63cd54a4">
              Jag tillhör dem som har varit kritiska till att Maud Olofsson
              inte kom till KU. Jag tycker att man bör komma, såväl statsråd
              som före detta statsråd, och svara på de frågor som finns.
            </seg>
            <seg n="4a8d940f">
              Men när det kommer till processen att utse styrelseledamöter
              till de statliga bolagen måste man göra en samlad bedömning av
              personens kvalifikationer. Just beträffande LKAB är det lite speciellt,
              för LKAB har att hantera en stor samhällsomvandling i både Kiruna
              och Malmberget. Där krävs det god politisk erfarenhet, i och med
              att det är väldigt känsliga och omfattande förhandlingar med till
              exempel Kiruna kommun.
            </seg>
            <seg n="b8d653e2">
              Jag tycker att Maud Olofsson besitter dessa egenskaper. Det handlar
              om att man gör en samlad bedömning för Maud Olofsson som för alla
              andra styrelseledamöter.
            </seg>
            <seg n="38910ade">
              Dessutom hade vi möjlighet att studera Maud Olofssons arbete
              som styrelseledamot, i och med att hon har suttit i styrelsen
              i ett år. Utvärderingen av hennes arbete är att hon har varit
              en mycket aktiv och viktig styrelseledamot för LKAB.
            </seg>
            <seg n="9dcd4a70">
              Jag och regeringen gjorde den samlade bedömningen att det är
              rimligt att Maud Olofsson kan kvarstå som en värdefull medlem
              i LKAB:s styrelse.
            </seg>
          </u>
          <note type="speaker" n="968768c4">
            Anf. 52 LARS JOHANSSON (S):
          </note>
          <u who="lars_johansson_8ee90d" xml:id="i-185aa62b82640588-1" n="03d9083c">
            <seg n="bcf48556">
              Fru talman! Jag noterar att regeringen har gjort den bedömningen.
              Men frågan kvarstår ändå: Om det blir en prickning av Maud Olofsson
              från riksdagens sida, sedan KU har gjort en utförlig genomgång
              av agerandet, tycker då regeringen fortfarande att det är gott
              omdöme? Jag skulle gärna vilja ha svar på den frågan.
            </seg>
            <seg n="22cfb70a">
              Det är bara sju personer i LKAB:s styrelse. Vi vet att det är
              ett företag som är oerhört framgångsrikt i Sverige men också på
              den internationella marknaden. Jag tycker att det är synd att
              LKAB riskerar att få ett sämre rykte, eftersom man inte riktigt
              håller rent i styrelsen, om det finns den här typen av prickningar.
              Som jag ser det kan det vara allvarligt för LKAB.
            </seg>
            <seg n="f7e9ec7a">
              Jag tycker att personfrågorna i sådana här sammanhang ska ha
              mindre betydelse. Det får alltså inte vara hänsyn till enskilda
              personer som avgör om man kan sitta kvar i en styrelse eller inte,
              utan det är uppgiften i styrelsen och den verksamhet som styrelsen
              ytterst är ansvarig för som är det väsentliga. Då finns det en
              risk att man i en sådan här situation kommer att belasta bolaget
              i stället för att vara en tillgång. Det tycker jag är det allvarliga
              för LKAB. Jag tycker inte att vi har råd med det.
            </seg>
            <seg n="1e113237">
              Det är viktigt att LKAB, som är ett stort internationellt bolag,
              har en stark styrelse och att bolaget kan klara sig utan några
              fläckar på den internationella marknaden. Ibland kan man tro att
              det kanske inte har så stor betydelse, men när man från LKAB reser
              runt i världen för att sälja sina produkter har man styrelserepresentanter
              med sig. Företag i andra delar av världen tittar också på vad
              det är för en styrelse. Då är det klart att de kommer att lyfta
              på ögonbrynen och undra hur det kommer sig att en person kan vara
              kvar som eventuellt har blivit prickad av Sveriges riksdag för
              att hon inte har medverkat i den kontroll som KU har gjort.
            </seg>
            <seg n="77fbb04b">
              Dessutom kan det bli så – detta har jag förstått på KU – att
              man kommer att pröva frågan att i fortsättningen ha en särskild
              reglering som gör att man kan tvinga före detta statsråd att infinna
              sig till KU:s granskning i fortsättningen, som en följd av att
              Maud Olofsson i det här fallet inte har infunnit sig.
            </seg>
            <seg n="edb3ca82">
              Det är alltså ganska allvarlig kritik. Det är inte bara något
              att rycka på axlarna åt. När det handlar om Sveriges riksdag och
              dess kontrollmakt, som KU utövar, är det viktigt att alla statsråd
              och före detta statsråd medverkar i den granskning som ska ske.
              Det är ett unikt fall där en vice statsminister och partiledare
              inte har kommit till KU när KU har kallat. Det är inte att visa
              respekt och gott omdöme. Det är i alla fall min bestämda mening.
            </seg>
            <seg n="322b69dc">
              Jag undrar därför fortfarande vad Peter Norman tycker i sak om
              det nu skulle bli en prickning av Maud Olofsson från KU:s sida.
            </seg>
          </u>
          <note type="speaker" n="a79869c7">
            Anf. 53 Statsrådet PETER NORMAN (M):
          </note>
          <u who="peter_norman_minister_2010" xml:id="i-c234b0c1e939faf6-2" n="ae0ac42b">
            <seg n="1fe044bc">
              Fru talman! Lars Johansson och jag är åtminstone överens om en
              sak. Vi tycker båda att det är viktigt att statsråd och före detta
              statsråd kommer när KU kallar. Jag delar helt den uppfattning
              som Lars Johansson har.
            </seg>
            <seg n="752916bc">
              Däremot delar jag inte hans uppfattning om Maud Olofssons kvalifikationer
              som styrelseledamot i LKAB. Jag tycker att hon är väl kvalificerad
              för sin plats där. Hon har kompetenser som bolaget verkligen behöver,
              både näringspolitisk kompetens och framför allt politisk kompetens.
              De affärer LKAB har är ofta av stor dignitet. Jag gör bedömningen
              att det är en stor fördel för bolaget att ha Maud Olofsson, som
              är tidigare vice statsminister, i styrelsen.
            </seg>
            <seg n="833a138a">
              När det gäller Lars Johanssons specifika fråga vill jag för det
              första säga att jag har varit ganska kort tid i det här huset
              och i politiken. Vad jag förstår blir man inte prickad av KU,
              utan det är andra typer av formuleringar som används. För det
              andra vore det märkligt om jag skulle spekulera om vad som händer
              i KU och därav dra slutsatser om vad som kommer att hända i framtiden.
              Jag avstår från sådana spekulationer. Får vi ett utfall av KU
              kan vi diskutera det efteråt, men jag tänker inte spekulera i
              frågan.
            </seg>
          </u>
          <note type="speaker" n="abbe82de">
            Anf. 54 LARS JOHANSSON (S):
          </note>
          <u who="lars_johansson_8ee90d" xml:id="i-185aa62b82640588-2" n="03d9083c">
            <seg n="f79a892f">
              Fru talman! Det pratas ju en del utanför riksdagen och utanför
              KU-sammanhanget. Eftersom Peter Norman har efterträtt Maud Olofsson
              som statsråd med ansvar för ägarenheten och de statliga bolagen
              efter valet 2010 antar jag att ni har resonerat om dessa frågor
              och om hela Nuonaffären. Jag utgår från det.
            </seg>
            <seg n="da04bccd">
              Det finns nog mycket att säga om den frågan som inte har kommit
              fram än. Det är detta som är allvarligt. När riksdagen vill granska
              vad som verkligen hände får man inte veta helheten.
            </seg>
            <seg n="383b0f1b">
              Hela frågan handlar om att man inte vill delta i granskningen.
              Vi har inte samma lagliga möjligheter som en domstol att kalla
              in en människa, utan personen kan välja att avstå. Men om man
              inte kommer har man oftast något att dölja, och det är det allvarliga
              i frågan.
            </seg>
            <seg n="f28ab7e6">
              Jag ifrågasätter att man kan utse en person till styrelseledamot
              i ett viktigt statligt bolag när personen uppenbarligen har något
              att dölja, och samtidigt hävdar man att personen har gott omdöme.
              Oavsett utfallet i KU menar jag att det hittills har kommit fram
              så mycket som tyder på att det goda omdömet inte finns i det här
              fallet, tyvärr. Sedan kanske man i övrigt kan ha kompetens och
              kunnande inom gruvnäringen och när det gäller Norrland, men det
              goda omdömet vill jag sätta ett stort frågetecken för.
            </seg>
          </u>
          <note type="speaker" n="c4bb5a0e">
            Anf. 55 Statsrådet PETER NORMAN (M):
          </note>
          <u who="peter_norman_minister_2010" xml:id="i-c234b0c1e939faf6-3" n="ae0ac42b">
            <seg n="4eec5f4d">
              Fru talman! Lars Johansson har med all önskvärd tydlighet förklarat
              att han inte tycker att det är lämpligt att Maud Olofsson sitter
              i LKAB:s styrelse. Jag har försökt förklara att jag inte delar
              den uppfattningen.
            </seg>
            <seg n="d9a93696">
              Vi har en rigorös process för tillsättning av styrelser i de
              statliga bolagen. Vi har två heltidsanställda tjänstemän på departementet
              som jobbar som interna headhunters, kan man säga, för att hitta
              rätt personer.
            </seg>
            <seg n="e90def8c">
              Jag tycker själv att det är bra att före detta statsråd, oavsett
              politisk färg, tar plats i våra styrelser eller myndigheter. De
              har ofta hög kompetens och god kunskap om staten som ägare, liksom
              om det politiska livet. Maud Olofsson tillhör utan tvekan denna
              kategori. Vid en samlad bedömning tycker jag att hon med luft
              emellan klarar språnget över den ribba som man måste hoppa över
              för att ta plats i LKAB:s styrelse. Jag ser fram emot att samarbeta
              med henne som styrelseledamot i LKAB även fortsättningsvis.
            </seg>
          </u>
          <note n="5e69f46d">
            Överläggningen var härmed avslutad.
          </note>
          <note n="7c240d0b">
            13 § Svar på interpellation 2013/14:416 om kapacitetsbrister
            i järnvägsnätet
          </note>
          <note type="speaker" n="d9fb577e">
            Anf. 56 Statsrådet CATHARINA ELMSÄTER-SVÄRD (M):
          </note>
          <u who="catharina_elmsäter-svärd_minister_2010" xml:id="i-c234b0c1e939faf6-4" n="492c7e8b">
            <seg n="db31e7cf">
              Fru talman! Isak From har frågat finansministern vad han avser
              att göra för att industriexporten inte ska spåra ur, för att tågen
              ska gå i tid och för att nya spår ska byggas.
            </seg>
            <seg n="f7466e5c">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="16fc5596">
              Regeringen satsar 522 miljarder kronor på infrastrukturen för
              att skapa ett mer effektivt och pålitligt transportsystem som
              bidrar till fler jobb och ökad tillväxt. Detta innebär en ökning
              med 20 procent jämfört med föregående plan.
            </seg>
            <seg n="f8473d7d">
              Satsningen innebär att kapaciteten och framkomligheten i transportsystemet
              kommer att öka samtidigt som vi gör oss av med flaskhalsar och
              minskar sårbarheten i våra väg- och järnvägsnät. På så sätt får
              vi fler, snabbare och punktligare transporter av både passagerare
              och gods.
            </seg>
            <seg n="9d92fb46">
              Under senare år har problemen i järnvägssystemet varit påtagliga
              och visat att resurserna till drift, underhåll och reinvesteringar
              behöver öka. Regeringen gör därför en kraftfull förstärkning på
              drift och underhåll på järnvägen, där 86 miljarder kronor satsas,
              vilket innebär en fördubbling jämfört med 2006 då Socialdemokraterna,
              med stöd av Vänsterpartiet och Miljöpartiet, styrde Sverige.
            </seg>
            <seg n="2eb20ce6">
              Regeringen satsar även 281 miljarder kronor för att utveckla
              transportsystemet över hela landet. Det innebär att 135 miljarder
              kronor investeras i järnvägen, där drygt 3,85 miljarder kronor
              avsätts för att öka kapaciteten på Ostkustbanan.
            </seg>
            <seg n="97381dda">
              Sedan alliansregeringen tillträdde 2006 har vi kraftigt förstärkt
              infrastrukturen genom höjda anslag. Många av de satsningar som
              den tidigare socialdemokratiska regeringen beslutade om finansierades
              dock med lån. Alliansregeringen gjorde 2007 och 2008 stora avbetalningar
              på 35 miljarder kronor för att minska den uppkomna låneskulden,
              så att mer av infrastrukturanslagen därefter kunde användas till
              att förbättra svensk transportinfrastruktur och mindre behövde
              användas till att betala räntor och amorteringar. Trots detta
              behöver staten under de kommande tolv åren betala medel motsvarande
              drygt 30 miljarder kronor i räntor och amorteringar för projekt
              beslutade av den tidigare socialdemokratiska regeringen. Det motsvarar
              kostnaden för byggandet av till exempel en Norrbotniabana.
            </seg>
            <seg n="9fa320c9">
              Hur ett lands export utvecklar sig påverkas av många olika faktorer.
              Regeringens kraftfulla satsning på infrastrukturen syftar till
              att stärka just arbetspendlingen och företagens behov av fungerande
              godsstråk. Detta skapar goda förutsättningar för att Sveriges
              export ska stå väl rustad även i framtiden.
            </seg>
          </u>
          <note type="speaker" n="20d62a7e">
            Anf. 57 ISAK FROM (S):
          </note>
          <u who="isak_from_0325ff" xml:id="i-c6e772d81975836d-0" n="7b004a66">
            <seg n="aca1b3ad">
              Fru talman! Tack, infrastrukturministern! Jag hade, precis som
              infrastrukturministern säger, ställt min interpellation till finansministern.
              Jag har dock full respekt för att finansministern måste prioritera
              andra frågor, såsom svensk ekonomis utveckling till följd av Nuonaffären,
              Finanspolitiska rådets kritik mot det femte jobbskatteavdraget
              eller kanske investeringar i utbildning – Svenskt Näringsliv redovisade
              i går att var fjärde rekrytering misslyckas.
            </seg>
            <seg n="56878af1">
              Utgångspunkten för interpellationen är den bristfälliga investeringsviljan,
              som redan i dag drabbar jobben och riskerar svensk industris konkurrenskraft.
              Den riskerar det nu, och den riskerar det i framtiden.
            </seg>
            <seg n="c99608a3">
              Kungliga Tekniska högskolan visar att den svenska exportindustrin
              förlorar 1 ½ miljard i intäkter årligen på grund av järnvägskaoset.
              Enbart SSAB beräknas förlora 150 miljoner om året i intäkter.
              Det här går naturligtvis ut över jobben i exportindustrin, direkt
              och indirekt.
            </seg>
            <seg n="42c6429a">
              Kanske skadas Sverige och svensk industri främst genom bristande
              investeringsvilja. Jag hade en interpellationsdebatt här i kammaren
              i går med näringsminister Annie Lööf, utifrån att Element Six
              planerar att stänga sin fabrik i Robertsfors, där samtliga 175
              anställda riskerar att bli av med jobbet. Orsaken, som bolaget
              hänvisar till, är bristande kompetensförsörjning, bristande infrastruktur
              och naturligtvis att Robertsfors inte är centralt placerat. Det
              måste en svensk regering kompensera för.
            </seg>
            <seg n="5ba56970">
              Det är en annan sak som är bekymmersam, kanske speciellt utanför
              storstäderna, där flera exportindustrier faktiskt går med vinst.
              Vi har Element Six i Robertsfors som gör vinster. Vi har Volvo
              i Umeå, där man planerar och har tagit beslut om att lägga ned
              hyttillverkningen. Vi har Sulzer Pump i Nordmaling, som också
              går med vinst, men man planerar ändå att flytta tillverkningen
              till ett annat land. Då krävs det andra insatser. Det krävs en
              framtidstro och att ansvarig regering tydligt säger att svensk
              industri är viktig och att svensk industris konkurrenskraft är
              viktig. Den är viktig för välfärden. Då duger det inte att säga,
              som statsministern gör ibland när han är ute och pratar, att vår
              svenska industri i princip är borta. Det duger inte.
            </seg>
            <seg n="ee4e7e3e">
              Infrastrukturministern hänvisar i sitt svar till att tidigare
              S-regeringar har lånat till investeringar som är viktiga för framtiden.
            </seg>
            <seg n="6ca7d530">
              Fru talman! Det är ju en valfråga. Ska vi låna till skattesänkningar,
              eller ska vi låna till viktiga framtidsinvesteringar? Ska vi satsa
              på människors utbildning och på framtida industriell konkurrenskraft
              genom att bygga infrastruktur?
            </seg>
            <seg n="cee55cce">
              Det är tur att Socialdemokraterna gjorde upp med Centerpartiet
              så att vi kunde bygga Botniabanan. Det var Moderaterna konsekvent
              emot. Vid samtliga tillfällen då Socialdemokraterna föreslog ökade
              höjningar i fråga om infrastruktur sade Moderaterna nej. Det är
              tacksamt att Moderaterna nu lite grann har ändrat ståndpunkt i
              alla fall.
            </seg>
          </u>
          <note type="speaker" n="cfab9ca3">
            Anf. 58 Statsrådet CATHARINA ELMSÄTER-SVÄRD (M):
          </note>
          <u who="catharina_elmsäter-svärd_minister_2010" xml:id="i-c234b0c1e939faf6-5" n="492c7e8b">
            <seg n="db39a261">
              Fru talman! Egentligen tar Isak From upp en väldigt angelägen
              fråga. Det handlar om just Sverige som land, som ligger där det
              ligger och som har en lång tradition av kompetens, kunnande och
              bra företagsamhet. Mycket bygger på de råvaror som vi har i detta
              land, inte minst skogen och malmen. Det är varor och produkter
              som förädlas vidare och är oerhört viktiga inte minst för Sveriges
              ekonomi.
            </seg>
            <seg n="98549759">
              Isak From är säkert medveten om att de flesta kunder, köpare
              av de här produkterna, inte befinner sig inom Sveriges gränser.
              De är utanför Sveriges gränser, ofta i vår närhet, i Norden och
              i Europa, men också allt längre bort. Då är det självklart att
              en av faktorerna som påverkar i en konkurrenssituation är eventuella
              transportkostnader. Därför är de svenska transporterna oerhört
              optimerade. Det gäller att vara effektiv i varje led. Varje trafikslag
              behövs. Inte minst på vägsidan behöver vi utveckla ytterligare
              – det gäller både längre och tyngre lastbilar – för att få mer
              effektivitet. Jag träffade Atlas Copco i går, till exempel, som
              ser det här som en viktig möjlighet för dem.
            </seg>
            <seg n="ed586445">
              Där har Isak From ett problem, som vid ett eventuellt maktskifte
              skulle hantera den frågan med Miljöpartiet och Vänsterpartiet,
              som inte vill se dessa effektiva lastbilstransporter. Dessutom
              handlar det om att inte lägga på mer kostnader för transporterna.
              Isak From vill ju straffbeskatta åkerierna med en lastbilsskatt.
              Det skulle inte direkt vara konkurrensfrämjande för våra stora
              företag.
            </seg>
            <seg n="be63a8aa">
              Det är självklart så att mycket av det tunga godset och den långväga
              trafiken bör, kan och vill gå med till exempel sjöfarten. Sveriges
              alliansregering är den första regering som över huvud taget har
              tagit fram ett program för en mer konkurrenskraftig sjöfart. Vi
              är på väg att göra en maritim strategi där vi bygger på resurserna
              i fråga om vad havet, vattnet och kusterna kan ge. Det tror jag
              är viktigt.
            </seg>
            <seg n="c411b76d">
              Men det handlar också om järnvägen, som Isak From var inne på.
              Den här regeringen har också sett de brister som finns i järnvägen
              i dag. Det handlar om det eftersatta underhållet. Och det handlar
              om den glädje som finns i att fler vill åka och köra på järnvägen,
              som gör att vi får kapacitetsbrist. Här är det viktigt att vi
              gör investeringar. Just därför handlar många av de investeringar
              som görs för att utveckla transportsystemet också om järnväg.
            </seg>
            <seg n="3921b099">
              Jag tror att det behövs flera olika saker för att öka drivkrafterna
              när det gäller svensk konkurrenskraft och för att få fler i jobb.
              Det är bara på det sättet som vi får in mer resurser till vår
              välfärdsstat som vi inte minst kan lägga på till exempel mer infrastruktur.
            </seg>
            <seg n="fd40b8e1">
              Vi har sett att Finanspolitiska rådet, som Isak From hänvisade
              till inledningsvis, har berömt Anders Borg för att han är pricksäker,
              inte minst sedan krisen startade 2008. Det handlar om att göra
              rätt typ av insatser. Jobbskatteavdraget har varit en av drivkrafterna
              för att fler ska jobba.
            </seg>
            <seg n="c012e69d">
              Fru talman! Tack vare den skattesänkningen har skatteintäkterna
              höjts. Vi har mer skatteintäkter nu, som gör att vi kan satsa
              krona för krona.
            </seg>
            <seg n="5df9564d">
              Men, fru talman, jag förstår att Isak From i nästa inlägg kommer
              att komma tillbaka till de löften som man tidigare har ställt
              ut i den här kammaren. Det är löften om en utbyggnad av Norrbotniabanan.
              Vi hör oftast löften om allt till alla. Men det vore intressant
              om man i ett replikskifte kunde få med en finansiering också.
              Hur ska i sådana fall de här löftena betalas?
            </seg>
          </u>
          <note type="speaker" n="9b37fbf0">
            Anf. 59 ISAK FROM (S):
          </note>
          <u who="isak_from_0325ff" xml:id="i-c6e772d81975836d-1" n="7b004a66">
            <seg n="79ebbba4">
              Fru talman! Som jag började med att säga hade jag ställt interpellationen
              till finansministern. Jag hade kunnat ta den finanspolitiska debatten
              med finansministern, för det är klart att det är intressant att
              veta vad finansministern tycker om att svensk industri drabbas
              av förluster med miljarder av kronor för att svensk järnväg inte
              funkar.
            </seg>
            <seg n="9d79fd54">
              Vi drabbas av bristande investeringsvilja. Företag vågar inte
              satsa i Sverige eftersom man inte pekar ut viktiga infrastruktursatsningar.
            </seg>
            <seg n="1861eaa3">
              Ministern svarar på mycket. Merparten av svaret är faktiskt inklippt
              från regeringens hemsida. Det hade jag kunnat läsa där. Jag är
              tacksam över att infrastrukturministern är här så att vi kan ha
              debatten. Men ministern svarar inte på mina frågor. Känner ministern
              till kapacitetsbristen i övre Norrland? Trafikverkets prognos
              för 2020 nåddes egentligen redan 2012. Jag tror att infrastrukturministern
              vet det. Men vet finansministern det? Finansministern måste faktiskt
              veta detta om han ska tillskjuta medel. Det är så det funkar i
              de flesta regeringar. Det är finansministern som sitter på börsen.
            </seg>
            <seg n="90149198">
              Trafikverket självt konstaterar att näringslivet har slutat fråga
              efter spår, för man vet att man inte får tider. I dag är spårlägena
              i princip slut; det finns ingen möjlighet till nya tider. För
              de kommande åren har det tack och lov beslutats att en renovering
              ska göras mellan Bastuträsk och Älvsbyn, vilket är helt nödvändigt.
              Det kommer att innebära kraftiga hastighetssänkningar och ytterligare
              spårbrist, och då kommer en del av transporterna kanske att gå
              med lastbil – till exempel mellan Aitik och Boliden.
            </seg>
            <seg n="a719b7b4">
              Samtidigt förväntar sig näringslivet en ökning av kapaciteten,
              inte minst med tanke på både skogen och malmen. Vår fundering
              är om infrastrukturministern verkligen förstår konsekvenserna
              för näringslivet. LKAB:s största svenska kund är SSAB. Jag vet
              att man har uppvaktat såväl regering och opposition som samtliga
              partier. Vad ska göras åt det här? Vad tänker ministern göra åt
              det? Vi ser inga satsningar i regeringens plan. De är helt borta.
              Där finns inte ens Norrbotniabanan med.
            </seg>
            <seg n="4a3ee5fb">
              Regeringen arbetar efter principen att inte använda det man har.
              Det fanns en nästan färdig projektering för Norrbotniabanan, men
              den slängde man i papperskorgen. Nu måste vi göra om den när vi
              kommer till makten igen och får starta projekteringen. Detsamma
              har man gjort när det gäller de satsningar man presenterade nu
              – i det pressmeddelande som gick ut sade man att man investerar
              på E4:an mellan Skellefteå och Umeå. Det tyckte jag var jättebra;
              det handlar om 13 mil, och 7 av de milen har varken vägräcken
              eller är trefiliga. Det är en av de farligaste vägsträckorna.
            </seg>
            <seg n="a83742ea">
              I verkligheten visar det sig att det var åtta kilometer regeringen
              satsar på. Det är i och för sig bra, men Trafikverket har redan
              startat projekteringen och haft samråd med markägare. Då kastar
              man ju det. Om det inte ska hända någonting före 2025 måste man
              ju göra om saker en gång till. Det är inte så man ska använda
              pengar.
            </seg>
          </u>
          <note type="speaker" n="e9a6fefc">
            Anf. 60 Statsrådet CATHARINA ELMSÄTER-SVÄRD (M):
          </note>
          <u who="catharina_elmsäter-svärd_minister_2010" xml:id="i-c234b0c1e939faf6-6" n="492c7e8b">
            <seg n="0306b4c1">
              Fru talman! När det gäller frågeställningen om hur och på vilket
              sätt finansministern ser på infrastrukturen och infrastrukturens
              roll för näringslivets förutsättningar – och i förlängningen Sveriges
              konkurrenskraft – tycker jag ändå att det är tydligt. Vi är en
              regering som bestämmer och beslutar kollektivt. Denna regering,
              där också finansminister Anders Borg ingår, har ju i ett beslut
              om hur vi ska använda 522 miljarder fastställt att knappt hälften
              ska gå till att vårda den infrastruktur vi har.
            </seg>
            <seg n="12539a56">
              Det handlar om att inte få en kapitalförstöring och problem med
              att tåg eller annat inte kommer fram på undermåliga järnvägar
              eller vägar. Det handlar också, vilket kanske är lite mer framåtsyftande
              viktigt och som jag hoppas att Isak From egentligen håller med
              om, om att göra satsningar framåt för att utveckla hela transportsystemet.
              När det gäller de 522 miljarderna har Anders Borg som finansminister
              i allra högsta grad varit delaktig.
            </seg>
            <seg n="a95a2784">
              Det bygger också på underlag som har tagits fram bland annat
              av Trafikverket och deras kapacitetsutredning. Av de investeringsprojekt
              som ingår i den nationella transportplanen för perioden 2014–2025
              bidrar åtta av tio till förbättringar för näringslivets transporter.
              Vi har särskilt valt att fokusera på godsstråk, men också på arbetspendling.
            </seg>
            <seg n="6d98afcd">
              Isak From säger att Norrbotniabanan inte ingår. Nej, det är alldeles
              riktigt; det gör den inte. Detta skulle jag då uppfatta som att
              Isak From och Socialdemokraterna å sin sida lovar att Norrbotniabanan
              skulle ha funnits med om de hade fått ge sitt ord. Det vore i
              så fall klädsamt att se hur och på vilket sätt man skulle finansiera
              det, för det har man hittills inte gjort.
            </seg>
            <seg n="86161081">
              Snarare får jag höra att varenda viktig insats som behövs över
              hela landet ska betalas med samma pengar: den införda kilometerskatten
              för lastbilar, som inbringar ungefär 46 miljarder kronor för hela
              perioden. Den används i alla delar av landet och för vartenda
              enskilt objekt som kommer upp. Jag tror att jag kommer att få
              höra det också i några av de interpellationsdebatter som följer,
              fru talman.
            </seg>
            <seg n="dc985ae0">
              Det går inte att lova allt till alla. Det vore klädsamt om också
              Socialdemokraterna kunde använda sig av den hederskodex de åtminstone
              tidigare har haft, nämligen att tänka krona för krona. Jag förstår
              dock att valet börjar dra ihop sig och att det börjar bli stressigt.
              Ska ni bilda regering lär det nämligen i så fall bli med Miljöpartiet
              – som dessutom vill dra ned på väganslagen med 10 miljarder under
              de närmaste fyra åren.
            </seg>
            <seg n="0ee80225">
              Då, Isak From, skulle du inte få en meter till på den E4 du nu
              nämnde.
            </seg>
          </u>
          <note type="speaker" n="c022d89d">
            Anf. 61 ISAK FROM (S):
          </note>
          <u who="isak_from_0325ff" xml:id="i-c6e772d81975836d-2" n="7b004a66">
            <seg n="1babf4ce">
              Fru talman! Det handlar ju om val. Vad ska vi investera i? Oavsett
              vad vi tycker måste vi ju leva med att vi har haft en borgerlig
              regering i snart åtta år – en borgerlig regering som konsekvent
              har valt att låna till skattesänkningar. I början lånade den inte,
              för S-regeringen lämnade ett kraftigt överskott. Det tog dock
              ganska snart slut.
            </seg>
            <seg n="cbd6ce30">
              Vad ska man använda det till? Ska man investera i människors
              utbildning och i infrastruktur, eller ska man låna till skattesänkningar?
              Det är ett tydligt val. Vi säger att det är investeringar i människor
              och infrastruktur som är viktiga. Annars kommer vi inte att få
              folk i jobb – människor kommer inte att kunna ta de jobb som finns.
              Det är det största dilemmat, och det dilemmat är akut. Jag förstår
              alltså att finansministern kanske måste prioritera den frågan,
              tillsammans med andra frågor som till exempel Nuonaffären.
            </seg>
            <seg n="8a2299cf">
              Det är också lite grann vad vi står inför: Vad ska vi använda
              våra pengar till, och vad skickar vi ut för signaler? Kan vi ha
              en statsminister som säger ungefär att industrin är passé – basically
              gone, som han sade? Eller ska vi säga att industrin är grunden
              för svenskt välstånd, att det är industrins förutsättningar som
              ligger till grund för hela Sveriges ekonomi? Då är det rätt viktigt
              vad man skickar ut för signaler. Var ska man bygga, när ska man
              bygga och när ska man starta?
            </seg>
            <seg n="0c4af92f">
              Vi lever varje dag med att vi har en borgerlig regering. Vi socialdemokrater
              säger att vi inte kan ändra på historien, utan vi måste ta hänsyn
              till att vi har haft åtta år av borgerlig regering och börja regera
              efter att vi har vunnit valet. Det är självklart att Socialdemokraterna
              kommer att finansiera sina investeringar. Det ska ingen tveka
              på. Det handlar om val – valet att investera i människor och infrastruktur
              eller låna till skattesänkningar.
            </seg>
          </u>
          <note type="speaker" n="52481e21">
            Anf. 62 Statsrådet CATHARINA ELMSÄTER-SVÄRD (M):
          </note>
          <u who="catharina_elmsäter-svärd_minister_2010" xml:id="i-c234b0c1e939faf6-7" n="492c7e8b">
            <seg n="0720da2d">
              Fru talman! Det är väl alldeles tydligt så att väljarna naturligtvis
              kommer att säga sitt i valet. Det är dock fascinerande att ständigt
              få höra socialdemokrater beskriva Sverige som ett land där allting
              är dåligt.
            </seg>
            <seg n="a0fec58b">
              Det går dåligt med ekonomin, säger Isak From. Det är inte riktigt
              vad våra kolleger i övriga Europa upplever; Sverige är ett av
              de länder som har klarat sig bäst. Det går dåligt när det gäller
              människors möjligheter att få jobb. Ja, det är fortfarande en
              utmaning, men det är också så att Sverige trots den kris som har
              varit har kommit ut bättre än vad många andra länder i Europa
              har gjort.
            </seg>
            <seg n="fbc5b61c">
              Det är även så att jag har transportministerkolleger i EU som
              med avund tittar på vad Sverige nu kan göra. Det är till och med
              så att det kommer företag och människor till Sverige från andra
              länder, kanske Spanien och andra. Det kommer byggare, och det
              gäller möjligheter att bygga tunnlar och annat. Här investeras
              det nämligen i infrastruktur.
            </seg>
            <seg n="35672f4e">
              Vi höjer anslaget med mer än 20 procent jämfört med den plan
              vi hade nyss och går in med 522 miljarder. De finansieras krona
              för krona, och tanken är att fokusera på godsstråken genom hela
              landet samt in i och ut ur landet. Syftet är att behålla konkurrenskraften
              för de företag som finns här. Gud förbjude att de framöver, just
              när vi behöver dem som bäst, ska behöva straffbeskattas med högre
              bolagsskatter och högre avgifter när de vill anställa människor.
            </seg>
            <seg n="31754689">
              Fru talman! Det är klart att vi går mot valtider och att det
              spelar roll vilket val man gör.
            </seg>
          </u>
          <note n="5e69f46d">
            Överläggningen var härmed avslutad.
          </note>
          <note n="5a5d5855">
            14 § Svar på interpellation 2013/14:443 om varsel hos Green Cargo
            och förutsättningarna för godstrafik på järnväg
          </note>
          <note type="speaker" n="269d26d7">
            Anf. 63 Statsrådet CATHARINA ELMSÄTER-SVÄRD (M):
          </note>
          <u who="catharina_elmsäter-svärd_minister_2010" xml:id="i-c234b0c1e939faf6-8" n="492c7e8b">
            <seg n="31ed86b1">
              Fru talman! Anders Ygeman har frågat mig hur jag ser på förutsättningarna
              för godstrafik på järnväg i Sverige och vilka åtgärder jag är
              beredd att vidta för att stärka godstrafiken på järnväg.
            </seg>
            <seg n="e569e87e">
              Regeringens främsta mål är full sysselsättning. Därför genomför
              regeringen en rad åtgärder som stöder tillväxten och företagens
              konkurrenskraft. Den rekordsatsning på infrastrukturen som regeringen
              gör för att skapa ett mer effektivt, pålitligt och långsiktigt
              hållbart transportsystem är en viktig del i detta åtgärdspaket.
              Regeringen arbetar också kontinuerligt med regelförenklingar och
              organisationsförändringar på transportområdet.
            </seg>
            <seg n="3b9d9af8">
              När det gäller satsningarna på infrastrukturen bidrar åtta av
              tio investeringsprojekt som ingår i den nationella transportplanen
              för perioden 2014–2025 till förbättringar för näringslivets transporter.
            </seg>
            <seg n="69056b13">
              Godstransporter på järnväg kommer att gynnas av regeringens satsningar
              på bland annat godsstråken genom Skåne och Bergslagen men även
              av utbyggnad av nya banor som kommer att frigöra kapacitet i det
              nuvarande järnvägssystemet.
            </seg>
            <seg n="5a57abc6">
              Regeringen gör dessutom en kraftfull förstärkning av drift, underhåll
              och reinvesteringar, i synnerhet för att höja tillförlitligheten
              i det svenska järnvägssystemet. Det innebär att kapaciteten och
              framkomligheten i transportsystemet kommer att öka samtidigt som
              vi bygger bort flaskhalsar och minskar sårbarheten i våra väg-
              och järnvägsnät. På så sätt får vi fler, snabbare och punktligare
              transporter av gods.
            </seg>
            <seg n="8204c1e1">
              Marknaden för godstrafik på järnväg har varit öppen i närmare
              två decennier. Efter en stark period under 2000-talet fram till
              2007 följde en kraftig nedgång i samband med den finansiella krisen
              2009. Därefter skedde en snabb återhämtning, men sedan 2010 har
              godstransportarbetet med tåg minskat något, även om marknadsandelen
              varit relativt stabil.
            </seg>
            <seg n="8876bbae">
              Det finns sannolikt potential för en fortsatt utvecklad godstrafik
              på järnväg. Utredningen om järnvägens organisation har därför
              fått i uppdrag att analysera potentialen för utvecklade godstransporter
              på järnväg och hur den kan realiseras.
            </seg>
            <seg n="07176a91">
              För mig är det viktigt att skapa förutsättningar för ett väl
              fungerande transportsystem där människor och företag kan använda
              alla trafikslag, inklusive järnvägen, på ett effektivt sätt.
            </seg>
          </u>
          <note type="speaker" n="e5d49ed5">
            Anf. 64 ANDERS YGEMAN (S):
          </note>
          <u who="anders_ygeman_4dc216" xml:id="i-2d99281fac48aab2-0" n="5743b4aa">
            <seg n="06c06232">
              Fru talman! Jag blir förvånad över regeringens hela approach.
              Ministern går vidare på det Björklund sade i tv i går: Alla har
              fått det bättre, allt har blivit bättre och satsningarna är rekordstora
              och kraftfulla. Allt är bra.
            </seg>
            <seg n="4a7feefe">
              Ministern gick i den föregående debatten så långt att hon sade
              att hennes europeiska kolleger avundas den svenska järnvägen.
              Jag har tagit mig friheten att förbereda kvällstidningarnas arbete
              så att ni inte behöver göra det: Titta, vi har hela listan – alla
              som avundas den svenska järnvägen och de europeiska järnvägsministrarna.
              Det papper jag håller i är tomt.
            </seg>
            <seg n="ba17f11e">
              Sanningen är att efter åtta år med borgerlig regering tappar
              industrin 1 ½ miljard kronor om året på grund av bristande järnvägsframkomlighet.
              Bara Elmsäters tid vid makten har alltså kostat svensk industri
              6 miljarder kronor i uteblivna intäkter.
            </seg>
            <seg n="9a08b769">
              Efter åtta år med borgerlig regering sjunker punktligheten på
              järnvägen. Trots att regeringen påstår sig storsatsa sägs de som
              ska göra jobbet upp. Över 700 underhållsarbetare vid järnvägen
              har varslats om uppsägning. Över 300 underhållsarbetare har sagts
              upp på grund av arbetsbrist. Samtidigt som regeringen påstår sig
              göra storsatsningar sägs alltså de som ska göra jobbet upp.
            </seg>
            <seg n="7aa81571">
              Förtroendet för järnvägen noterar efter åtta år med borgerlig
              regering all-time low. Resegarantibetalningarna från vårt största
              järnvägsföretag blev så stora att de hotade företagets ekonomiska
              överlevnad. Man fick dra i nödbromsen, om ordvitsen ursäktas,
              och skära ned dem kraftigt.
            </seg>
            <seg n="e5371365">
              Efter det har även SJ dragit ned och varslat om uppsägning –
              jag tror det var 400 personer. Och den 5 mars i år meddelade Green
              Cargo, Sveriges största leverantör av järnvägstransporter, att
              de minskar sin personalstyrka med 500 personer. Bakgrunden är
              enligt bolaget självt pressade priser på grund av lastbilarnas
              konkurrens och stigande banavgifter.
            </seg>
            <seg n="c2b97f74">
              Det är alltså regeringens politik med obefintliga kontroller
              av illegala lastbilstransporter, planerad femdubbling av banavgifterna
              och en uppsplittrad underhållsorganisation som ligger bakom uppsägningarna
              inom järnvägen.
            </seg>
            <seg n="14f1f954">
              Regeringen säger: Alla har fått det bättre, rekordsatsningar,
              kraftfulla förbättringar. Men de som ska göra jobbet varslas om
              uppsägning och säger att regeringens politik leder till försämringar
              och uppsägningar.
            </seg>
            <seg n="56b48b25">
              Uppsägningarna och varslen har duggat tätt över järnvägen. Över
              700 underhållsarbetare vid fem olika företag har varslats om uppsägning,
              varav över 300 har sagts upp till dags dato. 400 SJ-anställda,
              främst inom försäljning, och 500 anställda vid Green Cargo är
              varslade respektive uppsagda främst på grund av regeringens misslyckade
              järnvägspolitik.
            </seg>
            <seg n="43921915">
              Fru talman! Enligt regeringens egen transportplan ska banavgifterna
              för att transportera gods på järnväg femdubblas. Lastbilstransporterna
              förväntas fram till 2030 enligt regeringens egen plan öka med
              50 procent. Lastbilstransporterna ökar med 50 procent samtidigt
              som järnvägsföretagen säger upp sin personal.
            </seg>
            <seg n="4020cb43">
              Hur, Catharina Elmsäter-Svärd, kan detta leda till att vi får
              mer gods på järnvägen?
            </seg>
          </u>
          <note type="speaker" n="b143b997">
            Anf. 65 Statsrådet CATHARINA ELMSÄTER-SVÄRD (M):
          </note>
          <u who="catharina_elmsäter-svärd_minister_2010" xml:id="i-c234b0c1e939faf6-9" n="492c7e8b">
            <seg n="9074154d">
              Fru talman! Jag är rätt övertygad om – och det tror jag i grunden
              att Anders Ygeman håller med om – att järnvägens främsta möjlighet
              till konkurrenskraft är att man kan förvänta sig att godset kommer
              fram i tid. Det gäller inte minst för våra företag som transporterar
              gods med järnväg.
            </seg>
            <seg n="f9eae667">
              I grund och botten handlar det om affärsöverenskommelser som
              kostar tid och förtroende om man inte får fram transporterna i
              tid. Just därför har fokus varit på att vårda den infrastruktur
              vi har men också på att vi behöver komplettera genom att bygga
              om, bygga till och bygga nytt. Det har varit regeringens fokus
              när vi har höjt anslagen. Vi har fördubblat anslagen till drift
              och underhåll jämfört med 2006.
            </seg>
            <seg n="17d02bdd">
              Glädjande nog använder många järnvägen. Det i sig är en utmaning.
              Det gäller att få tid att på och vid spåren både jobba säkert
              och få det arbete som ska utföras på plats säkert. Därför tar
              det tid, men vi har givit förutsättningarna för det.
            </seg>
            <seg n="753b3425">
              Jag tycker att det är viktigt att man tittar på alla trafikslag.
              Anders Ygeman vill straffbeskatta lastbilar med en extra lastbilsskatt.
              Det tror jag i grunden inte kommer att stärka konkurrenskraften
              för våra företag utan snarare hota jobb i Sverige.
            </seg>
            <seg n="9d77175f">
              När det gäller till exempel Green Cargo vet vi att deras volym
              har minskat med ungefär 30 procent sedan 2008. Det är klart att
              bolaget som sådant just nu ser över vad de behöver göra för att
              få det lönsamt och kunna fungera. Det är naturligtvis ett viktigt
              uppdrag bolaget har.
            </seg>
            <seg n="772806e2">
              För mig har det varit viktigt att i den debatt som kommer se
              vilka kostnader vi egentligen har för järnvägen. Anders Ygeman
              nämner banavgifterna. De tillhör i dag de lägsta i Europa, men
              det är klart att om man lägger på alla kostnader måste man som
              företag addera dessa.
            </seg>
            <seg n="56128e80">
              Vi har uppdragit till VTI att se över hela kostnadsbilden för
              alla trafikslag när det gäller näringslivets behov och transporter.
              Om man skulle vilja använda ekonomiska styrmedel för att styra
              trafik till olika trafikslag, som jag har förstått att Socialdemokraterna
              gärna vill göra, måste man veta vad grundkostnaden är. Där finns
              i dag för lite kunskap fullt ut. Därför fick VTI uppdraget för
              några år sedan, och det ska redovisas senare i höst.
            </seg>
            <seg n="c4198587">
              Jag tror att det är lika viktigt när man sätter sig in i vad
              sjöfarten kostar eller inte kostar att veta hur man får en bra
              och konkurrenskraftig godstransport över huvud taget.
            </seg>
            <seg n="f22f7f88">
              För mig är det viktigt med långsiktighet. För mig är det viktigt
              att vi kan peka ut vad det ska satsas på. Därför har vi den nationella
              planen som vi har fattat beslut om och som inom kort kommer till
              riksdagen. Vi får se vad ni olika partier gör med den. Där handlar
              det om att stärka den infrastruktur som vi har på både vägsidan
              och järnvägssidan och att bygga om och bygga till. Det är framför
              allt för att vi ska kunna ha företag med konkurrenskraft som kan
              använda sig av hela transportsystemet.
            </seg>
          </u>
          <note type="speaker" n="5266c286">
            Anf. 66 ANDERS YGEMAN (S):
          </note>
          <u who="anders_ygeman_4dc216" xml:id="i-2d99281fac48aab2-1" n="5743b4aa">
            <seg n="1634c4a8">
              Fru talman! Min fråga var hur denna utveckling kan leda till
              mer järnvägstransporter. Jag tror att få om någon blev klarare
              över det av ministerns svar. Ministern säger: Vårt huvudfokus
              är att gods och personer ska komma fram i tid. Vi ska vårda det
              vi har. Vi rekordsatsar. Vi storsatsar.
            </seg>
            <seg n="bf443ca5">
              Men detta har ju lett till en rakt motsatt utveckling. Det är
              bara tomma ord. I regeringens transportplan ska lastbilstransporterna
              öka med 50 procent. Ni säger – eller du säger, Catharina Elmsäter-Svärd
              – att vi vill styra trafiken. Men det är ju just det ni har gjort.
            </seg>
            <seg n="40576fc9">
              Ni har misslyckats med svavelförhandlingarna – det är bara vi
              och några länder till som ska få tuffare svavelregler, medan konkurrentländerna
              inte ska få det.
            </seg>
            <seg n="65433672">
              Det blir höjda kostnader för sjöfart. Du lovade att kompensera
              med sänkta farledsavgifter. Farledsavgifterna har sänkts med 0
              kronor. Sjöfarten får högre transportkostnader.
            </seg>
            <seg n="47f0b125">
              Ni har dubblat banavgifterna på järnväg. Ni lägger fram en plan
              där banavgifterna ska femdubblas. Ni styr alltså bort från sjöfart,
              bort från järnväg och in på våra vägar.
            </seg>
            <seg n="4177acd6">
              Vad gör ni då på lastbilssidan? Jo, ni sitter med armarna i kors
              och ser den illegala trafiken öka, vilket pressar priserna på
              lastbilstransporter. Sjöfarten blir dyrare, järnvägen blir dyrare
              och lastbilstransporterna blir billigare.
            </seg>
            <seg n="72686fbc">
              Sedan kommer ministern till riksdagen och säger: Vi fokuserar
              på järnväg. Godset ska komma i tid. Men resultatet är ju det motsatta.
              Bara under din tid som minister har kostnaderna för försenade
              tåg varit 6 miljarder kronor för svenskt näringsliv. Punktligheten
              sjunker. Uppsägningarna står som spön i backen. De varslas som
              ska utföra underhållet, persontransporterna och godstransporterna.
              Hur kommer det sig att åtta år av rekordsatsningar, handlingskraft
              och storslagna planer från regeringen har lett till att lastbilstrafiken
              fortsätter att öka? Järnvägstrafiken kommer inte alls upp i de
              talen. Det är samma sak för sjöfarten.
            </seg>
            <seg n="4bfb471b">
              Det är helt enkelt så att om målet för regeringen var att godstransporterna
              på järnväg skulle öka, då har regeringen misslyckats. Förtroendet
              är lägre, punktligheten är sämre och de som ska göra jobbet sägs
              upp. Frågan framåt är: Hur kan den politiken bidra till mer järnvägstransporter?
            </seg>
          </u>
          <note type="speaker" n="9db1f2df">
            Anf. 67 MONICA GREEN (S):
          </note>
          <u who="monica_green_fc276c" xml:id="i-79df4e0a93e30a6e-8" n="5b2732a8">
            <seg n="49116b7e">
              Fru talman! Jag begärde ordet eftersom jag och Catharina Elmsäter-Svärd
              hade en diskussion här under en frågestund för några veckor sedan.
              Ministern stod här och sade att hon var nöjd eftersom hon hade
              ökat underhållsstödet så mycket, och partikamraterna satt här
              och applåderade för att det var så fantastiskt bra. Men det var
              ju ett retoriskt grepp som ministern tog till då.
            </seg>
            <seg n="2f9de501">
              Det ministern glömde berätta om var den försämrade punktligheten.
              Hon glömde berätta om alla varsel. Hon glömde berätta om uppsägningar
              av just underhållsarbetare, de som ska göra så att det fungerar
              bättre. Hon glömde berätta om missnöjdheten. Hon glömde berätta
              om de fördubblade banavgifterna och att regeringen har ambitionen
              att femdubbla dem, vilket kommer att innebära att det blir ännu
              mer gods på vägarna.
            </seg>
            <seg n="4e17cac7">
              Jag förstår varför Catharina Elmsäter-Svärds borgerliga kamrater
              applåderade ministern vid det tillfället, men jag tycker att det
              är ett trist retoriskt grepp. För att man så gärna vill ha applåder
              glömmer man verkligheten och förskönar verkligheten. Människor
              som åker tåg, som pendlar och som försöker transportera gods på
              järnväg är inte alls lika nöjda som Catharina Elmsäter-Svärd.
            </seg>
            <seg n="ba39d44d">
              Ni har höjt anslagen; det stämmer. Men det behövs ju betydligt
              mycket mer. Vi vill satsa på järnvägen. Vi socialdemokrater satsar
              på både nyinvesteringar och underhåll. I vår förra debatt försökte
              Catharina Elmsäter-Svärd få det till att det inte är så. Jag tyckte
              att det var ganska trist att Elmsäter-Svärd använde sig av retoriska
              grepp bara för att få applåder av sina kamrater. Därför tycker
              jag att det är viktigt att debatten rättas till något och att
              vi ser hur det faktiskt är med förseningarna, med varslen och
              uppsägningarna, med missnöjdheten och med er ambition att trycka
              ut mer gods på vägarna.
            </seg>
          </u>
          <note type="speaker" n="c6a42d86">
            Anf. 68 ISAK FROM (S):
          </note>
          <u who="isak_from_0325ff" xml:id="i-c6e772d81975836d-3" n="7b004a66">
            <seg n="d74bc43a">
              Fru talman! Jag tar chansen att gå in i debatten igen, då min
              förra debatt handlade om vad det kan få för konsekvenser för svensk
              finanspolitik att järnvägstransporterna fungerar undermåligt.
            </seg>
            <seg n="1bdb0fab">
              Jag gick också upp för att jag märker att infrastrukturministern
              i varje inlägg hänvisar till att det är en kostnad. Så kan man
              naturligtvis se det – det är en kostnad. Men det är samtidigt
              en investering, och det kan vara en investering också för framtida
              intäkter.
            </seg>
            <seg n="fa818e8a">
              Om regeringen själv räknar med att lastbilstransporterna ska
              fördubblas, varför har den inte med åtgärden att koppla ihop Botniabanan
              med Ådalsbanan så att godstransporterna kan börja fungera på Botniabanan,
              som är klar? Det är mycket märkligt, men det kan säkert infrastrukturministern
              svara på. Det hade varit en mindre åtgärd som skulle ha förenklat
              godstransporterna till och från norra Sverige. Vi hör återigen
              att Botniabanan inte är med. Det har vi noterat. Men Botniabanan
              är färdig. Det behövs åtgärder för att koppla ihop Botniabanan
              med Ådalsbanan för att transporterna ska fungera på ett fullgott
              sätt. Ändå är det inte med i regeringens planperiod.
            </seg>
            <seg n="212e41f2">
              Det finns risk att detta ytterligare späder på planeringen för
              ökade lastbilstransporter. Det är klart att det är någonting vi
              får ta med i beräkningen, men jag skulle vilja ha ett tydligt
              svar på min fråga. Det är en sådan liten åtgärd som skulle kunna
              göra så mycket. Varför är den inte med?
            </seg>
          </u>
          <note type="speaker" n="65a13c6b">
            Anf. 69 Statsrådet CATHARINA ELMSÄTER-SVÄRD (M):
          </note>
          <u who="catharina_elmsäter-svärd_minister_2010" xml:id="i-c234b0c1e939faf6-10" n="492c7e8b">
            <seg n="b9b26abf">
              Fru talman! Efter Isak Froms senaste inlägg tror jag att det
              är ännu viktigare att vi fortsätter på det sätt som vi har börjat
              för att ha någon form av ordning och reda. Man gör först en åtgärdsvalsstudie
              på en särskild sträcka för att se vad som kan göras, när det kan
              göras och vad det kostar.
            </seg>
            <seg n="4ab8aee8">
              Den lilla åtgärd som Isak From hänvisar till och undrar varför
              den inte är med är en åtgärd för ungefär 5 miljarder. Det är klart
              att den skulle vara välbehövlig, men ska den också finansieras
              med en lastbilsskatt gånger två? Man måste på något sätt förhålla
              sig till vad det är vi har.
            </seg>
            <seg n="35cca8b1">
              Ja, Anders Ygeman, mina transportministerkolleger som också har
              ansvar för alla trafikslag tycker att det vi kan göra i Sverige
              är fantastiskt. För mig är det naturligtvis roligt att de säger
              det. Jag skulle inte ha något emot att även Socialdemokraterna
              tyckte att det vi faktiskt gör med infrastruktursatsningarna är
              bra.
            </seg>
            <seg n="6f763496">
              Monica Green tycker att det är jobbigt om det applåderas i salen
              när jag säger att det är bra att vi har fördubblat anslagen till
              drift och underhåll. För mig är fortfarande 86 miljarder i stort
              sett dubbelt så mycket som 42, som det var i den senaste planen
              som Socialdemokraterna lade fram. För att man enkelt ska kunna
              jämföra, fru talman, är bägge beloppen i 2013 års priser. Det
              råder alltså inte någon skillnad i det.
            </seg>
            <seg n="5570110e">
              Jag ska gå tillbaka till grundfrågan som Anders Ygeman tar upp.
              Den är naturligtvis väsentlig, i synnerhet om vi ska stärka konkurrenskraften
              i Sverige och kunna ha fler jobb. För mig är det viktigare att
              vi har fler som jobbar och betalar skatt än att vi fokuserar på
              att straffbeskatta människor ju mer pengar de tjänar. Då handlar
              det faktiskt om det som jag nämnde utifrån grundfrågan: Hur ska
              vi få fler transporter på järnväg? Jag tolkade åtminstone att
              det var Anders Ygemans grundfråga.
            </seg>
            <seg n="b3e9fc4b">
              Jag hävdar fortfarande att om järnvägens konkurrenskraft ska
              öka måste man kunna lita på den och kunna lita på att tågen är
              punktliga. Hur får vi tågen punktliga? Det får vi bland annat
              genom att vi har en bransch som nu samordnar hur man jobbar till
              exempel med drift och underhåll och hur det planeras in i tid,
              så att man inte i onödan stänger järnvägssträckor för underhåll.
              Samtidigt behöver man en säker tid vid spåren så att man kan jobba
              med det ordentligt och dessa underhållsuppgifter faktiskt blir
              åtgärdade.
            </seg>
            <seg n="abc10035">
              Det handlar också om att vi ska ha ett bättre trafikledningssystem.
              Det kommer nu pengar i den nya järnvägsplanen så att vi får ett
              nationellt trafikledningssystem. Och det handlar om hur vi över
              tid ska byta ut signalsystemet för att få mer kapacitet.
            </seg>
            <seg n="1d6e7f90">
              Men förutom att vårda den infrastruktur vi har, och där järnvägen
              nu får mer resurser, ska vi komplettera genom att bygga om, bygga
              till och bygga nytt.
            </seg>
            <seg n="c56d5805">
              Utpekandet av Ostlänken, den nya stambanan, är en viktig del
              för att börja separera trafik eftersom allt fler åker tåg och
              fler vill transportera gods. I grunden tror jag att vi delar denna
              uppfattning. Det är inte där som vi har konflikten.
            </seg>
            <seg n="1f9edd4e">
              Jag tror att det skulle vara bra för det här landet om även Socialdemokraterna
              sträckte på sig och sade att det är bra att vi nu gör dessa satsningar
              på järnvägen, som faktiskt har saknats tidigare.
            </seg>
          </u>
          <note type="speaker" n="0bd2ec22">
            Anf. 70 ANDERS YGEMAN (S):
          </note>
          <u who="anders_ygeman_4dc216" xml:id="i-2d99281fac48aab2-2" n="5743b4aa">
            <seg n="52b584f7">
              Fru talman! Jag har lyssnat noga. Men jag har faktiskt inte hört
              någonting av det som ministern har sagt som har korresponderat
              med den kritik som vi har framfört och hur den politik som regeringen
              bedriver skulle kunna leda till att fler transporterar sig på
              järnväg. Hur kan en femdubbling av banavgifterna på järnväg göra
              att fler väljer att transportera sitt gods på järnväg? Hur kan
              det leda till att fler väljer järnvägen när SJ, Green Cargo och
              alla de största underhållsföretagen varslar om uppsägning och
              säger upp sin personal? Hur skulle åtta år av misslyckad politik,
              som har lett till fler förseningar, minskad punktlighet och sjunkande
              förtroende, kunna leda till att fler väljer järnvägen?
            </seg>
            <seg n="1e03221b">
              Ministern listar några saker som ni har planerat att göra eller
              har gjort. Hon talar sig varm för de påstådda rekordsatsningarna
              och säger, i Jan Björklunds anda, att allt har blivit bättre och
              att alla har fått det bättre. Sedan säger hon: Vore det inte bra
              om Socialdemokraterna ställde sig bakom detta och var glada över
              att européer vill komma till Sverige och se järnvägsfiaskot? Nej,
              för vi har en annan politik. Vi vill ändra utvecklingen. Vi är
              inte nöjda med att punktligheten minskar. Vi vill att punktligheten
              ska öka. Vi vill inte att färre ska jobba inom järnvägen. Vi vill
              att fler ska jobba inom järnvägen. Vi vill öka järnvägens andel
              av transporterna, inte minska den. Då duger det inte att femdubbla
              banavgifterna och påstå sig rekordsatsa när allt man gör är att
              någorlunda behålla det på samma andel av bnp som det har varit
              under de senaste 15 åren.
            </seg>
            <seg n="5f330b21">
              Detta duger inte. Det krävs en ny politik. Den 25 maj kan man
              vara med och bidra till denna politik genom att rösta i EU-valet.
              Den 14 september kan man vara med och bidra till denna politik
              genom att rösta bort den här regeringen och rösta för en som tar
              järnvägen på allvar.
            </seg>
          </u>
          <note type="speaker" n="fc937ad7">
            Anf. 71 MONICA GREEN (S):
          </note>
          <u who="monica_green_fc276c" xml:id="i-79df4e0a93e30a6e-9" n="5b2732a8">
            <seg n="e6ae3654">
              Fru talman! Jag blir inte ledsen över att Catharina Elmsäter-Svärd
              får applåder. Hon behöver säkert alla applåder hon kan få. Jag
              missunnar henne inte det, däremot de retoriska grepp som har gjort
              att människor tror att ni satsar på järnvägen när det i själva
              verket blir sämre. Punktligheten försämras, varslen och uppsägningarna
              är mycket tydliga. Människor är missnöjda med järnvägen, och ni
              har inga ambitioner när det gäller att förändra det. Ni vill femdubbla
              banavgifterna för gods. Ni har valt väg, alltså att trycka ut
              godset på vägarna i stället för att satsa ännu mer på järnvägen
              som vi socialdemokrater gör.
            </seg>
            <seg n="b913b50f">
              När Catharina Elmsäter-Svärd använder sig av de retoriska greppen
              för att jämföra med 2006 blir det fel eftersom vi lägger fram
              en ny skuggbudget varje år, där vi faktiskt satsar på järnvägen,
              på nyinvesteringar och på underhåll. Catharina Elmsäter-Svärd
              kan ägna sig åt denna retorik och jämföra med den budget som vi
              lade fram när vi senast styrde. Men i själva verket är det nog
              mer sjyst att jämföra årets budget med årets skuggbudget och inte
              med den budget som vi lade fram 2006. Det var det som jag hängde
              upp mig på den gången. Men jag missunnar inte ministern några
              applåder. De kan hon gärna få.
            </seg>
            <seg n="f2c6b8cc">
              Vi behöver en ny politik där vi säger att vi satsar på järnvägen
              och på kollektivtrafiken, där människor ska vara nöjda med att
              kunna pendla. Vi ska kunna transportera mer gods på järnväg, inte
              mindre som nu. Ni är nöjda med att mer och mer gods trycks ut
              på vägarna.
            </seg>
          </u>
          <note type="speaker" n="a31fecb0">
            Anf. 72 ISAK FROM (S):
          </note>
          <u who="isak_from_0325ff" xml:id="i-c6e772d81975836d-4" n="7b004a66">
            <seg n="d7f45681">
              Fru talman! Det är ändå tacksamt att regeringen föreslår någon
              form av investeringar, även om de ligger i framtiden. Det innebär
              att Moderaterna kanske inte kommer att vara emot dessa investeringar
              i framtiden tillsammans med andra investeringar som vi socialdemokrater
              kommer att föreslår. Det är också ett steg framåt.
            </seg>
            <seg n="5d35dc24">
              Men jag noterar fortfarande att infrastrukturministern ser Ådalsbanan
              och kopplingen mot Botniabanan som en kostnad. Vi ser den som
              en nödvändig investering för att få godstransporterna att flyta
              bättre.
            </seg>
            <seg n="f5d9d845">
              Precis som mina kolleger har varit inne på duger inte detta.
              Det här måste vi göra någonting åt, och det kan vi göra någonting
              åt. Det tydligaste vi kan göra är att peka ut att vi vill förbättra
              kapaciteten på järnvägen för industrin. Det är en tydlig signal,
              och det är en markering. Det ska man ta på allvar.
            </seg>
            <seg n="8af20edd">
              Man kör nu Björklundsspåret, att allt har blivit bättre. Jämställdheten
              har blivit bättre, och klyftorna finns inte. Det är kanske en
              del i strategin att allting är jättebra. Det är kanske därför
              som Västerbotten har fått bara 0,54 procent av investeringarna
              över 50 miljoner i regeringens infrastrukturplan. Allt har ju
              blivit bättre, och det finns inga skillnader. Det är också ett
              litet taktiskt spel.
            </seg>
            <seg n="fbced19f">
              Jag tror att väljarna genomskådar det. Industrin har genomskådat
              det, och järnvägen har genomskådat det. Nu är det upp till regeringen
              att inse att det är så.
            </seg>
          </u>
          <note type="speaker" n="3d20d20c">
            Anf. 73 Statsrådet CATHARINA ELMSÄTER-SVÄRD (M):
          </note>
          <u who="catharina_elmsäter-svärd_minister_2010" xml:id="i-c234b0c1e939faf6-11" n="492c7e8b">
            <seg n="ff130acb">
              Fru talman! Det är spännande att höra Monica Green som är så
              tydlig med att säga att man gör en ny budget varje år. Ja, vi
              har noterat det. Förra året hade ni satsningar, och dessa satsningar
              finns fortfarande med i den här budgeten. Förra året hade ni en
              finansiering. Denna finansiering har halkat efter detta år. Förra
              året tyckte ni att det var okej att införa ett jobbskatteavdrag.
              I dag är det inte det. Det har dock inte justerats i den nya budgeten.
              Alltså är det ett stort budgethål. Det tycker jag är ganska väsentligt
              när man talar om krona för krona.
            </seg>
            <seg n="0fececba">
              Alla i Alliansen är åtminstone överens om vad vi vill göra med
              de 522 miljarderna för att investera och utveckla hela transportsystemet,
              som framför allt ska leda till ökad konkurrenskraft och möjlighet
              till fler jobb. Jag förstår att det är problematiskt för Socialdemokraterna
              som har att göra upp med splittrade vänner, både om det är Förbifarten
              som ska finansiera utlovade projekt eller inte eller om det är
              neddragningarna i 10-miljardersklassen på vägarna som ska finansiera
              era löften till allt och alla. Eller är det flygskatten? Det är
              klart att det finns frågor.
            </seg>
            <seg n="ceaef471">
              Men jag ska gå tillbaka till Anders Ygemans grundfråga, om hur
              vi kan få mer gods på järnvägen och framför allt inte bli av med
              mer gods på järnvägen. Då handlar det till syvende och sist –
              jag har frågat många – om man kan lita på att godset kommer fram.
              Det handlar om förutsägbarheten i fråga om tid, kostnad och funktion.
              Är järnvägen konkurrenskraftig? Ja, det är den när tågen är punktliga.
              Just därför satsar vi dubbelt så mycket på underhåll på den järnväg
              vi har för att man ska kunna förlita sig på den. Men vi behöver
              också komplettera och bygga till. Det tror jag i grunden är riktigt
              och viktigt.
            </seg>
          </u>
          <note n="5e69f46d">
            Överläggningen var härmed avslutad.
          </note>
          <note n="a3fd0a81">
            15 § Svar på interpellation 2013/14:453 om arbete i EU mot illegal
            lastbilstrafik
          </note>
          <note type="speaker" n="fcc5c36d">
            Anf. 74 Statsrådet CATHARINA ELMSÄTER-SVÄRD (M):
          </note>
          <u who="catharina_elmsäter-svärd_minister_2010" xml:id="i-c234b0c1e939faf6-12" n="492c7e8b">
            <seg n="19602e40">
              Fru talman! Anders Ygeman har frågat mig varför den svenska regeringen
              ställt sig vid sidan av det viktiga arbete som flera länder i
              EU driver för att skapa ordning och reda på vägarna.
            </seg>
            <seg n="c6165ed7">
              Det enkla svaret är att det inte stämmer. Den svenska regeringen
              jobbar aktivt såväl nationellt som internationellt med frågor
              som rör regelefterlevnaden på väg. Detta gör vi i de forum där
              vi kan göra mest nytta och störst skillnad.
            </seg>
            <seg n="41ddf4fd">
              Det stämmer att min franska kollega arrangerat en konferens om
              harmonisering av de europeiska sociala villkoren inom åkerinäringen.
              Anders Ygeman frågar varför jag har tackat nej till denna inbjudan.
              Låt mig därför kommentera detta.
            </seg>
            <seg n="025e9cde">
              Jag får glädjande nog väldigt många förfrågningar och inbjudningar
              till möten, konferenser och besök. Förra året fick Näringsdepartementet
              över 350 officiella internationella förfrågningar. Det är naturligtvis
              omöjligt att delta överallt, och jag förbehåller mig rätten att
              själv avgöra hur jag kan göra mest nytta i sakfrågan och för Sverige
              och således också var jag deltar.
            </seg>
            <seg n="442164a6">
              Min mening är att frågor som berör hela unionen bäst diskuteras
              när fler medlemsstater har möjlighet att vara med. Således deltog
              jag också tre veckor efter den franska konferensen i det informella
              ministermötet i Aten den 8 maj i förra veckan. I Aten deltog inte
              bara några utan alla EU:s medlemsstater. Jag instämmer för övrigt
              inte i Anders Ygemans påstående att den svenska regeringen inte
              skulle delta i arbetet för bättre regelefterlevnad inom yrkestrafiken
              på väg.
            </seg>
          </u>
          <note type="speaker" n="46a16254">
            Anf. 75 ANDERS YGEMAN (S):
          </note>
          <u who="anders_ygeman_4dc216" xml:id="i-2d99281fac48aab2-3" n="5743b4aa">
            <seg n="6c6074af">
              Fru talman! Det är kanske en av de mest spännande förklaringar
              jag någonsin hört till att man inte åker till ett möte att man
              vill att alla ska vara med. Det blir ju ganska svårt om man själv
              väljer att vara hemma.
            </seg>
            <seg n="6b7fb708">
              Låt mig också inledningsvis säga att om statsrådet vill ställa
              frågor till interpellanterna ska hon rimligen göra det när interpellanterna
              har talartid kvar. I förra interpellationsdebatten ställde statsrådet
              fem frågor till Socialdemokraterna utan att någon hade möjlighet
              att svara på dem. Men nog om detta.
            </seg>
            <seg n="4a71311c">
              Fru talman! Det började med passiviteten på hemmaplan mot de
              illegala lastbilstransporterna. Trots larmrapporter från våra
              vägar, från våra företagare, från fackliga organisationer, trots
              utvärderingsrapporter och trots ett enigt trafikutskott, trots
              akademisk forskning som visar på att tusentals illegala transporter
              sker dagligen i vårt land – trots allt detta har regeringen inte
              vidtagit en enda verkningsfull åtgärd mot de illegala lastbilstransporterna
              på åtta år. Andra länders regeringar var dock inte så saktfärdiga.
            </seg>
            <seg n="723a8641">
              Runt om i Europa började röster höjas för tydligare regler och
              mot en avreglering av de inrikes transporterna. Transportministrarna
              från Belgien, Tyskland, Spanien, Finland, Frankrike, Italien och
              Danmark skrev brev till kommissionen mot ytterligare avregleringar,
              för enklare regler och för bättre kontroller. Sveriges minister
              valde att inte skriva under brevet.
            </seg>
            <seg n="8b1e5b23">
              Varför skrev inte Sveriges minister under brevet? Problemen är
              ju minst lika stora, om inte större, i Sverige. Jag ställde frågan
              till ministern här i kammaren. Svaret blev att hon inte tillfrågats
              – konstigt! Varför hade då ministern inte tillfrågats? Jo, därför
              att den svenska regeringen har den motsatta uppfattningen mot
              brevskrivarnas.
            </seg>
            <seg n="917a1f80">
              Så här sade ministern i kammaren: Till skillnad från några andra
              medlemsländer är Sverige fortfarande positivt till en helt öppen
              inre marknad även för vägtransporter.
            </seg>
            <seg n="73a16764">
              Till skillnad från Frankrike, Tyskland, Finland, Danmark med
              flera vill ministern alltså ha mer avreglering av marknaden, mer
              utländska lastbilar som kör inrikes transporter i Sverige och
              mer av social dumpning. Det är därför regeringen sitter passiv
              inför de illegala transporterna. Det är därför regeringen inte
              skriver under de andra nordiska transportministrarnas brev till
              EU-kommissionen. Det är därför hon inte åker på ministermöte om
              sociala villkor.
            </seg>
            <seg n="a9fc9b52">
              Fru talman! Om Sverige hade varit aktivt i EU skulle vi kunna
              stå upp för sociala rättigheter och seriösa åkerier, men för det
              krävs en röst på ett annat parti än det som ministern företräder.
              För det krävs att man röstar i EU-valet den 25 maj och att man
              röstar i riksdagsvalet den 14 september, så vi får en majoritet
              här i riksdagen som tror på seriösa företag, tror på hårt arbetande
              löntagare och kan sätta stopp för de illegala lastbilstransporterna.
            </seg>
          </u>
          <note type="speaker" n="1d5cb969">
            Anf. 76 MONICA GREEN (S):
          </note>
          <u who="monica_green_fc276c" xml:id="i-79df4e0a93e30a6e-10" n="5b2732a8">
            <seg n="7fdd4e69">
              Fru talman! Jag vill också kommentera den förra interpellationsdebatten
              innan jag går in på denna.
            </seg>
            <seg n="f0e49e2c">
              Catharina Elmsäter-Svärd kan kosta på sig att vräka ur sig saker
              om oss socialdemokrater i sitt sista inlägg. Jag tycker att det
              är fult och dumt retoriskt, men hon kan göra det som statsråd
              eftersom hon har sista ordet. Därför vill jag gå upp och tala
              om att i Socialdemokraternas budget har vi inget budgethål. Det
              enda budgethål som finns är regeringens budgethål som ni har försatt
              Sverige i.
            </seg>
            <seg n="ebe3e43c">
              Vi hade ett överskott på 65 miljarder kronor. Nu finns ett budgetunderskott
              på 87 miljarder kronor. Det är det enda budgethål som finns. I
              vår budget har vi allt finansierat.
            </seg>
            <seg n="392dcd75">
              Att vi röstade nej till era orättvisa skattesänkningar förra
              året innebär inte att vi när vi lägger fram en budget för nästa
              år inte tar med de skattesänkningar som redan finns, för när vi
              lägger fram vår budget för nästa år har vi naturligtvis en budget
              i balans.
            </seg>
            <seg n="8cfeee0e">
              Ni kan använda er av retoriska grepp i MUF-stil, men jag tror
              inte att det går hem hos väljarna, för väljarna ser ju vad ni
              har åstadkommit. Jag tycker att det är en trist debatteknik att
              vräka ur sig sådana saker i sitt sista inlägg.
            </seg>
            <seg n="cdb80d9b">
              Över till avregleringen, som ni hyllar och som vi socialdemokrater
              hela tiden har varit skeptiska mot, för vi vill se till att det
              är ordning och reda på vägarna.
            </seg>
            <seg n="8b92da8c">
              Catharina Elmsäter-Svärd och hennes partikolleger säger: Nu håller
              vi på att se över detta. Vi har tillsatt grupper och vi har gjort
              det ena och det andra. Men problemet är att ni har haft åtta år
              på er att åtgärda detta men inte varit intresserade. Ni har bara
              hyllat ytterligare avregleringar. Ni har bara sett fördelarna
              och inte velat rätta till nackdelarna.
            </seg>
            <seg n="bb52177b">
              Så här i sista stund, en månad före valet, kommer ni med åtgärder.
              Nu är det lite böter och annat som ni tar till i stället för att
              samarbeta med de andra länderna, så att vi får ordning och reda
              på EU-nivå. Man skulle kunna ha högre böter. Man skulle kunna
              se till att man klampar på rätt sätt, nämligen så att bilarna
              står stilla tills boten är betald. Men ni väljer att komma med
              några mindre åtgärder som ni tror ska komma till rätta med problemen
              i stället för att ta itu med dem på allvar på EU-nivå.
            </seg>
          </u>
          <note type="speaker" n="403fc071">
            Anf. 77 Statsrådet CATHARINA ELMSÄTER-SVÄRD (M):
          </note>
          <u who="catharina_elmsäter-svärd_minister_2010" xml:id="i-c234b0c1e939faf6-13" n="492c7e8b">
            <seg n="2d0d34e0">
              Fru talman! När det gäller det som cabotaget är tänkt att användas
              till, nämligen smartare och effektivare transporter över gränser,
              tycker jag i grunden att de cabotageregler som vi har är bra,
              för helt fritt funkar det inte. Det är därför cabotagereglerna
              finns. Däremot är det fusket på våra vägar som vi ska komma åt.
            </seg>
            <seg n="f6960d8a">
              Det är väldigt lätt, fru talman, för Monica Green att stå och
              säga att vi gör någonting först när det är en månad kvar till
              valet. Det är väldigt märkligt. Då har man inte förstått det juridiska
              i att gå in och göra förändringar på det här sättet.
            </seg>
            <seg n="06a1ffae">
              När jag tillträdde hösten 2010 fick jag ganska snart klart för
              mig att det fördes en diskussion om det som skedde på våra vägar.
              Inte minst ställde Monica Green många interpellationer till olika
              statsråd, för frågan om vad som händer på och kring våra vägar
              kopplat till lastbilstrafiken är väldigt vid. Det gjorde att jag
              tog initiativ till att samla departementen kring ett arbete om
              vad vi kan göra för att komma åt problemen. Det är en fråga som
              blir polisiär. Jag har inget ansvar för sakfrågan, men den ingår
              ändå i regeringens ansvar.
            </seg>
            <seg n="be8c4897">
              Det var bland annat detta som ledde till uppdraget som Transportstyrelsen
              tillsammans med Rikspolisstyrelsen och andra berörda myndigheter
              fick att se över hur det ser ut på våra vägar och följa upp regelefterlevnaden,
              oavsett vem som kör, av kör- och vilotider, hur det ser ut med
              lastsäkringen, om man håller hastigheterna och så vidare.
            </seg>
            <seg n="d8e2102f">
              Dessutom var det viktigt att se dem som kommer in i landet och
              som har sina transporter som man lagligt får utföra och som inte
              är olagliga bara för att de är utländska, vilket man ibland kan
              få intrycket av, inte minst när man hör Anders Ygeman. Det har
              ingått en kartläggning av hur det här ser ut.
            </seg>
            <seg n="1449f6a0">
              Detta har lett fram till ett gediget arbete där branschen, Sveriges
              Åkeriföretag, har varit inblandade för att komma fram till vad
              man kan göra som faktiskt fungerar och som inte bara är ord. Monica
              Green säger: Det är väl bara att höja lite böter! Vi höjer inga
              böter. Vi tar bort böterna, för böterna ställs till dem som kör.
              I stället införs nu sanktionsavgifter, som går direkt till företagen.
              De ska dessutom betalas i förskott.
            </seg>
            <seg n="e502d3e7">
              Som ett moment som polisen nu får som ett ytterligare verktyg
              har vi bland annat klampning. Vi har valt att inte peka ut tekniskt
              exakt hur det ska gå till. Den kan utvecklas rent tekniskt så
              att det blir smidigt att använda den. Jag vet att bland andra
              polisen i många år har varit emot klampning, inte minst sedan
              1999 när Björn Rosengren påbörjade sina små försök med vad man
              kunde göra i åkeribranschen och inte kom fram något vidare. Men
              nu är polisen för, och man har hittat ett begåvat sätt som man
              skulle kunna använda det på. Det finns även förslag framme för
              hur man skulle kunna titta på handlingar vid vägkanten.
            </seg>
            <seg n="fe2d9def">
              Det kan i sin enkelhet låta smidigt och lätt att ta fram sådana
              förslag, men det har visat sig krävas många timmar gediget arbete
              med åklagarföreträdare, polisen och Transportstyrelsen för att
              hitta sätt som gör att detta blir rättssäkert och att det fungerar
              – också över nationsgränserna.
            </seg>
            <seg n="a90723c7">
              Detta har nu varit på remiss. Det har blivit positivt mottaget.
              Vi har skickat i väg det till Lagrådet. Den tidsplan som nu följer
              är att jag ska kunna lämna förslagen tillbaka till riksdagen i
              maj. Det är möjligt att det har tagit för lång tid. Det är möjligt
              att det skulle ha kunnat göras mycket snabbare. Men säg inte att
              jag inte har gjort någonting!
            </seg>
          </u>
          <note type="speaker" n="6f0e8bea">
            Anf. 78 ANDERS YGEMAN (S):
          </note>
          <u who="anders_ygeman_4dc216" xml:id="i-2d99281fac48aab2-4" n="5743b4aa">
            <seg n="8c8ca9b7">
              Herr talman! Det enda skäl till att vi säger att ministern inte
              har gjort någonting är just detta: inte en enda verkningsfull
              åtgärd mot den illegala trafiken på åtta år.
            </seg>
            <seg n="9be6c350">
              När jag hörde vad ministern sade nu måste jag fråga: Vet ministern
              vad cabotage och olaglig inrikestrafik är? Ministern säger: Det
              verkar mest som om ni, speciellt Anders Ygeman, tror att detta
              är ett problem med utländska förare. Ja, det beror på att det
              bara är utländska åkare som kan använda cabotagereglerna för att
              bedriva olaglig inrikestrafik. Det är bara de. De internationella
              transporterna i EU är nämligen avreglerade. Sedan många år får
              man göra internationella transporter inom EU.
            </seg>
            <seg n="1d8c44c8">
              Sedan får man, med cabotagereglerna som hjälp, bedriva tre inrikes
              resor under sju dagar. All annan trafik är olaglig inrikestrafik.
              Det är därför det är så viktigt att cabotagereglerna kan upprätthållas.
            </seg>
            <seg n="bb967426">
              Jag måste fråga: Vilken version av Catharina Elmsäter-Svärd är
              det som talar sanning, och vilken version är det som ljuger? Så
              här sade hon när jag frågade henne här i kammaren – det finns
              både i skriftlig form och uppläst på webb-tv: Till skillnad från
              några andra medlemsländer är Sverige fortfarande positivt till
              en helt öppen inre marknad även för vägtransporter.
            </seg>
            <seg n="e20d268d">
              Ljög du då, när du gav det svaret, eller ljög du här och nu i
              kammaren när du säger att du tycker att cabotagereglerna är bra?
            </seg>
            <seg n="6a8267cb">
              Varför ställer sig Sverige utanför de andra nordiska ländernas
              kamp för seriös vägtrafik? Varför ställer sig Sverige utanför
              när Danmark, Finland, Tyskland, Frankrike, Spanien, Italien etcetera
              driver på för tydliga regler mot avreglering?
            </seg>
            <seg n="0d745681">
              Jag skulle vilja säga att svaret finns precis här. Det är nämligen
              så att ministern liksom sin EU-parlamentarikerkollega Fjellner
              vill se en helt avreglerad marknad för inrikestransporter så att
              den sociala dumpning som i dag är undantag blir regel på svensk
              arbetsmarknad. Då får vi fler stackars människor som tvingas laga
              mat i stormkök på våra parkeringsplatser i stället för fler människor
              som kan konkurrera med sin kunskap och få sjysta löner och sjysta
              villkor. Det är det som är kärnpunkten.
            </seg>
            <seg n="cfb0336b">
              Jag vill att vi ska ha öppen konkurrens, men vi ska ha den på
              lika villkor. Vi ska inte dumpa regler. Vi ska inte konkurrera
              genom att ha de sämsta lönerna. Vi ska konkurrera med att ha den
              bästa kvaliteten. Det är det som är huvudskillnaden.
            </seg>
            <seg n="4416cff0">
              Elmsäter-Svärd blir svaret skyldig. Vi har sett åtta år med borgerlig
              regering och inte en enda verkningsfull åtgärd. När förslagen
              sent omsider kommer – så sent att de inte kan behandlas av riksdagen
              – är de närmast verkningslösa.
            </seg>
            <seg n="9f95e68f">
              Ni säger att ni vill ha klampning. Men polisman ska inte få klampa
              trots att polisman kan hindra fortsatt färd enligt tio eller tolv
              lagparagrafer, tror jag att det är. Det ska krävas särskilda skäl
              för klampning, enligt utredningsförslaget. Och – kanske det viktigaste
              i förslaget – om sanktionsavgifterna fortfarande är obetalda efter
              24 timmar ska klampan låsas upp. Den klampa som Transportstyrelsen
              och Elmsäter-Svärd påstår sig vilja införa kommer aldrig att användas.
              Den kommer aldrig att få den effekt som ska till, nämligen att
              gynna den seriösa åkeriverksamheten och missgynna den illegala.
              Vi står upp för seriösa åkare och sjysta villkor på svensk transportmarknad.
            </seg>
          </u>
          <note type="speaker" n="4a8f9902">
            Anf. 79 MONICA GREEN (S):
          </note>
          <u who="monica_green_fc276c" xml:id="i-79df4e0a93e30a6e-11" n="5b2732a8">
            <seg n="77eafbc7">
              Herr talman! Det är precis som Anders Ygeman berättar; vi har
              moderater här i regeringen och i riksdagen och i EU-parlamentet
              som inte ser vad det är som pågår på vägarna. De talar helt förblindat
              om att vi ska ha en fri och oreglerad marknad, och de ser inte
              hur chaufförer utnyttjas på våra vägar under slavliknande förhållanden.
            </seg>
            <seg n="8ba998ab">
              Jag minns när jag berättade detta för Catharina Elmsäter-Svärd
              första gången, när hon just hade blivit minister, i den första
              interpellationsdebatten. Det har varit ett antal efter det. Hon
              blev fullkomligt överrumplad och sade: Nej, så kan det ändå inte
              vara! Men nu vet ministern bättre. Nu vet hon vad som pågår på
              våra vägar.
            </seg>
            <seg n="dbc503cc">
              Detta har ändå inneburit att ni har förhalat, försenat och inte
              prioriterat de här frågorna. Varför skulle ni annars komma på
              att ni ska lägga fram en proposition mitt i sommaren? Vi har inte
              sett förslagen än. Ni förhalar det så länge att riksdagen inte
              ska kunna behandla det eftersom förslagen egentligen är verkningslösa.
              Precis som Anders Ygeman påpekade här tidigare ska det tydligen
              komma förslag om att man ska klampa i bara 24 timmar. Vi vet inte,
              för ni har inte lagt fram propositionen än. Vi ska nämligen inte
              kunna hinna behandla den, och jag tycker att det är trist.
            </seg>
            <seg n="dddf7e97">
              Ni vill klampa en bil i bara 24 timmar, låta chauffören ta sin
              dygnsvila och sedan släppa i väg bilen igen. Det vore väl mycket
              bättre att klampa en bil och säga: Nu får ni står här tills ni
              har betalat böterna! Det tycker jag skulle vara mycket smartare
              och bättre. Då kanske vi kunde komma till rätta med de olagliga
              transporterna i det här landet.
            </seg>
            <seg n="4818c519">
              Ni har inte lagt fram förslag om några kraftfulla åtgärder. Catharina
              Elmsäter-Svärd säger att det beror på okunnighet om man påstår
              att man skulle kunna göra det snabbare. Jag menar att ni inte
              vill. Ni vill inte vidta de här åtgärderna, för ni vill egentligen
              ha en försämrad möjlighet för arbetarna till sjysta villkor.
            </seg>
          </u>
          <note type="speaker" n="12169b6a">
            Anf. 80 ISAK FROM (S):
          </note>
          <u who="isak_from_0325ff" xml:id="i-c6e772d81975836d-5" n="7b004a66">
            <seg n="a920123c">
              Herr talman! Tyvärr måste jag säga att jag skäms som svensk.
              Vi har människor som utnyttjas på svensk arbetsmarknad på ett
              alldeles förskräckligt sätt. EU-kommissionen har till och med
              tillskrivit Sverige och frågat: Vad gör ni egentligen med era
              migranter och invandrare? Vad händer med dem i skogen? Vad händer
              med dem på byggnadsarbetsplatserna? Varför får inte chaufförerna
              lön? Hur kan det här komma sig?
            </seg>
            <seg n="3fdb1c7a">
              Ja, hur kan det komma sig? Det vill vi också gärna veta, för
              detta måste vi åtgärda. Ett svar är kanske det vi har hört här
              i debatten: Moderaterna har två agendor. På Europanivån driver
              man frågan om en helt avreglerad marknad – en helt avreglerad
              arbetsmarknad och en helt avreglerad transportmarknad.
            </seg>
            <seg n="021cc1ff">
              Det är därför vi ser att det inte kommer några åtgärder. Sent
              omsider, men vi har inte sett det än, kanske det kommer en proposition
              på riksdagens bord som ska behandlas efter valet när det inte
              ens är säkert att Moderaterna leder regeringen.
            </seg>
            <seg n="3029b49c">
              I sina tidigare inlägg har infrastrukturministern varit inne
              på straffbeskattning av lastbilsåkerierna. Socialdemokraterna
              har lagt fram förslag om en vägslitageavgift. Med den avgiften
              ska vi bland annat finansiera ny infrastruktur och underhåll.
              Det är helt riktigt. Men kalla det inte en skatt, för det ska
              gå tillbaka till vägen.
            </seg>
            <seg n="2f3eb05b">
              Vi ser det också som en konkurrensneutral åtgärd som kommer att
              gynna seriösa åkerier. Våra åkerier vill inte annat än att konkurrera
              med riktiga villkor, men i dag slås de ut över hela Sverige.
            </seg>
            <seg n="00063464">
              Vi måste få koll på den olagliga cabotagetrafiken som åker omkring.
              Det finns lastbilar som är i Sverige dagar, veckor, ja, halvår
              utan att vi har någon som helst koll på dem. Styr vi upp det kommer
              alla seriösa åkerier att klara sig. Då kommer vi att kunna sätta
              åt de oseriösa. Då kommer vi att kunna titta folk i ögonen och
              säga: Svenska och utländska arbetstagare ska inte utnyttjas på
              svensk arbetsmarknad.
            </seg>
            <seg n="a7df4bcd">
              EU-parlamentsvalet handlar om detta. Ska vi ha regler på arbetsmarknadens
              område som vi ska följa och som ska vara lika för alla arbetstagare?
              Eller ska vi ha en fri och oreglerad marknad utan möjlighet till
              kontroll? Det är en valfråga.
            </seg>
          </u>
          <note type="speaker" n="a5863eaa">
            Anf. 81 Statsrådet CATHARINA ELMSÄTER-SVÄRD (M):
          </note>
          <u who="catharina_elmsäter-svärd_minister_2010" xml:id="i-c234b0c1e939faf6-14" n="492c7e8b">
            <seg n="683d6279">
              Herr talman! Låt mig gå tillbaka till den rubrik som Anders Ygeman
              satte på sin interpellation. Det handlar om arbetet i EU mot illegal
              lastbilstrafik. Det är viktigt att vi gör den distinktionen.
            </seg>
            <seg n="3ad33d93">
              Det jag menade i mitt inlägg och som Anders Ygeman reagerade
              på – som om jag inte skulle veta vad som är cabotage eller inte
              – var att det ibland i debatten låter som att varje utländsk transport
              skulle vara illegal. Men så kan inte vara fallet.
            </seg>
            <seg n="07577ec9">
              Anders Ygeman frågade åter, och eftersom vi hade samma diskussion
              förra gången är det väl bra att vi tar det en gång till. Det jag
              då sade och som jag står fast vid – och det finns skriftligt,
              så det är bara att gå in att titta på – är att själva grundpelaren,
              själva grundkittet i Europeiska unionen är den fria rörligheten
              för människor att resa, studera och jobba. Inte minst har våra
              svenska ungdomar begagnat sig av denna fantastiska möjlighet.
              Den fria rörligheten gäller även varor och kapital. Det är bland
              annat det som stärker våra företag här i landet eftersom de flesta
              kunderna kanske finns någon annanstans än just i Sverige.
            </seg>
            <seg n="ed3025ad">
              Tanken var att den fria rörligheten även skulle gälla vägtransporter
              för att stärka den inre marknaden och EU:s konkurrenskraft mot
              övriga världen. Men man kom fram till att det inte gick, och därför
              infördes cabotaget. Precis som nämndes är cabotage i viss mån
              en begränsning. Det är sju dagar och tre transporter som gäller.
            </seg>
            <seg n="283e031b">
              För mig är det viktigt att de regler som finns för vägen gäller
              lika för alla, oavsett vem som kör. Därför är problemet fusket,
              och det är fusket vi måste komma åt. Jag delar denna uppfattning
              med många av mina kolleger. Vi hade en lunchdiskussion, men tyvärr
              kunde vi inte fullfölja den eftersom det inte fanns någon som
              kunde översätta till franska – något som min franska kollega Frédéric
              Cuvillier tyckte blev lite problematiskt. Men vi gjorde åtminstone
              några inlägg.
            </seg>
            <seg n="ce5cb259">
              En sammanfattning av den franska konferensen i Paris var: Hur
              kan vi se till att de regler vi har och som ska vara harmoniserade
              efterlevs, att vi har regler och påföljder?
            </seg>
            <seg n="222e7947">
              Här kan vi gå tillbaka till Sverige. När jag talar med företrädare
              för branschen saknar de någon där ute som utövar tillsyn och ser
              till att reglerna efterlevs och som när de inte gör det hittar
              verktyg för att göra något åt det.
            </seg>
            <seg n="082adc9e">
              Vi har tillsammans med branschen och med Transportstyrelsen och
              Rikspolisstyrelsen, som är de myndigheter som har hand om tillstånd
              och utövar tillsyn, tagit fram olika krav för att komma åt fusket.
              Det har tagit den tid det har tagit, men det har också gåtts igenom.
            </seg>
            <seg n="205f88e1">
              Man kan möjligtvis raljera över de 24 timmarna. Men branschen,
              polisen och åklagarväsendet säger att 24 timmar är mycket i en
              sådan här bransch, för tid är pengar. Det kan vara två körningar.
              Här gäller det att vara tillräckligt avskräckande så att den stillastående
              tiden kostar så pass mycket så att det mer värt att göra rätt
              från början.
            </seg>
            <seg n="87d761db">
              Det är bedömningar som har gjorts. Vi har inte fått några kommentarer
              från remissinstanserna om att det skulle vara för snålt tilltaget.
              Det är bland annat därför det finns med, men det finns även andra
              åtgärder att vidta.
            </seg>
          </u>
          <note type="speaker" n="4f17bcf2">
            Anf. 82 ANDERS YGEMAN (S):
          </note>
          <u who="anders_ygeman_4dc216" xml:id="i-2d99281fac48aab2-5" n="5743b4aa">
            <seg n="63ffd544">
              Herr talman! Förra gången jag och ministern diskuterade denna
              fråga ställde jag följande fråga: Varför skriver inte statsrådet
              på det brev som ett antal av hennes kolleger har skrivit om cabotaget?
              Det handlar om ministrar från Danmark, Finland, Tyskland och Frankrike
              – jag har nämnt alla länder flera gånger.
            </seg>
            <seg n="f9261189">
              Då blir ministerns svar att hon för det första inte har fått
              frågan och att hon för det andra inte hade skrivit på om hon fått
              frågan eftersom Sverige till skillnad från några andra medlemsländer,
              alltså Tyskland, Frankrike, Danmark och Finland, fortfarande är
              positivt till en helt öppen inre marknad även för vägtransporter.
            </seg>
            <seg n="13a10270">
              Regeringen driver samma linje som EU- kommissionen och kommissionären
              Siim Kallas. Din kollega Fjellner i EU-parlamentet kallade mig
              rasist för att jag stod upp för cabotagereglerna. Det är Fjellner,
              Siim Kallas och Elmsäter-Svärd på den ena sidan, för en helt avreglerad
              marknad för inrikestransporter. På den andra sidan står Socialdemokraterna,
              Frankrike, Tyskland, Danmark, Finland med flera. Det var så frågan
              var, och det är därför det svar ministern kommer med i dag är
              apart.
            </seg>
            <seg n="ce990706">
              Vi vill ha verklig klampning och verkliga sanktionsavgifter.
              Vi vill inte ha låtsasklampning och sanktionsavgifter som lägger
              oss i den europeiska bottenligan.
            </seg>
            <seg n="27ae0d41">
              Regeringen har haft åtta år på sig, men det har inte blivit en
              enda verkningsfull åtgärd. Det är tusentals illegala transporter
              på våra vägar varje dag, men ministerns besked är att armarna-i-kors-politiken
              som låter de illegala transporterna öka kommer att fortsätta om
              man lägger sin röst på Moderaterna i EU-valet och riksdagsvalet.
            </seg>
            <seg n="426a0e13">
              Använd era röster bättre och rösta på Socialdemokraterna!
            </seg>
          </u>
          <note type="speaker" n="d7c7cd6f">
            Anf. 83 ISAK FROM (S):
          </note>
          <u who="isak_from_0325ff" xml:id="i-c6e772d81975836d-6" n="7b004a66">
            <seg n="b154bfc9">
              Herr talman! Det är viktigt att polisen får det mandat och de
              resurser som behövs. Precis som Anders Ygeman var inne på måste
              det vara tydligt, och polisen måste känna att man har den befogenhet
              man ska ha.
            </seg>
            <seg n="fc876a33">
              Det funkar i andra länder. Betalar man inte böterna på plats
              får man inte köra, oavsett om det är fel på kör- och vilotiderna
              eller på fordonet eller om man har brutit mot landets cabotageregler.
              Det måste få konsekvenser.
            </seg>
            <seg n="fed45203">
              Är lagstiftningen tydlig? Vet speditionsbolagen om detta? Vet
              beställarna om att det är så här det funkar? Det kommer att svida
              i början tills det fungerar, men när alla känner till regelverket
              kommer det att funka.
            </seg>
            <seg n="c6e1ea54">
              Det är detta det handlar om. Man måste göra ett val. Antingen
              sätter man till resurser och lagstiftning som gör att det funkar
              eller så gör man det inte.
            </seg>
            <seg n="789628a5">
              Det är märkligt eftersom Moderaterna tidigare har stått upp för
              ordning och reda och för att straff och lagar ska fungera. Men
              på detta område har man segat i åtta år. Nu har man mage att lägga
              fram propositionen kanske mitt i sommaren så att den ska tas av
              nästa regering, och så säger man: Nu jobbar vi med frågan. Samtidigt
              driver Elmsäter-Svärds kolleger i Europaparlamentet på för fullt
              för en politik med total avreglering. Det är inte trovärdigt.
            </seg>
            <seg n="13d3adde">
              Det handlar om val. Valet till Europaparlamentet är ett val för
              ordning och reda på arbetsmarknaden.
            </seg>
          </u>
          <note type="speaker" n="00082b2c">
            Anf. 84 Statsrådet CATHARINA ELMSÄTER-SVÄRD (M):
          </note>
          <u who="catharina_elmsäter-svärd_minister_2010" xml:id="i-c234b0c1e939faf6-15" n="492c7e8b">
            <seg n="c96cc118">
              Herr talman! För mig är det i alla fall klart att det arbete
              som jag har lagt ned i frågan de senaste åren handlar om att det
              måste bli tydligt vad som gäller, att det måste vara lätt att
              följa upp och att det också måste finnas någon form av påföljd
              när regler bryts – oavsett av vem. Det är precis det som har tagits
              fram.
            </seg>
            <seg n="7e35c6f5">
              Transportstyrelsen och Rikspolisstyrelsen har nu i sitt uppdrag,
              tillsammans med andra myndigheter och inte minst tillsammans med
              branschorganisationer, hittat en verktygslåda som samtliga upplever
              som bra verktyg för att framför allt komma åt fusket. Det är också
              fusket som snedvrider konkurrensen.
            </seg>
            <seg n="674229bd">
              Jag ser det i alla fall är ett viktigt steg. Det är ett steg
              som jag känner ansvar för, och det är ett ansvar som jag har tagit.
            </seg>
          </u>
          <note n="5e69f46d">
            Överläggningen var härmed avslutad.
          </note>
          <note n="fa2c7626">
            16 § Svar på interpellation 2013/14:454 om upprustning av Västerdalsbanan
            med anledning av avtalet mellan Fiskarheden och Rush Rail
          </note>
          <note type="speaker" n="21d64c6b">
            Anf. 85 Statsrådet CATHARINA ELMSÄTER-SVÄRD (M):
          </note>
          <u who="catharina_elmsäter-svärd_minister_2010" xml:id="i-c234b0c1e939faf6-16" n="492c7e8b">
            <seg n="c7b76f5b">
              Herr talman! Roza Güclü Hedin har frågat mig vad regeringen och
              jag själv avser att göra för att säkerställa att avtalet mellan
              Fiskarheden och Rush Rail ska kunna genomföras och att framtidens
              jobb i Malung–Sälen-området ska kunna säkras. Roza Güclü Hedin
              har vidare frågat mig hur jag tolkar Trafikverkets styrelses beslut
              om att underhållet av Västerdalsbanan ska upphöra på sträckan
              Rågsveden–Malungsfors i december 2014.
            </seg>
            <seg n="9a5d1821">
              Regeringen har sedan 2006 ökat resurserna till underhåll på järnvägen
              med 100 procent. Satsningen på järnväg som framgår av den, av
              regeringen, nyligen beslutade nationella planen för perioden 2014–2025
              befäster detta ytterligare.
            </seg>
            <seg n="61fc583d">
              Trafikverket ska inom ramen för sitt uppdrag och tillgängliga
              resurser prioritera vilka banor som ska underhållas för att kunna
              erbjuda efterfrågad funktionalitet i transportsystemet. Trafikverket
              ska i sina prioriteringar avgöra vilken lägstastandard som kan
              accepteras på den enskilda banan givet den trafik som finns och
              den trafik som i framtiden kan förväntas.
            </seg>
            <seg n="d78c10b3">
              Trafikverket och dess styrelse ska därför, inom ramen för sitt
              uppdrag, där det finns en uttalad efterfrågan på trafik och där
              det är samhällsekonomiskt motiverat rusta upp lågtrafikerade järnvägar.
            </seg>
            <seg n="ca7b9cd3">
              Jag förutsätter att Trafikverket i enlighet med järnvägsförordningen
              gör överväganden avseende Västerdalsbanan med det som utgångspunkt.
              Jag förutsätter också att Trafikverket arbetar tillsammans med
              alla berörda parter för att tillgodose behovet av transporter.
            </seg>
          </u>
          <note type="speaker" n="de536000">
            Anf. 86 ROZA GÜCLÜ HEDIN (S):
          </note>
          <u who="roza_guclu_hedin_665a1b" xml:id="i-9160231190e65d04-0" n="b433ac23">
            <seg n="ebba5ec7">
              Herr talman! Jag vill först tacka ministern för svaret. Det finns
              mycket att debattera när det gäller infrastruktur i mitt län Dalarna.
              Men jag vill först beskriva varför jag ställde interpellationen.
            </seg>
            <seg n="91eb87e7">
              Fiskarheden är ett av landets största sågverk. Det är beläget
              i Malung–Sälens kommun. Det är ett växande företag som i dag exporterar
              mer än 90 procent utanför Sveriges gränser. I dag transporteras
              deras varor med lastbil, från regionen till utskeppningshamnen
              för vidare transport.
            </seg>
            <seg n="4b947959">
              Fiskarheden och Rush Rail, som är ett godsföretag, presenterade
              den 25 mars att de har ingått ett avtal som innebär att en stor
              del av det sågade virket ska transporteras på Västerdalsbanan
              från Malungsfors terminal. Tidigare har Trafikverkets inställning
              varit att man anser att man inte kan underhålla den delen av Västerdalsbanan
              om det inte finns någon som vill trafikera sträckan. Det är också
              förståeligt och i enlighet med järnvägsförordningens 6 kap. 4
              § som säger att underhållet ska upphöra när trafiken är av obetydlig
              omfattning. Men Trafikverkets styrelse tog den 18 februari i år
              beslut om att underhållet på banan, sträckan Malungsfors–Rågsveden,
              ska upphöra från och med december 2014.
            </seg>
            <seg n="4a7fc5ef">
              Tidigare signaler från Trafikverket var att man var beredd att
              ompröva beslutet om nedläggning under förutsättning att någon
              begärde att få trafikera banan. Och nu finns det alltså en aktör
              och ett avtal som innebär att man kan transportera 250 000 kubikmeter
              från Malungsfors till Orrskär på järnväg. Det finns också signaler
              på att flera företag längs med banan är intresserade av att transportera
              på järnvägen framför väg.
            </seg>
            <seg n="ccc955ce">
              Vid ansökan, daterad 26 mars 2014, om tågläge för att kunna genomföra
              avtalet mellan Fiskarheden och Rush Rail fick man svar från Trafikverkets
              tjänstemän att ansökan inte kan beviljas då underhållet på sträckan
              Rågsveden–Malungsfors redan har upphört.
            </seg>
            <seg n="b69adb9b">
              Det är ganska anmärkningsvärt att Trafikverket svarar att underhållet
              redan har upphört när det finns ett skriftligt beslut från Trafikverkets
              styrelse som säger att det ska avslutas i december 2014. Det kanske
              är jag som tolkar det på fel sätt, men jag är väldigt nyfiken
              på hur ministern tolkar det här.
            </seg>
            <seg n="343f259c">
              Jag tycker att det är viktigt att verka för att utvecklingen
              inte ska avta. Det är viktigt att Trafikverket och andra offentliga
              aktörer möjliggör att Västerdalsbanan mellan Rågsveden och Malungsfors
              blir trafikerbar. Och det är viktigt att man ser över alla delarna,
              gör de beräkningar som behövs och framför allt att berörda parter
              för en dialog, precis som ministern också säger att hon förutsätter.
            </seg>
            <seg n="cd0f39c7">
              Min förhoppning är att debatten i dag ska resultera i en samsyn
              och att vi faktiskt får en positiv utveckling i frågan. Men vad
              beror den märkliga hanteringen på? Är det en fråga om ovilja?
              Eller är det en fråga om miss? Det undrar jag och ställer därför
              frågorna till ministern.
            </seg>
          </u>
          <note type="speaker" n="a748c275">
            Anf. 87 Statsrådet CATHARINA ELMSÄTER-SVÄRD (M):
          </note>
          <u who="catharina_elmsäter-svärd_minister_2010" xml:id="i-c234b0c1e939faf6-17" n="492c7e8b">
            <seg n="917ca31e">
              Herr talman! Jag tackar Roza Güclü Hedin för frågan.
            </seg>
            <seg n="030ee295">
              Det är egentligen ganska svårt att veta vad det beror på. Egentligen
              tror jag väl inte heller att Roza Güclü Hedin vill att jag som
              minister ska gå in och styra vad som ska göras eller inte göras.
            </seg>
            <seg n="351f39a1">
              Jag tillser bland annat att det finns bra med resurser till infrastrukturen.
              Därför har vi antagit den nationella planen. Vi har också gjort
              prioriteringar. 522 miljarder kan synas som mycket pengar, men
              bara i remissrundan – när vi frågade vad som möjligtvis skulle
              behöva göras mer – kom det genast in önskningar om att det behövdes
              minst 1 400 miljarder för de kommande tolv åren. Just därför har
              Trafikverket också ett ganska tufft prioriteringsarbete att göra.
              Vi har sagt att framför allt arbetspendling, inte minst i våra
              storstadsområden där det mesta av kollektivtrafikresandet på järnväg
              görs, är prioriterat. Godstrafiken på järnvägen när det gäller
              våra stora stråk är också prioriterad.
            </seg>
            <seg n="f1c5da3a">
              Vi har en väldigt stor mängd lågtrafikerade banor. Jag blev förvisso
              själv förvånad över hur mycket trafik det går på vissa sträckor
              som ändå sägs vara lågtrafikerade. Det där är naturligtvis också
              en kunskapsfråga, men det handlar ändå om att man måste göra en
              prioritering.
            </seg>
            <seg n="43146572">
              Jag har fått information om att det för just Västerdalsbanan
              och den bedömning som Trafikverket tidigare har gjort för en större,
              riktad underhållsåtgärd rör sig om 76 miljoner kronor. Sedan skulle
              man också behöva ha ungefär 18 miljoner kronor per år bara för
              att underhålla det här. Med tanke på den mängd tåg som går där
              just nu blir det ganska mycket pengar på varje tåg.
            </seg>
            <seg n="347cd230">
              På banan mellan Rågsveden och Malung är det i dag möjligt att
              framföra tåg i 40 kilometer i timmen. Det är naturligtvis ingen
              vidare hög hastighet; det är en rätt begränsad hastighet. Den
              finns också med i järnvägsnätsbeskrivningen, vilket man har som
              underlag när man ska söka tåglägen på banan, alltså tid och möjlighet
              för att köra.
            </seg>
            <seg n="b7cc1bc8">
              Vad jag har förstått framförs i dag inga tåg på bandelen. Det
              är heller inga tåglägen som har sökts framöver. Det är den information
              jag har. Om det dyker upp annan information – det gäller även
              det som Roza Güclü Hedin nu tar upp – är det viktigt att berörda
              parter talar med varandra, vilket Roza Güclü Hedin också var inne
              på, och tar den hänsyn som krävs.
            </seg>
            <seg n="ab7b26c0">
              När vi rent generellt och vid andra tillfällen talar om lågtrafikerade
              banor är det viktigt att förstå att om det inte har förekommit
              någon trafik, eller om det förekommer väldigt lite trafik, finns
              det processer och rutiner som man måste gå igenom innan man till
              slut stänger ned en bana helt och hållet. Det första är att underhållet
              avtar för att sedan upphöra helt. Det är då som frågan i någon
              form av samråd ställs på sin spets och Trafikverket frågar berörda
              kommuner och regioner vad de vill med banan. När man sedan nästan
              har kniven på strupen fattar man beslut. Så brukar processen se
              ut, och det brukar leda fram till någon form av god ordning.
            </seg>
            <seg n="52e9a6b4">
              När det gäller den förfrågan, och det beslut, som styrelsen nu
              har svarat på får jag meddela att jag inte har någon uppfattning
              om det, för det är information som jag faktiskt inte har.
            </seg>
          </u>
          <note type="speaker" n="d5b3637d">
            Anf. 88 ROZA GÜCLÜ HEDIN (S):
          </note>
          <u who="roza_guclu_hedin_665a1b" xml:id="i-9160231190e65d04-1" n="b433ac23">
            <seg n="c2843ceb">
              Herr talman! Det är det som är lite bekymmersamt. Jag förstår
              hur det är, och jag tycker inte att ministern ska gå in och tala
              om för Trafikverket hur det ska arbeta. Däremot kan man ha åsikter
              om prioriteringsordningen. Det har vi som politiker möjlighet
              att ha.
            </seg>
            <seg n="31dc9b9f">
              Det finns en ansökan om tågläge daterad den 26 mars 2014. Det
              avtal som Fiskarheden och Rush Rail kommit överens om har skett
              utifrån den kunskap de har om den befintliga banan. Precis som
              ministern sade handlar det om att köra i ungefär 40 kilometer
              i timmen på den sträckan, och man har sagt sig kunna köra under
              de premisserna. Men frågan behöver belysas utifrån fler aspekter.
              Det ligger i både Trafikverkets och regeringens intresse att verka
              för att de beslut vi här fattar är hållbara.
            </seg>
            <seg n="9a5e593f">
              Herr talman! Ministern har säkert vid flera tillfällen besökt
              min hemregion och Sälenområdet. Man åker gärna till Sälen under
              vinterhalvåret för att åka skidor. Man passerar Mora via Vasaloppsvägen,
              och de som åkt där vet att trafiksituationen är ansträngd. Det
              är trångt och kurvigt.
            </seg>
            <seg n="b43fd8ba">
              Fiskarheden fraktar i dag allt med lastbil. 330 000 kubikmeter
              sågat trä fraktas årligen med lastbil. Om man fick i gång banan
              skulle man kunna frakta 250 000 kubikmeter på järnväg. Det motsvarar
              6 000 kubikmeter i veckan. Det kanske inte säger så mycket, och
              det är svårt att greppa, men det skulle innebära 7 560 färre lastbilar
              årligen. Eller ännu enklare uttryckt, 180 färre lastbilar skulle
              köra på Vasaloppsvägen och genom Mora varje vecka. Det är en mycket
              viktig aspekt att komma ihåg när man gör prioriteringen från Trafikverkets
              sida. Vi borde ha och har ett intresse av att se till att allt
              vi gör genomsyras av tanken på ett hållbart samhälle.
            </seg>
            <seg n="ba1248c7">
              Det vore en vinst även för besöksnäringen, som är viktig för
              vår region, inte minst ur ett trafiksäkerhetsperspektiv. Varje
              år välter en till två lastbilar på Vasaloppsvägen. Med tanke på
              de tunga lasterna är det bara tur om ingen kommer till skada.
            </seg>
            <seg n="2eef1c97">
              Det finns anledning att fundera över ytterligare effekter om
              man ställde om från väg till järnväg. Miljöbelastningen tycker
              jag är viktig att nämna. Det handlar alltså om 7 560 färre lastbilar
              årligen. De kör ungefär 180 300 mil varje år. Om man går över
              från väg till järnväg motsvarar det en besparing på ungefär 685
              000 liter diesel.
            </seg>
            <seg n="f445aefb">
              Jag tänker fortsätta att redovisa mina siffror även om det kan
              vara lite jobbigt, för det ger en bra illustration av läget. Det
              handlar alltså om 16 fullastade tankbilar med släp per år. Vi
              kan inte förneka siffrorna, och vi kan inte blunda för verkligheten.
              Vi kommer alltid att vara beroende av lastbilstransporter, men
              om vi får välja kan vi i detta fall spara all denna mängd bilar.
              Från ett trafiksäkerhets- och miljöperspektiv, är det då inte
              relevant att fundera ett varv till om det inte vore en samhällsvinst
              att satsa på underhåll av sträckan Malungsfors–Rågsveden?
            </seg>
          </u>
          <note type="speaker" n="2107624d">
            Anf. 89 LENA OLSSON (V):
          </note>
          <u who="lena_olsson_656dbf" xml:id="i-97288d080071ec6c-0" n="1a607698">
            <seg n="1937f510">
              Herr talman! Jag tror att de flesta gånger jag deltagit i en
              debatt har det handlat om Västerdalsbanan. Jag bor utefter det
              stråket och råkar också bo en halv mil söder om Malungsfors, där
              den tilltänkta terminalen ska vara.
            </seg>
            <seg n="79d4185b">
              Ministern säger att hon inte är medveten om den ansökan som har
              gjorts och inte heller om det beslut som Trafikverket fattade
              när det gällde Västerdalsbanan, alltså att man skulle upphöra
              med underhållet. Man ville hålla banan i karantän i cirka tre
              år. Skulle det då komma någon tågoperatör som ville köra på den
              sträckan – Trafikverkets ledning trodde nog att det inte var någon
              risk, men nu blev det så – skulle beslutet i så fall omprövas.
              Det är här som både Roza och jag menar att det uppstår ett moment
              22-läge. Det spelar ingen roll hur vi gör med de beslut som nu
              har fattats, banan får ändå inte det underhåll den behöver för
              att operatören ska kunna köra på den.
            </seg>
            <seg n="588712d7">
              När man tittar på Västerdalsbanan som helhet ser man alla de
              beslut om nedläggning av persontrafiken som tagits genom åren,
              men nu handlar det om att frakta gods. Vi har en trafiksäkerhetssituation.
              Det är inte bara Vasaloppsvägen som är hårt belastad av tunga
              fordon som fraktar virke utan också väg 66 mellan Borlänge och
              Malung och vidare uppöver. Det kommer in mycket trafik också från
              Norge.
            </seg>
            <seg n="33d477cd">
              Jag hörde ministern tala om längre och tyngre bilar. Är det någonting
              som sliter ned vår väg upp till Sälen, som jag vet att ministern
              åkt många gånger, så är det den tunga trafiken. Vi brukar säga
              i mina hemtrakter att på sommaren när det regnar åker vi på högkant
              för att slippa råka ut för vattenplaning eftersom vägbanan är
              så ojämn, och när det är torrt kan vi öka nere i dalarna. Det
              är så situationen ser ut.
            </seg>
            <seg n="d7b9a964">
              Det är inte bara Fiskarhedens sågverk som expanderar – de vill
              expandera med ytterligare 50 procent – och skulle ha nytta av
              banan, utan många företag visar sitt intresse, och någonstans
              måste man börja.
            </seg>
            <seg n="2adeac01">
              När det gäller moment 22-situationen vill jag säga att jag inte
              vill ha något ministerstyre, men man måste i alla fall se till
              att följa de avtal man har med kommunerna.
            </seg>
            <seg n="513139f8">
              Ministern tog upp detta med 86 miljoner och sedan ett årligt
              underhåll. Det är Trafikverkets uträkningar. Vore det inte intressant
              med en second opinion vad gäller uträkningarna? Jag har hört många
              siffror om vad det skulle kosta att upprusta banan, och de är
              bra mycket lägre än Trafikverkets uträkningar, som slår alla rekord;
              de är hur höga som helst. Det har gjorts seriösa beräkningar som
              visar att man kan komma undan mycket billigare. En second opinion
              vore därför bra att få.
            </seg>
          </u>
          <note type="speaker" n="7e41c45f">
            Anf. 90 Statsrådet CATHARINA ELMSÄTER-SVÄRD (M):
          </note>
          <u who="catharina_elmsäter-svärd_minister_2010" xml:id="i-c234b0c1e939faf6-18" n="492c7e8b">
            <seg n="c90521de">
              Herr talman! Vad saker och ting kostar, om det är riktiga summor,
              riktiga prioriteringar och så vidare, då är idén med en second
              opinion i sak inte dum. Från regeringens sida har vi använt det
              till exempel när det gällt förslaget på nationell nivå, de 522
              miljarderna. Där har vi använt oss av Trafikanalys, och vi tar
              också hjälp av Statskontoret för att se om det som står är rimligt.
              Men det är naturligtvis på en mycket mer övergripande nivå.
            </seg>
            <seg n="7758433d">
              Tanken behöver alls inte vara fel. Den har kommit upp i andra
              sammanhang också. Här är det viktigt att Trafikverket som part
              är lyhörd i diskussionerna, för de är naturligtvis intresserade
              av att få ut så mycket infrastruktur som möjligt för pengarna.
            </seg>
            <seg n="3ba193c9">
              Naturligtvis kan och ska vi göra politiska prioriteringar. Vi
              har gjort en generell prioritering för att kunna hålla uppe arbetspendlingen
              och för våra godsstråk. De lågtrafikerade banorna känns ibland
              nedprioriterade, och i förhållande till de stora godsstråken är
              de det. Håller man sig till gods, vilket det i det här fallet
              handlar mer om, och inte försöker få in persontrafiken tycker
              jag att vi bör hitta en annan balans. Många gånger brukar debatten
              handla om hur vi ska få in mer persontrafik på de lågtrafikerade
              banorna. Då krävs egentligen andra framförandehastigheter. Men
              för godsets del tycker jag att de lågtrafikerade banorna spelar
              en stor roll.
            </seg>
            <seg n="6306c698">
              Då blir det naturligtvis viktigt för Trafikverket att göra en
              åtgärdsvalsstudie, se trafikslagsövergripande och diskutera med
              kommunen, regionen eller andra berörda om vilka transporter företag
              generellt behöver. Hur fungerar det på väg respektive järnväg
              – eller med sjöfart eller vad det nu kan tänkas vara – och vilka
              blir konsekvenserna? Det uppdraget har Trafikverket, och jag kan
              bara förutsätta att de också jobbar på det sättet för att finna
              det som är mest optimalt.
            </seg>
            <seg n="6f8cdd74">
              Man kan göra räkneexempel med lastbilar. Det är ganska bra att
              göra det ibland. Men de flesta lastbilstransporterna i Sverige
              är väloptimerade. Man kör inte mest för att det är roligt. Många
              transporter är kortare än 10 mil, och de är väldigt sällan längre
              än 30 mil. Det kanske snarare är så att man kör en bit för att
              sedan kunna lasta om till annat transportslag, beroende på vad
              det är och hur långt det ska gå. Inte alltför sällan är det fråga
              om sjöfart eller järnväg.
            </seg>
            <seg n="41ebb7e0">
              Den här frågan kanske får ett nytt omtag. Om det nu är så att
              det finns några som vill använda järnvägen och det finns förutsättningar
              för det hyser jag inget tvivel om att Trafikverket också gör de
              bedömningar som behöver göras, tar samtalen och diskuterar. Så
              vet jag att de har gjort i andra sammanhang i alla fall, och jag
              skulle bli ganska förvånad om de inte tog även sådana här diskussioner
              på allvar.
            </seg>
          </u>
          <note type="speaker" n="40d0c25e">
            Anf. 91 ROZA GÜCLÜ HEDIN (S):
          </note>
          <u who="roza_guclu_hedin_665a1b" xml:id="i-9160231190e65d04-2" n="b433ac23">
            <seg n="e81c297d">
              Herr talman! Jag glömde säga att det finns tåglägen som är sökta
              även för 2015. Det är bra att vi för en debatt om den här frågan
              för att kunna belysa de fakta vi har. Det är också bra att ministern
              tar till sig informationen. Sedan är det ministern som kan föra
              en dialog med Trafikverket.
            </seg>
            <seg n="9bf367a7">
              Jag är väldigt glad att ministern tycker att en så kallad second
              opinion inte är en dålig idé. Det tolkar som jag ett löfte – kanske.
            </seg>
            <seg n="21f20fa6">
              Det är också bra att ministern är ärlig och säger att det handlar
              om politisk prioritering och att de lågtrafikerade banorna kanske
              inte är lika högt prioriterade. Det är bra att ministern erkänner
              det men i samma andetag säger att det kanske är läge att göra
              ett omtag. Det är väldigt positivt.
            </seg>
            <seg n="162e0507">
              Dalarna är Sveriges fjärde största exportlän och tredje största
              turistlän. Vi har enorma utmaningar som kräver politiskt mod men
              också vilja. Uppfattningen och känslan som har förmedlats är att
              frågan om sträckan Rågsveden–Malungsfors är avgjord redan på förhand.
              Man har inte presenterat några seriösa förslag, och olika signaler
              har skickats ut. Det är väldigt märkligt att Trafikverkets styrelse
              i ett beslut säger att det ska upphöra i december 2014, men att
              man från Trafikverkets tjänstemannasida säger att det redan har
              upphört. Det tycker jag är väldigt olyckligt, och det är en märklig
              hantering.
            </seg>
            <seg n="9cc2ef4e">
              Jag vill att man ser till effekterna av att öppna banan för trafik
              på den här sträckan så att Fiskarheden och Rush Rail ska kunna
              genomföra sitt avtal och sina planer. Jag tror att det skulle
              vara gynnsamt. Effekterna av en sådan insats är viktiga för regionens
              tillväxt, för fler arbetstillfällen, för att fler idéer ska kunna
              utvecklas, för att besöksnäringen ska kunna gynnas och framför
              allt utifrån de miljövinster som vi kan göra. Jag förutsätter
              att ministern efter den här debatten drar sitt strå till stacken.
            </seg>
          </u>
          <note type="speaker" n="c3441b4a">
            Anf. 92 Statsrådet CATHARINA ELMSÄTER-SVÄRD (M):
          </note>
          <u who="catharina_elmsäter-svärd_minister_2010" xml:id="i-c234b0c1e939faf6-19" n="492c7e8b">
            <seg n="abad7d29">
              Herr talman! Roza Güclü Hedin nämnde att tåglägen har sökts även
              för 2015. Då utgår jag från att det har skett i processen under
              våren. Alla som velat söka tåglägen inför nästa tågperiod, alltså
              2015, har haft möjlighet att göra det. Det är väl alldeles utmärkt.
              Då visas det också om det finns ett intresse av att köra trafik
              på banan. Annars har Trafikverket ordningen att prioritera satsningar
              där vi har mycket trafik och prioritera ned där ingen vill köra.
              Det är ett bra sätt att använda pengarna.
            </seg>
            <seg n="1dccf6d5">
              Över huvud taget är väl samtalstonen med Trafikverket och parterna
              någonting som vi har haft uppe och diskuterat en hel del under
              det här året. Det finns andra lågtrafikerade banor också. Men
              på något sätt kan jag känna att det kostar pengar. Jag tolkar
              det också lite grann som att det här egentligen är en önskan om
              mer pengar, för det blir konsekvensen.
            </seg>
            <seg n="55815fbb">
              Den nationella plan med 522 miljarder som vi nu har fattat beslut
              om – det kommer snart en skrivelse till riksdagens bord också
              – kommer i första hand, som vi har föreslagit, att gälla för arbetspendlingen.
              Arbetspendling kan också ske på väg om den kan ske säkert och
              bra. Godstrafiken bör snarare ske på de järnvägar där vi inte
              ska blanda, för man får för höga hastigheter. Men de stora godstransportstråken
              på järnvägen måste hållas uppe.
            </seg>
            <seg n="b260754e">
              Vi kommer inte att klara av att lova allt till alla. Men det
              vi har sagt att vi lovar ska vi också hålla.
            </seg>
          </u>
          <note n="5e69f46d">
            Överläggningen var härmed avslutad.
          </note>
          <note n="9a0e658a">
            17 § Bordläggning
          </note>
          <note n="cf14327d">
            Följande dokument anmäldes och bordlades:
          </note>
          <note n="a1460ebd">
            18 § Anmälan om interpellation
          </note>
          <note n="7b1b3148">
            Följande interpellation hade framställts:
          </note>
          <note n="e0ec50be">
            den 12 maj
          </note>
          <note n="29fb90f6">
            Pyry Niemi
          </note>
          <note n="32bd80e2">
            19 § Kammaren åtskildes kl. 13.47.
          </note>
          <note n="05e3f3ff">
            Förhandlingarna leddes
          </note>
          <note n="64196839">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
