<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--120</head>
          <docDate when="2013-06-05">2013-06-05</docDate>
        </div>
      </front>
      <body>
        <div>
          <note n="70befddb">
            ﻿
          </note>
          <note n="9d903143">
            Riksdagens protokoll
          </note>
          <note n="bf9dc6c6">
            2013/14:120
          </note>
          <note type="date" n="03682582">
            Torsdagen den 5 juni
          </note>
          <note n="b732db3d">
            Kl. 12:00 - 18:16
          </note>
          <note n="1043bc19">
            1 § Aktuell debatt: FN:s klimatpanels senaste vetenskapliga rapport
          </note>
          <note type="speaker" n="37e4d78b">
            Anf. 1 JENS HOLM (V):
          </note>
          <u who="jens_holm_9bd66a" xml:id="i-6cd08642d5ef239f-0" n="5ae26f6b">
            <seg n="39ff8b9a">
              Herr talman! Kära åhörare och tv-tittare! I dag på internationella
              miljödagen har vi en aktuell debatt om klimatförändringarna. FN:s
              klimatpanel IPCC med världens ledande forskare inom klimatområdet
              har på uppdrag av oss politiker att ta fram det vetenskapliga
              underlaget till oss beslutsfattare om klimatförändringarna. Beslutsfattarna
              är ju bland annat vi politiker i riksdagen och regeringen.
            </seg>
            <seg n="303a4978">
              Sedan i höstas har klimatpanelen tagit fram inte mindre än tre
              tunga rapporter på klimatområdet. Dessa rapporter är de första
              rapporterna på sex år som IPCC har tagit fram.
            </seg>
            <seg n="371f430a">
              Den 27 september kom rapporten om den vetenskapliga grunden för
              klimatförändringar, den 31 mars kom rapporten om sårbarhet och
              behovet av klimatanpassning och den 14 april kom rapporten om
              möjligheter att minska utsläppen. Med anledning av dessa rapporter
              begärde Vänsterpartiet den 31 mars – direkt efter den andra rapporten
              – en aktuell debatt om IPCC:s rapport. Jag hoppas att den här
              debatten ska beröra alla tre rapporter som klimatpanelen har presenterat.
            </seg>
            <seg n="8b1090aa">
              Man kan sammanfatta klimatpanelens slutsatser med att det är
              mer bråttom än någonsin, både att minska utsläppen och att anpassa
              våra samhällen till ett förändrat klimat. Men klimatpanelen konstaterar
              också att det går att göra något. Det budskapet skickas direkt
              till oss beslutsfattare och politiker. Det är det som jag hoppas
              att den här debatten ska handla om, det vill säga läget för klimatet
              och behovet av att fatta de rätta besluten för att minska utsläppen
              och för att anpassa vårt samhälle.
            </seg>
          </u>
          <note type="speaker" n="8b998759">
            Anf. 2 Miljöminister LENA EK (C):
          </note>
          <u who="unknown" xml:id="i-9257da0d3ac560af-0" n="c49f9fa5">
            <seg n="17017305">
              Herr talman! Ärade ledamöter! Ärade åhörare! Jag vill tacka för
              att den här debatten har kommit till stånd. Precis på samma sätt
              som FN:s klimatpanel IPCC kontinuerligt behöver diskutera olika
              frågor och uppgradera sina rekommendationer behöver man också
              göra det i världens olika folkvalda regeringar och parlament.
            </seg>
            <seg n="677277b3">
              På ett sätt har gruppen av tusentals vetenskapsmän genom de senaste
              årens rapporter bekräftat det som vi redan vet, nämligen att läget
              är allvarligt. Mänskligheten gör ännu inte på långa vägar tillräckligt
              för att minska klimatpåverkan, framför allt inte när det gäller
              användning av fossila bränslen. Oavsett var man bor i världen
              märks nu effekterna: stormar, översvämningar, borrelia, som inte
              fanns i Sverige när jag gick i skolan, och fjällbjörken som sprider
              sig uppåt. Även här i Sverige ser vi effekterna.
            </seg>
            <seg n="32ed1226">
              I de fattiga länderna i världen märks detta tydligare. Vi ser
              en ökad mängd av intensiva orkaner i Nordamerika, torrare väder
              i sub-Sahara-Afrika, och nu senast såg vi översvämningar i Bosnien.
            </seg>
            <seg n="0132cf6c">
              I Sverige har kommunerna börjat anpassa sig till det som händer.
              När Falkenberg för ett par veckor sedan skulle börja bygga ett
              nytt bostadsområde var det nödvändigt med invallningar och att
              höja marknivån för 60 miljoner kronor för att klara det som man
              redan nu vet om klimateffekten.
            </seg>
            <seg n="2cbd733d">
              Vad som är nytt i årets rapport från IPCC är budskapen om att
              vi alltjämt kan vända utvecklingen, och jag vill säga det igen:
              Vi kan vända utvecklingen.
            </seg>
            <seg n="da4970ff">
              Målet om att hålla temperaturhöjningarna under två grader finns
              faktiskt inom räckhåll. Det är oerhört viktigt att ha med sig
              det i klimatförhandlingarna som precis i dagarna har ett avstämningsmöte
              i Bonn. I november samlas världens länder i Lima i Peru. Nästa
              år i Paris måste vi klubba igenom ett nytt klimatavtal för hela
              världen som ska gälla från 2020.
            </seg>
            <seg n="e5a2cf53">
              Herr talman! Sveriges roll i de oerhört viktiga internationella
              förhandlingarna ska inte underskattas. Vi tillhör de mest pådrivande
              regeringarna i världens mest pådrivande region, nämligen EU, som
              har åtagit sig att uppfylla de högsta bindande kraven bland industriländerna.
              Vi har ett mycket nära samarbete i klimatfrågorna med en rad utvecklingsländer.
              Vi får regelbundet förtroendet att leda svåra delförhandlingar
              på FN:s klimatmöten, nu senast i Warszawa där jag och min sydafrikanska
              kollega mrs Molewa ledde samtalen och förhandlingarna om långsiktiga
              skador och förluster.
            </seg>
            <seg n="f3ccfe4b">
              Vi tar täten när det gäller att gjuta liv i de finansieringsmekanismer
              som kommer på plats: investeringar i clean development mechanisms
              – snabbstartspengar, Gröna fonden – som är så viktiga för just
              de fattiga länderna.
            </seg>
            <seg n="cc6f87f4">
              Vi samlar likasinnade länder i olika processer som kompletterar
              huvudförhandlingarna. Den globala koalitionen har under två år
              arbetat med kortlivade klimatgaser. Det är en tredjedel av problematiken.
              Det finns ett internationell forskningsprojektet, New Climate
              Economy – eller Start 2-rapporten som jag har dragit i gång. Det
              pågår ett arbete med att fasa ut statliga subventioner till fossilbränslen.
            </seg>
            <seg n="71841d21">
              Jag är stolt, men det sätter ju också ett väldigt tryck på att
              Sverige tillsammans med Sydafrika ska leda de 50 kvinnliga miljöministrarna
              i vårt nätverk. Vi har faktiskt gemensamt kunnat bidra till att
              lösa upp knutar. Vi brukar träffas i korridorerna och ibland till
              och med på damtoaletten för att diskutera kniviga frågor. Allt
              detta bidrar naturligtvis till ett bättre förhandlingsklimat.
            </seg>
            <seg n="fdbf601e">
              Herr talman! Även i nationella termer är jag nöjd över det som
              vi gemensamt har åstadkommit i alliansregeringen under dessa två
              mandatperioder. Det finns mycket kvar att göra, men jag kan konstatera
              att Sveriges samlade klimatambitioner var väldigt vaga när vi
              tillträdde 2006. Det enda som S-regeringen och de två stödpartierna
              har lämnat efter sig är en bedömning – inte ett beslut – av att
              utsläppen skulle minska med 25 procent till 2020. Utbyggnaden
              av förnybar energi gick i snigelfart, och bilarna i Sverige, näst
              efter Albanien, var de mest åldersstigna och därmed också de mest
              bensinslukande. I dag finns det tydliga klimatmål, utsläppen har
              minskat och vi har en helt annan bilflotta, vilket är väldigt
              viktigt.
            </seg>
            <seg n="a414ac15">
              Herr talman! Slutligen vill jag lyfta debatten till en ideologisk
              nivå när jag kommer in på de svenska förhållandena. Det är en
              nivå som också förklarar skillnaderna mellan våra partier och
              även för framtiden för oss som bor i Sverige och vill se nya jobb,
              en landsbygd som lever och ett Sverige som samtidigt minskar utsläppen.
            </seg>
            <seg n="0e78df49">
              Vänsterpartierna, V och MP, går till val på att Sverige inte
              ska ha någon ekonomisk tillväxt. För mig är det främmande och
              nästan skrämmande. Dessa förslag hotar inte bara jobben utan hotar
              också en grön skatteväxling.
            </seg>
            <seg n="9d9113c2">
              Vi vill ha skatt och andra ekonomiska styrmedel på det som är
              miljöbelastande, men vi vill och måste också ha tillväxt. Den
              tillväxten ska ske på ett miljöriktigt sätt och med hög livskvalitet.
              Tillväxt, herr talman, betyder till exempel jobb för unga människor.
            </seg>
          </u>
          <note type="speaker" n="57a66d78">
            Anf. 3 MATILDA ERNKRANS (S):
          </note>
          <u who="matilda_ernkrans_117869" xml:id="i-50a9a98dbffcc26c-0" n="12569a4a">
            <seg n="99dc3481">
              Herr talman! I dag den 5 juni firas världsmiljödagen. Den instiftades
              1972 i samband med FN:s första miljökonferens, den som hölls i
              Helsingfors och där Olof Palme höll inledningstalet. Det var inte
              en slump att konferensen förlades just till Sverige. Inte minst
              den svenska socialdemokratin hade genom sitt arbete för internationell
              solidaritet, fattigdomsbekämpning och demokratibygge visat sitt
              engagemang för miljön. Då som nu är det alldeles uppenbart att
              de människor, de länder, de regimer som saknar respekt för människan,
              för människovärdet, inte heller har någon respekt för naturen
              och vår gemensamma miljö.
            </seg>
            <seg n="5708290c">
              För mig som socialdemokrat är miljöengagemanget enkelt. Det är
              något som träffar rakt i hjärtat av de socialdemokratiska värderingarna
              om solidaritet, rättvisa, jämlikhet och frihet. Det är en helhet,
              en ömsesidighet, en insikt om allas gemensamma beroende och att
              gemensamma utmaningar behöver gemensamma lösningar. Vad vi gör
              här och nu påverkar dagens generation och kommande generationer.
              Det påverkar en helhet, något vi gemensamt delar.
            </seg>
            <seg n="52a2b344">
              Göran Sonnevi har mycket talande uttryckt detta i en dikt:
            </seg>
            <seg n="76e40b7c">
              Nu ligger alla fakta på bordet. FN:s forskarpanel om klimatet,
              IPCC, har presenterat det största forskningsunderlag som världen
              sett om klimatförändringarna. Det ger den vetenskapliga bakgrunden,
              förändringarnas effekter och vilka åtgärder som är nödvändiga.
              Det går att beskriva den kunskap vi fått på olika sätt, och som
              feminist väljer jag ett av de mest talande. Det är nämligen de
              rikaste männen i de rikaste länderna som är de största utsläpparna,
              och det är de fattigaste kvinnorna och barnen i de fattigaste
              länderna som drabbas hårdast av konsekvenserna.
            </seg>
            <seg n="bd26880c">
              Vi, världens länder, måste ta oss samman och minska utsläppen.
              Det är på oss det beror, och det är om oss människor det handlar.
              Vi talar om hundratals miljoner människor som drivs på flykt,
              om torka som minskar skördar, om sjukdomar som sprids snabbare.
            </seg>
            <seg n="ea047c46">
              Beskedet från FN:s forskarpanel är tydligt. Det är mer än dags
              att ställa om till ett samhälle utan fossila utsläpp och utan
              klimatpåverkan. IPCC:s femte rapport har gett oss ett mer precist,
              exakt, underlag. Det gör läget allvarligare och svårare att ifrågasätta.
              Det går inte att vifta bort. Men den nuvarande svenska regeringen
              – moderater, folkpartister, kristdemokrater och centerpartister
              – viftar gärna bort det egna ansvaret. De pekar hellre på andra
              som de menar måste göra mer. Jag menar att det är förödande. Om
              alla gör som regeringen och alltid pekar på någon annan händer
              inget.
            </seg>
            <seg n="1f270f5b">
              Det forskarna i FN:s klimatpanel manar oss till, lär oss, är
              att ta ansvar för den värld som vi fått till låns. Det faktum
              att den första delrapporten i den femte klimatrapporten presenterades
              i Helsingfors ser jag som en signal och en passning till Sverige
              att ta ett större ledarskap såväl här hemma som i EU och i de
              internationella klimatförhandlingarna.
            </seg>
            <seg n="ec0372ae">
              Egentligen är det ganska enkelt. Ja, så sade Thomas Sterner i
              en TT-intervju. Sterner är professor vid Handelshögskolan i Göteborg,
              expert på ekonomiska styrmedel och en av författarna till IPCC-rapportens
              del om de politiska styrmedlen. Han sammanfattade vad som behövs
              på följande sätt: Det krävs ett rejält pris på koldioxiden, plus
              satsningar på förnyelsebar energi.
            </seg>
            <seg n="cbde1615">
              Sverige var först i världen med att införa skatt på koldioxid,
              och vi har unikt bra förutsättningar för det förnybara. Det är
              för mig uppenbart att Sverige kan och ska ta ett större ledarskap
              i EU och i de internationella klimatförhandlingarna. Det är hög
              tid att växla upp!
            </seg>
          </u>
          <note type="speaker" n="9944bb2c">
            Anf. 4 JOHAN HULTBERG (M):
          </note>
          <u who="johan_hultberg_88b600" xml:id="i-2cad5484b9b2c4bc-0" n="0ecd7fe9">
            <seg n="b84d0367">
              Herr talman! Låt mig börja med att tacka Vänsterpartiet för att
              ha tagit initiativ till dagens debatt. De senaste rapporterna
              från IPCC, FN:s klimatpanel, ger en mycket allvarlig bild av klimatförändringarnas
              effekter i dag och i framtiden. IPCC inskärper behovet av skyndsamma
              åtgärder för att snabbt få de globala utsläppen att kulminera
              och därefter kraftigt sjunka. Hoppingivande är dock att beskedet
              från panelen alltjämt är att det är möjligt att hejda temperaturökningen
              så att den inte överskrider två grader. Men tiden är knapp, och
              det är därför viktigt att Sverige liksom världens alla länder
              tar sitt ansvar och för en effektiv och resultatinriktad politik.
            </seg>
            <seg n="7f5dfb1d">
              Med tanke på hur allvarliga klimatförändringarna är ägnar vi
              alltför lite tid i denna kammare åt att diskutera hur vi bäst
              kan möta klimatutmaningen. När vi väl gör det tenderar vi ofta
              att fastna i en väldigt snäv debatt där vi snarare träter om exakta
              målsättningar än diskuterar vilka grundläggande mekanismer som
              är centrala för att nå framgång. Vi behöver vidga perspektiven
              och lyfta blicken till världen utanför Sveriges och EU:s gränser.
            </seg>
            <seg n="371245ad">
              Herr talman! Låt mig dock börja på hemmaplan. I Sverige har vi
              kommit en bra bit på väg mot Alliansens vision om ett Sverige
              utan nettoutsläpp 2050. Sedan 1970-talets oljekris har vi till
              stor del ersatt olja med kärnkraft och biobränslen. Vi har byggt
              ut infrastrukturen för fjärrvärme, och dess produktion har ökat
              med över 350 procent. Vi har lärt oss att bygga mer energieffektivt
              och att använda energi mer effektivt oavsett om det handlar om
              energi som används i industrin, i jordbruket, för att värma upp
              våra bostäder eller för att driva våra transporter.
            </seg>
            <seg n="4a31aa97">
              Andelen förnybar energi har också ökat kraftigt, från blott 15
              procent så sent som 1990 till över 50 procent i dag. Nu ser vi
              en rekordsnabb utbyggnad av den förnybara elproduktionen, först
              och främst vindkraften. Allt detta har bidragit till att Sverige
              i dag är ett mer hållbart land, ett land med lägre utsläpp men
              med ett större välstånd. Våra utsläpp i Sverige har sjunkit med
              23 procent sedan 1990 samtidigt som vår bnp har vuxit med nära
              60 procent.
            </seg>
            <seg n="0fc82579">
              Denna mycket positiva utveckling har drivits fram tack vare en
              ekonomisk tillväxt som skapat resurser för investeringar och triggat
              utvecklingen. Den positiva utvecklingen har också drivits fram
              genom att vi nationellt infört beskattning av koldioxid och inom
              EU fått på plats ett system för handel med utsläppsrätter. Därigenom
              har vi satt pris på utsläpp och dragit nytta av marknadsekonomins
              mekanismer.
            </seg>
            <seg n="924a8e42">
              Sverige har med andra ord kommit relativt långt, men klimatutmaningen
              är global. Varken Sverige eller EU kan komma ens i närheten av
              att ensamma lösa den gigantiska utmaning som klimatförändringen
              utgör. Därför måste vi fundera över hur Sverige och EU bäst kan
              bidra. Hur bör vi utforma vår politik för att inte bara minska
              utsläppen innanför våra egna geografiska gränser utan globalt?
              Jag är övertygad om att svaret är en kostnadseffektiv klimatpolitik
              med marknadsekonomiska styrmedel, en politik som omfamnar förändring
              och som erkänner att tillväxt är en förutsättning för att lösa
              klimatutmaningen.
            </seg>
            <seg n="7fc36ce5">
              Herr talman! Jag tror att vi alla vill att Sverige ska vara ett
              klimatpolitiskt föregångsland, men det är bara genom att förena
              sjunkande utsläpp med en stark ekonomisk utveckling som vi kan
              vara det. Att vara föregångsland handlar inte om att välja en
              väg som ingen annan vill ta. Att vara föregångsland handlar om
              att lysa upp en väg som fler väljer att följa. Om vi ska nå framgång
              inom EU, om vi ska nå framgång i FN:s klimatförhandlingar, ja
              då får diskussionen inte bara handla om att fördela bördor.
            </seg>
            <seg n="1326b11f">
              Därför är det oerhört viktigt att Sverige fortsatt är ett föregångsland
              som förenar sjunkande utsläpp med en stark ekonomisk utveckling.
              Så kan vi få fler länder att göra ambitiösa och bindande åtaganden
              om utsläppsminskningar.
            </seg>
            <seg n="5eb7a47d">
              Herr talman! I höstas var jag på plats på klimattoppmötet i Warszawa.
              Förhandlingarna gick som bekant trögt, men det nåddes framgång
              inom vissa områden. Bland annat lyckades, som tidigare nämnt,
              miljöminister Ek tillsammans med sin sydafrikanska kollega nå
              framgång i frågan om loss and damage, alltså hur skador och förluster
              orsakade av klimatförändringarna ska hanteras. I övrigt lämnade
              jag Warszawa med en hel del frustration över att processen, som
              ska leda fram till att världens länder i Paris nästa år undertecknar
              ett globalt avtal med bindande åtaganden om utsläppsminskningar,
              går så långsamt.
            </seg>
            <seg n="16d770b5">
              Glädjande nog kommer det nu positiva signaler från världens två
              största utsläppsländer – Kina och USA – som gör mig mer optimistisk.
              I USA tycks stormen Sandy ha fört det goda med sig att fler fått
              upp ögonen för klimatförändringarnas allvarliga konsekvenser.
              Nu tycks president Obama ha tagit initiativ till att skärpa regler
              som ska minska utsläppen från landets elkraftverk med 30 procent
              till 2030. I Kina har regionala utsläppshandelssystem införts
              som ska bana väg för ett nationellt system. Om världens två största
              utsläppsländer, som tillsammans står för över 40 procent av de
              globala utsläppen, släpper sargen och kommer ut på banan skapas
              förutsättningar för att nå framgång i såväl de internationella
              förhandlingarna som det praktiska arbetet för att sänka utsläppen.
            </seg>
            <seg n="e99d716c">
              Sverige bidrar bäst genom att ta rollen som föregångsland och
              förena sjunkande utsläpp med ekonomisk tillväxt.
            </seg>
          </u>
          <note type="speaker" n="83d1c4ba">
            Anf. 5 HELENA LEANDER (MP):
          </note>
          <u who="helena_leander_75e865" xml:id="i-60dc39226ad6634a-0" n="0f3970cc" next="i-eb9a9434968d8298-0">
            <seg n="a1941b3a">
              Herr talman! Jag är glad att vi fått tillfälle att ha den här
              debatten, då vi lyfter blicken från den inrikespolitiska klimatdebatten
              och diskuterar de lärdomar vi kan dra av IPCC:s senaste klimatrapport,
              som innehåller både hopp och förtvivlan. De två första delrapporterna,
              om det naturvetenskapliga läget och klimatförändringarnas konsekvenser,
              är dyster läsning. Klimatförändringarna är redan här, och med
              den här takten går vi mot en uppvärmning på fyra grader eller
              mer. Redan under två graders uppvärmning – den gräns som världens
              ledare lovat att hålla sig under – ser vi allvarliga risker för
              människor, inte minst i form av extremväder. Vid fyra grader kan
              delar av planeten bli obeboeliga. Men den tredje delrapporten
              bjuder på hopp. Det går att bromsa klimatförändringarna. Det som
              saknas är inte kunskapen, tekniken eller ens pengarna. Det är
              vi som väljer vilken framtid vi vill ge till barn och barnbarn.
            </seg>
            <seg n="1d33891f">
              IPCC ger inga rekommendationer, utan de ger kunskap – gör vi
              så här händer det här. Sedan är det en politisk fråga vad vi gör
              med den kunskapen. Hur stora utsläpp vi accepterar beror på hur
              stora risker vi är beredda att ta med barnens framtid. Vill vi
              till exempel ha två tredjedelars chans att klara tvågradersmålet
              får vi släppa ut ytterligare 270 miljarder ton kol det här århundradet.
              Men med dagens takt slår vi i taket om sisådär 25 år, och sedan
              får vi inte släppa ut någonting alls. Då är det slut. Vill vi
              liksom jag ha större marginaler när världens framtid står på spel
              slår vi i taket ännu tidigare. Börjar vi däremot minska utsläppen
              med en gång kan vi i stället ställa om samhället under mer ordnade
              former, en omställning som dessutom kan skapa många möjligheter.
            </seg>
            <seg n="319d2d3d">
              Utsläppen kan fås att minska på många sätt, och IPCC:s genomgång
              visar att det inte råder någon brist på politiska verktyg. Hela
              listan skulle ta upp hela talartiden, men bara för att ta ett
              intressant exempel vill jag nämna att de framhåller att skatter
              på bensin och diesel minskat utsläppen från transportsektorn i
              Europa med 50 procent. Dessa skatter har enligt IPCC dessutom
              fördelen att de i första hand träffar höginkomsttagare, medan
              låginkomsttagare betalar en mindre andel sett till sin inkomst.
            </seg>
            <seg n="f2d931f2">
              IPCC visar att tvågradersmålet i högsta grad är möjligt att nå
              och faktiskt inte ens är så förfärligt dyrt. Med en kostnadseffektiv
              klimatpolitik minskar tillväxten med 0,06 procentenheter fram
              till 2100 jämfört med om vi inte hade gjort någonting. Det innebär
              att de som lever då bara beräknas bli 5,2 gånger rikare än vi
              i stället för 5,5 gånger rikare som de hade blivit annars, om
              klimatförändringarna inte hade funnits och vi följaktligen inte
              behövt göra någonting åt dem. Men klimatförändringarna finns och
              kan bli riktigt kostsamma, så 5,5 gånger rikare hade de inte blivit
              i vilket fall som helst. Hur hårt klimatförändringarna kan slå
              mot ekonomin har IPCC inte ens lyckats räkna på, men det är oerhörda
              summor som ligger i vågskålen.
            </seg>
            <seg n="6ce35a58">
              0,06 procentenheters lägre tillväxt känns som ett rätt rimligt
              pris för att undvika att delar av planeten blir obeboeliga. Är
              man tillväxtfientlig då? Varsågod i så fall! Och även om vi av
              olika skäl inte skulle kunna eller vilja välja de allra billigaste
              lösningarna – kanske för att de för med sig negativa effekter
              på andra områden – ska det jämföras med kostnaderna för att skjuta
              upp åtgärderna eller ännu värre att inte göra något alls. Det
              bästa vi kan göra är att agera och göra det nu.
            </seg>
            <seg n="f32cbf49">
              Hur mycket varje land måste göra beror på hur vi ser på rättvisa.
              Rika länder har i allmänhet högre utsläpp än fattiga. Även om
              Sverige ligger rätt bra till för att vara så rikt, eftersom vi
              har goda förutsättningar för förnybar energi och var tidigt ute
              med klimatpolitik, är våra utsläpp fortfarande ohållbart höga.
              Vi som byggt upp vårt välstånd genom att fylla atmosfären med
              koldioxid kan knappast peka finger åt länder som nu vill göra
              samma resa som vi en gång gjorde och vars utsläpp dessutom till
              stor del kommer från tillverkningen av de prylar som vi efterfrågar.
              Vi har ett ansvar att både minska våra egna utsläpp och stötta
              fattiga länder med mer pengar och teknik för en klimatsmartare
              tillväxt.
            </seg>
            <seg n="f698a701">
              Att Sverige ska ta sin del av ansvaret handlar inte bara om att
              det är det enda moraliskt riktiga, utan också om att det är vår
              bästa chans att bidra till ett starkt globalt klimatavtal. Vi
              kan inte bara åka i väg på klimatkonferenser och peka på USA och
              Kina och säga: Lös det här och ring när ni är klara!
            </seg>
            <seg n="6e31edef">
              Just nu ser det visserligen mer hoppfullt ut än på länge, då
              både USA och Kina de senaste dagarna kommit med nya utfästelser
              på klimatområdet. Men det är ingen anledning för Sverige att luta
              sig tillbaka. Tvärtom ska vi ta vara på den positiva energi som
              USA:s och Kinas utspel kan ge till de internationella klimatförhandlingarna.
              Nu kan vi äntligen vända spelplanen från ett läge där alla skyller
              på alla och väntar på att någon annan ska ta första steget till
              ett läge där alla länder ser möjligheterna i den gröna omställningen
              och inspirerar varandra genom att gå före och visa att det går.
            </seg>
            <seg n="ac443037">
              Svårigheterna i klimatpolitiken ligger trots allt inte i vad
              som är fysiskt, tekniskt eller ens ekonomiskt möjligt utan i vad
              som är politiskt möjligt. Och politiken bestämmer vi. Hur den
              mer konkret kan utformas hoppas jag kunna återkomma till i nästa
              inlägg.
            </seg>
          </u>
          <note n="8b374da7">
            Anf. 6 ANITA BRODÉN (FP):
          </note>
          <u who="helena_leander_75e865" xml:id="i-eb9a9434968d8298-0" n="0f3970cc" prev="i-60dc39226ad6634a-0">
            <seg n="b32823de">
              Herr talman! Mänskligheten står inför globala utmaningar som
              klimatförändringarna, utarmningen av den biologiska mångfalden,
              bristen på rent vatten och spridningen av kemikalier. Alla dessa
              utmaningar hänger ihop, vilket inte minst blir tydligt när man
              läser utvärderingarna från FN:s klimatpanel, IPCC.
            </seg>
            <seg n="f968333a">
              Den samlade forskarvärldens budskap är tydligt. Klimateffekter
              syns redan över hela världen, vilket miljöministern i dag har
              påmint oss om. Människor drabbas av torka, orkaner och översvämningar.
              Arter flyttar och ekosystem förändras. Livsmedelsproduktionen,
              vattenkvaliteten och tillgången på vatten påverkas. Hälsoeffekter
              för människor blir också en följd. Det krävs därför, herr talman,
              en miljö- och klimatpolitik byggd på globalt samarbete, kunskap,
              nya idéer, ny teknik och tydliga styrmedel.
            </seg>
            <seg n="6c68a5d9">
              Det krävs en energipolitik som förhindrar den fossila användningen,
              inte ökar den. Att som nu sker öka såväl import som utvinning
              av olja, gas och kol för EU:s del är förkastligt. Vi ska i stället
              fortsätta att stadigt bygga ut våra förnybara resurser, forska,
              utveckla och effektivisera.
            </seg>
            <seg n="0cc272eb">
              I vårt långsiktiga arbete in i en värld där förnybara energikällor
              utgör lejonparten kommer dock kärnkraften att behöva utgöra en
              viktig brygga från det fossila samhället. Att som Miljöpartiet
              föreslå en snabbavveckling av två kärnkraftverk under mandatperioden
              är därför ur klimatsynpunkt mycket allvarligt.
            </seg>
            <seg n="be3988ee">
              Herr talman! Det som gagnar klimatet är att arbeta med att fasa
              ut fossilsubventionerna och arbeta pådrivande i EU och internationellt
              för att uppnå acceptans för ambitiösa mål, inte att vilja lämna
              EU-samarbetet eller satsa på en politik som genererar mer fossil
              användning.
            </seg>
            <seg n="495efa74">
              Folkpartiet och regeringen har en hög ambition för det internationella
              samarbetet i klimatfrågorna, där EU för oss är oerhört viktigt.
            </seg>
            <seg n="5bc00dcd">
              Vi räknar också med kraftfulla åtgärder kring de förslag som
              rör hållbar markanvändning och vatten som Miljömålsberedningen
              beslutade om i går och som i dagarna kommer att levereras till
              regeringen. Förvaltning av våra naturresurser har bäring på klimatet.
            </seg>
            <seg n="9ba7e727">
              Därför arbetar vi för en fortsatt samhällsplanering med hänsyn
              tagen till hållbarhet. Vi tror på forskning, utveckling och grön
              teknik, vilket vi med all önskvärd tydlighet visat under våra
              regeringsår. I Sverige arbetar nu till exempel ett trettiotal
              myndigheter med förebyggande åtgärder, ökad kunskap och beredskap
              för klimateffekter.
            </seg>
            <seg n="30cb1c3d">
              Herr talman! Folkpartiet anser inte att tillväxt är fult, tvärtom.
              Tillväxt lyfter varje år miljoner människor ur fattigdom och ger
              allt fler tillgång till social trygghet, utbildning och hälsa.
              Men klimatförändringar, miljöförstöring och det faktum att resurser
              kommer att ta slut sätter ändå gränser. Energi och resurser måste
              därför användas smartare utan att förstöra miljön. Tillväxt behövs.
              Men den måste bli mindre resurskrävande, mer hållbar och skapa
              mindre mängd avfall.
            </seg>
            <seg n="e59321b1">
              Herr talman! Klimatförändringarna är som redan nämnts vår generations
              största miljöhot. För att utsläppen ska minskas i tillräcklig
              omfattning för att stävja jordens medeltemperatur krävs därför
              internationella överenskommelser som inkluderar länder med stora
              utsläpp som USA och Kina. Under den senaste tiden har vi fått
              besked om att det rör sig i positiv riktning. Det är viktigt att
              vi driver på för höga ambitioner i EU:s klimat- och energipolitik
              och att åtgärderna utformas på ett sätt som bidrar till att största
              möjliga utsläppsminskning sker för varje investerad krona.
            </seg>
            <seg n="c1890f0d">
              Herr talman! Vi bedömer därför att EU-kommissionens förslag om
              40 procent utsläppsminskning inom EU till 2030 ligger på den kostnadseffektiva
              banan för att lyckas bidra till det långsiktiga målet att hålla
              den globala medeltemperaturökningen under två grader. Därutöver
              är vi givetvis öppna för ytterligare minskning. Det handlar om
              utsläppsminskning som kan ske på EU-nivå i form av internationella
              krediter.
            </seg>
            <seg n="5f271dbd">
              Vi håller inte med om att det är att smita från vårt ansvar.
              Tvärtom, när vi bidrar till klimatinvesteringar också i andra
              länder får det positiva effekter på global nivå. Då blir klimatnyttan
              större för varje satsad krona.
            </seg>
          </u>
          <note type="speaker" n="4cb4f7fc">
            Anf. 7 JOSEF FRANSSON (SD):
          </note>
          <u who="josef_fransson_b32cdd" xml:id="i-26bb6c136738db0e-0" n="b906c848">
            <seg n="e4ae8896">
              Herr talman, tv-tittare och åhörare! I dag ska vi debattera IPCC:s
              senaste rapportsläpp AR 5. Denna debatt hamnade, på gott och ont,
              bara fyra dagar före en betänkandedebatt om klimatpolitiken, så
              jag tänker spara sakpolitiken till på måndag. I dag tänker jag
              i stället uppehålla mig kring en svensk klimatforskare som på
              senare tid väckt stor uppmärksamhet runt om i världen.
            </seg>
            <seg n="4ad41581">
              Han är Sveriges internationellt mest kände klimatforskare med
              fler än 200 vetenskapliga publikationer och ett otal priser och
              utmärkelser att luta sig mot. Redan 1959 tog han en filosofie
              magisterexamen i Uppsala och fortsatte sedan sina studier på Helsingforss
              universitet, där han införskaffade den på den tiden mycket fina
              titeln filosofie licentiat.
            </seg>
            <seg n="030d971e">
              Senare var han under många år verksam på European Centre for
              Medium-Range Weather Forecasts, 1976–1981 som biträdande chef
              och forskningschef och senare 1982–1990 som chef. År 1991–2000
              var han föreståndare för Max Planck-institutet för meteorologi
              i Hamburg, där han också har titeln professor i dynamisk meteorologi.
              Sedan 2000 är han professor vid University of Reading, och hans
              forskningsområde innefattar bland annat atmosfärmodellering.
            </seg>
            <seg n="6f5c08bc">
              Som ni förstår vid det här laget är det en riktig tungviktare
              jag talar om, men trots det är det nog inte så hemskt många i
              Sverige som vet vem han är. Hans namn är Lennart Bengtsson. År
              1993 valdes Bengtsson för övrigt in som ledamot av Kungliga Vetenskapsakademien.
              År 2007 tilldelades han Rossbypriset, som är en utmärkelse som
              tilldelas framstående forskare för betydelsefulla vetenskapliga
              insatser inom nordisk geofysik, och 2009 fick han titeln hedersdoktor
              vid Uppsala universitet. Sedan har han dessutom hunnit vara chef
              för jordvetenskaperna på rymdforskningsinstitutet ISSI i Bern.
              När en klimatforskare av sådan dignitet har någonting att säga
              kan det finnas anledning att spetsa öronen.
            </seg>
            <seg n="f4a97dae">
              Herr talman! Bengtsson lät sig i början av april i år intervjuas
              av tidningen Dagens Industri i DI Agenda. Jag tänkte läsa upp
              lite grann av vad han sade. Det är viktiga grejer i debatten.
              Hans ord bör till och med rimligen väga ganska tungt i denna debatt.
            </seg>
            <seg n="993e32ad">
              Jag citerar: Att jordens klimat långsamt blir varmare är ett
              faktum, liksom den likaledes långsamma havsstigningen på cirka
              3 millimeter per år. Sedan slutet på 1800-talet har jordens temperatur
              dock bara ökat med omkring 0,8 grader, trots en markant ökning
              av växthusgaserna. Temperaturökningen har skett i en oregelbunden
              takt med bland annat en period av obetydlig uppvärmning under
              de senaste 16 åren. Under denna tid har heller ingen uppvärmning
              av havsytan skett.
            </seg>
            <seg n="6ebd220e">
              Den långsiktiga klimatkänsligheten kan på grund av begränsningarna
              i dagens klimatmodeller inte bestämmas tillfredsställande, men
              baserat på observerade data är den genomgående betydligt lägre
              än de värden på upp till 4 grader som förekommit i media.
            </seg>
            <seg n="bb756f0c">
              De extrema väderhändelser som nästan dagligen rapporteras i media
              har heller inte blivit värre, vilket övertygande kan visas genom
              statistik över tropiska stormar, tornados och diverse lokala översvämningskatastrofer.
            </seg>
            <seg n="ba94a456">
              Det föreligger enligt min uppfattning en obehaglig tendens, inte
              minst hos media men även av vissa företrädare inom IPCC att överdriva
              väderfenomenen och skapa en atmosfär av upphetsning hos allmänheten
              i syfte att få stöd för drastiska åtgärder för att minska växthusgasutsläppen.
            </seg>
            <seg n="da7c91c3">
              Jag fortsätter med lite citat.
            </seg>
            <seg n="cb0f43b8">
              Här är det de vetenskapliga resultaten som först får ge vika,
              om de inte råkar vara dramatiska nog. Faktiskt är AR5 mindre dramatisk
              än IPCC:s tidigare rapporter, då den tonat ner både klimatkänsligheten
              och extrema väderhändelser.
            </seg>
            <seg n="e7785946">
              Man kan inte genomföra gigantiska investeringar baserade på hypoteser
              och lösa modellsimuleringar som inte ens har validerats mot observerade
              data.
            </seg>
            <seg n="4e2385b4">
              De begränsade valideringar som gjorts indikerar dessutom att
              modellerna allmänt överdriver den globala uppvärmningen. Det finns
              ingen möjlighet att förutse framtiden på en tidskala av 50–100
              år.
            </seg>
            <seg n="ac6fd98a">
              Det finns inga radikalkurer för att minska växthusgaserna, utan
              vad som krävs är ett långsiktigt tålmodigt arbete. Det är ingen
              panik med jordens klimat, det är mycket viktigare att ta tid på
              sig och genomföra åtgärder genomtänkt.
            </seg>
            <seg n="90796906">
              Den obetydliga uppvärmning vi hittills haft är harmlös, men helt
              klart kan problem mot senare hälften av detta sekel inte uteslutas,
              och det är nödvändigt att världen utvecklar mer effektiva metoder
              att producera och använda energi.
            </seg>
            <seg n="c25b3207">
              Emellertid, hur man än ser på saken så har 25 års klimatpolitik
              hittills varit ett magnifikt misslyckande. Växthusgaserna har
              fortsatt att öka i allt snabbare takt trots kolossalt kostsamma
              satsningar.
            </seg>
            <seg n="cdb83e73">
              I stället för att satsa krafterna på långsiktiga hållbara insatser
              på ett brett forskningsprogram, så har resurserna plottrats bort
              på politiskt ytliga åtgärder. Till exempel gigantiska satsningar
              på vindkraft som knappast kommer att bidra nämnvärt till att minska
              koldioxidutsläppen, snarare motsatsen, eftersom baskraft inte
              kan undvaras.
            </seg>
            <seg n="a709e9ff">
              Slutorden från Lennart Bengtsson kan inte understrykas nog: Vad
              vi behöver är fler ingenjörer och färre miljöaktivister. Det råkar
              sammanfalla väldigt väl även med mina slutsatser.
            </seg>
          </u>
          <note type="speaker" n="11adf137">
            Anf. 8 JENS HOLM (V):
          </note>
          <u who="jens_holm_9bd66a" xml:id="i-6cd08642d5ef239f-1" n="5ae26f6b">
            <seg n="e8156712">
              Herr talman! Jag måste säga att det senaste anförandet skakade
              om mig rätt mycket. När vi har hundratals av världens absolut
              mest ledande forskare på området väljer Sverigedemokraternas Josef
              Fransson att klamra sig fast vid en forskare som påstår motsatsen
              och säger att det inte går att förutsäga klimatförändringarna.
              Jag tror att det var så Josef Fransson sade. Det klara entydiga
              budskapet från IPCC:s olika rapporter är det motsatta.
            </seg>
            <seg n="50fdc810">
              Uppenbarligen är detta Sverigedemokraternas politik. De tror
              inte på klimatförändringen, och de vill inte göra någonting åt
              den. Jag tycker att det är bra om alla som följer debatten känner
              till det.
            </seg>
            <seg n="e4be1285">
              Jag ser däremot att FN:s klimatforskare talar direkt till oss.
              De säger att det är bråttom. De säger att man måste handla. Vi
              i Vänsterpartiet vill ta vårt ansvar. Det är därför vi har lagt
              fram vad jag tror är de mest ambitiösa klimatmålen av alla partiers.
              Vi vill att utsläppen ska minska med minst 52 procent här i Sverige.
              Vi ska ned under 40 miljoner ton till 2020. Vi har en hel klimatinvesteringsbudget
              med omfattande utbyggnad av förnybar energi, kollektivtrafik och
              omställning i våra kommuner och landsting.
            </seg>
            <seg n="195cee61">
              Vi vill ha ett nytt additionellt klimatbistånd. Vi var det första
              partiet som lade fram konkreta förslag på hur köttkonsumtionen
              ska kunna minskas både för djurens och för klimatets skull.
            </seg>
            <seg n="e59bf6ef">
              Vi vill använda de ekonomiska styrmedel som bevisligen fungerar.
              Jag är glad att miljöministern och flera andra har tagit upp så
              kallade miljöskatter. Men jag förvånas över att regeringen inte
              använder styrmedlen. Man har sänkt till exempel koldioxidskatten
              för fjärrvärme i ett läge då man borde höja koldioxidskatten.
              Vi i Vänsterpartiet tycker att det behövs en skatt på flygandet
              så att flygandet kan gå ned och utsläppen kan minska.
            </seg>
            <seg n="3aba083d">
              Vi behöver höja trängselavgifterna, och vi behöver skatter på
              långa långtradartransporter – inte för att vi tycker att det är
              kul med skatter, men för att vi måste göra någonting för att skyndsamt
              få ned utsläppen. Genom skatterna drar vi också in viktiga pengar
              till omställningsarbetet.
            </seg>
            <seg n="c022eeb1">
              Jag är besviken på regeringens arbete på många områden. Ta till
              exempel det omfattande arbetet med Färdplan 2050 – förslaget om
              nollutsläpp till 2050. Naturvårdsverket och andra myndigheter
              har arbetat idogt och tog fram en ambitiös plan, som jag visserligen
              har en del synpunkter på, i december 2012. Och vad gör regeringen
              då? Man väntar, man väntar och man väntar och sedan – för några
              veckor sedan – kom förslaget: en ny utredning.
            </seg>
            <seg n="c6b2f03b">
              Lena Ek och alla andra i de borgerliga partierna! Det är inte
              fler utredningar vi behöver. Vi behöver handling för att rädda
              klimatet.
            </seg>
            <seg n="f47186e1">
              Jag är glad att miljöministern nämnde katastroflarmen från Balkan.
              Det är fruktansvärt att se vad som händer där. Tiotals människor
              har mist livet, och tusentals måste lämna sina hus och hem. För
              några månader sedan kom det likartade katastroflarm från Storbritannien.
              Vi vet att skördarna i Kalifornien håller på att torka ut helt
              och hållet på grund av det extrema väder som råder där. Och detta
              är ärligt talat ingenting om vi tittar på det som händer i Bangladesh
              och i södra Indien eller på ökenutbredningen i Botswana – alltså
              hur utvecklingsländerna drabbas av klimatförändringen.
            </seg>
            <seg n="6661ba7c">
              I detta läge, Lena Ek, är jag djupt besviken på att regeringen
              inte ens kan anslå de 300 miljoner kronorna till FN:s nya klimatfond
              i år, som ni tidigare har lovat att ni ska göra.
            </seg>
            <seg n="b8e39626">
              Jag är orolig för de extrema väder som kommer att drabba oss
              här i Sverige. Vi behöver klimatanpassa våra samhällen. Jag vill
              fråga miljöministern: Vad är strategin för att anpassa Sverige
              till ett förändrat klimat?
            </seg>
            <seg n="e626da6c">
              Lena Ek! Har vi över huvud taget en nationell plan för klimatanpassning?
              Jag menar inte de regionala planer som finns, utan en nationell
              plan. Har vi en enskild myndighet som har ansvaret för klimatanpassningen
              i Sverige? Det skulle jag gärna vilja ha svar på.
            </seg>
            <seg n="fb61c40f">
              Som Johan Hultberg från Moderaterna sade var vi flera som var
              på det stora klimattoppmötet i Warszawa i fjol. Där fanns också
              Filippinernas chefsförhandlare Naderev Yeb Saño. Vi vet att han
              hungerstrejkade under hela toppmötet, för han och andra företrädare
              för utvecklingsländerna var djupt besvikna på att vi i den rika
              världen inte har tagit vårt klimatansvar. Yeb Saño sade så här
              i ett av sina anföranden: Om inte vi – vem? Om inte nu – när?
              Om inte här – var?
            </seg>
            <seg n="5d8073fe">
              Kära meddebattörer, åhörare och tv-tittare! Det är oss han talar
              till. Vi måste göra mer för att rädda denna fantastiska planet
              som vi lever på – den som vi kallar för jorden, Tellus och vårt
              hem.
            </seg>
          </u>
          <note type="speaker" n="0331af92">
            Anf. 9 IRENE OSKARSSON (KD):
          </note>
          <u who="christina_oskarsson_9f59a4" xml:id="i-6fd248d6a7b8801f-0" n="d17b945c">
            <seg n="db20e19e">
              Herr talman! Vårt klimat, vår miljö och vårt livsrum – det är
              en oerhört angelägen debatt vi har i kammaren i dag. Jag måste
              börja med att instämma i den inledning Jens Holm hade. Sedan kanske
              vi inte delar så mycket, men inledningen delar jag verkligen.
            </seg>
            <seg n="50f0a38d">
              När närmare ett tusental av världens ledande forskare går igenom
              allt material som står till buds och presenterar väl genomarbetade
              rapporter, som dessutom sedan tvättas av närvarande politiker
              för att man ska hitta ett språkbruk som alla kan ställa upp på
              – då är det allvar. Då är det oerhört centralt och viktigt att
              vi tar vår del i diskussionen på ett mycket seriöst sätt.
            </seg>
            <seg n="9decde83">
              Jag brukar också säga så här: Om de ändå hade fel – så glad jag
              skulle vara att vi har gjort allt de sade! Om vi arbetar i den
              riktning som IPCC nu har lagt fast kommer vi att agera mycket
              smartare med de resurser som står till buds. Vi kommer att bygga
              ett samhälle och fortsätta att bygga ett samhälle där människor
              blir mer delaktiga och får en bättre livsmiljö. Vi har alltså
              använt allt på ett betydligt bättre sätt.
            </seg>
            <seg n="ac4b974d">
              Dess värre, herr talman, tror jag inte att de har fel. Jag tror
              också att det är oerhört centralt att Sverige har den roll som
              Sverige har haft under många år i detta arbete. Jag kan för sommarläsning
              rekommendera en liten biografi – en självbeskrivning som heter
              Att kyssa ett träd . Mannen bakom den var med och jobbade intensivt
              med Helsingforsskonferensen. Han är nog i dag mer känd som deckarförfattare
              för många av oss: Jan Mårtenson. I boken ger ha oerhört bra beskrivningar
              av det första arbetet här i Helsingfors.
            </seg>
            <seg n="04ff6eae">
              Det vi nu har att göra – och som Sverige och vår miljöminister
              gör – är att ta ledartröjan i de diskussioner och de samtal som
              förs för att övertyga om vikten av att bidra i processen. Sverige
              har visat och visar att det är möjligt att ställa om ett samhälle.
              Det är vår målsättning att bli totalt fossiloberoende. Dit ska
              vi nå. Men då krävs det att vi på nationell nivå värnar arbetet,
              att vi ger förutsättningar för teknikutveckling och forskning
              och att vi värdesätter de entreprenörer som skapar nya idéer och
              ger ny kunskap.
            </seg>
            <seg n="ecddc54c">
              Det krävs också att vi använder våra internationella kontakter
              och vårt biståndsarbete på ett mycket effektivt sätt så att det
              kommer människor till del i form av ökad kunskap och kompetens.
              Utbildning är kanske den allra viktigaste vägen till att förändra
              detta.
            </seg>
            <seg n="60e34fc5">
              Vi är flera som har haft möjlighet att vara med på något av dessa
              toppmöten. För min del kommer jag aldrig att glömma den kvinnliga
              kollega som beskrev följande: Jag gick in i det här politiska
              arbetet därför att två av mina barn är döda.
            </seg>
            <seg n="fe617cd5">
              Jag ställde frågan: Varför då? Hon svarade: De dog när jag lagade
              mat. Dum som jag var ställde jag följdfrågan: Hur då? Hon hade
              eldat på ett sådant sätt att barnen förgiftades av det de andades
              in när hon lagade maten.
            </seg>
            <seg n="e71869de">
              Kära kolleger! Låt oss konstatera att med sådana berättelser,
              som alla vi som rört oss i det här arbetet säkert har mött, måste
              vår ambition vara att driva på. Vi har ett moraliskt ansvar för
              att se till att världen kan försörja sig på ett hållbart och säkert
              sätt.
            </seg>
            <seg n="f3771cff">
              Sverige har gått före och ska fortsätta att gå före i resurseffektivisering
              och i att visa att det går att med till exempel CO2-beskattning
              driva på forskning och utveckling så att vi kan använda andra
              drivmedel i de fordon vi behöver, även flyg. Det måste vi vara
              med och jobba vidare på.
            </seg>
            <seg n="a4506c76">
              Sverige har en utmaning att ta till sig rapporterna och jobba
              med dem. Jag är glad att jag i dag kan säga att det är detta alliansregeringen
              gör. Med miljöministern i spetsen jobbar vi oerhört intensivt
              för att se till att vi tar ansvar för de utvecklingsmöjligheter
              som står till buds och att vi leder samtal för att lösa upp knutar.
            </seg>
            <seg n="8829d89c">
              Jag är glad över att vi har en portalparagraf – jag tror att
              Anita Brodén berörde den – när vi jobbar med våra miljömål. Den
              talar om för oss att vi inte kan exportera våra miljöproblem.
              Vi måste ta hand om det vi har här, och vi måste ta hand om det
              som händer där, för vi vill ha en fri handel.
            </seg>
            <seg n="20048cd6">
              Vi måste exportera vår kunskap och kompetens och se till att
              ge resurser i form av stöd och utvecklingspengar till dem som
              behöver det allra mest.
            </seg>
          </u>
          <note type="speaker" n="33c8b24c">
            Anf. 10 Miljöminister LENA EK (C):
          </note>
          <u who="unknown" xml:id="i-9257da0d3ac560af-1" n="c49f9fa5">
            <seg n="c9ff9053">
              Herr talman! Ärade ledamöter! Ärade åhörare! Klimatsituationen
              är oerhört allvarlig. IPCC:s över 3 000 aktiva forskare från världens
              alla länder har med sina stora forskargrupper bakom sig beskrivit
              var vi står, vad som kan hända och vad som redan nu händer i världens
              olika länder.
            </seg>
            <seg n="bed6f8d2">
              Om vi tittar på de utsläpp som kommer tycker jag att det är viktigt
              att se var Sverige står i förhållande till andra länder i världen,
              eftersom denna debatt ska handla mycket om de internationella
              förhållandena. Man skulle kunna säga att om världens utsläpp är
              en meter är EU:s utsläpp en decimeter och Sveriges utsläpp en
              millimeter. Det är proportionerna.
            </seg>
            <seg n="80f6b3a6">
              Har Sverige ett ansvar? Ja, vi har ett väldigt stort ansvar,
              inte på grund av att vi är ett av världens största utsläppsländer
              utan på grund av att vi har möjlighet att visa hur man gör för
              att bekämpa fattigdom, skapa jobb och samtidigt klara miljö- och
              klimatutmaningar.
            </seg>
            <seg n="9461c068">
              Vi har ett ansvar – det traditionella svenska ansvaret – för
              att bidra i förhandlingar; Sverige har en medlande och mäklande
              roll. Vi har ett ansvar för att se till att EU tillsammans sätter
              upp bra klimatmål och att EU som region i världen går före och
              visar. Det är vårt stora ansvar.
            </seg>
            <seg n="56108479">
              Sedan ska vi inte glömma att klimatutsläpp i Sverige också bidrar
              till dålig luftkvalitet. Glöm inte, alla ni åhörare, att det är
              tjugo gånger fler människor som dör i förtid i Sverige på grund
              av dålig luftkvalitet än som tragiskt dör i förtid till följd
              av bilolyckor – tjugo gånger fler. Vi har därför ett ansvar också
              i Sverige och för svenskar, men när det gäller klimatfrågan har
              vi framför allt ett gigantiskt internationellt ansvar.
            </seg>
            <seg n="1c4dc3cd">
              Hur ser det då ut i Sverige? Hur går vi före? Jo, vi visar att
              sedan vi började mäta ordentligt 1990 och fram till nu har Sverige
              sänkt sina utsläpp med 23 procent. Det går ned, förra året med
              3 procent.
            </seg>
            <seg n="2dafe226">
              Man kan se att det finns två faser i detta: Före alliansregeringen
              var det nästan inga sänkningar, men efter alliansregeringen är
              det en tydlig kurva nedåt. Ni som har datorer eller telefoner
              framför er, titta gärna på Naturvårdsverkets statistik! Då ser
              ni den kurvan – 23 procent.
            </seg>
            <seg n="ed3b5246">
              Samtidigt har tillväxten gått upp med över 60 procent. Vad är
              då tillväxt? Tillväxt är bättre hälsa, jobb för unga människor
              och fler läkare och lärare. Därför är tillväxten väldigt viktig.
              Jag tycker att Socialdemokraterna borde tala om hur de tänker
              fortsätta denna utveckling om de får chansen, med vilka och hur
              det ska se ut. Jag tycker att tillväxten har en väldigt viktig
              roll i detta sammanhang.
            </seg>
            <seg n="5e005433">
              Men vi är inte nöjda med detta. Vi ser att vi fortfarande kan
              sänka svenska utsläpp. Vi går vidare.
            </seg>
            <seg n="43aa9145">
              Jens Holm raljerade över att vi har tillsatt SLU:s rektor Lisa
              Sennerby Forsse som utredare för att se hur vi efter 2020 – vägen
              dit har vi kartlagd – ska nå vårt nollmål i Sverige till 2050.
              Detta är viktigt för alla människor i vårt land. Jens Holm var
              själv väldigt kritisk mot det material som kom fram.
            </seg>
            <seg n="fa394b02">
              Vi har nästan världens tuffaste klimatmål – det finns enstaka
              andra länder också. Vi ska ha en minskning på 40 procent till
              2020, vi ska ha en fossiloberoende fordonsflotta till 2030 och
              vi ska vara klimatneutrala i Sverige till 2050. Det är klart att
              vi måste titta på hur det ska gå till mellan 2020 och 2050. Det
              tror jag att de flesta som lyssnar också tycker, för det berör
              deras vardag varje dag.
            </seg>
          </u>
          <note type="speaker" n="441506a6">
            Anf. 11 MATILDA ERNKRANS (S):
          </note>
          <u who="matilda_ernkrans_117869" xml:id="i-50a9a98dbffcc26c-1" n="12569a4a">
            <seg n="a42519a8">
              Herr talman! Sverigedemokraterna bevisar återigen att man är
              ett högerparti i dess sämsta mening, långt ifrån socialdemokratins
              grundläggande värderingar om solidaritet, rättvisa, frihet och
              jämlikhet.
            </seg>
            <seg n="e417fa3e">
              Jag är mycket glad över att min partiordförande Stefan Löfven
              varit mycket tydlig med att vi aldrig kommer att sätta oss i en
              regering som är beroende av Sverigedemokraterna. Vi har gett besked,
              till skillnad från dagens statsminister och moderatledare Fredrik
              Reinfeldt.
            </seg>
            <seg n="226404ae">
              Herr talman! För att återgå till det debatten borde handla om
              har den nuvarande svenska regeringen på allvar haft möjlighet
              att påverka det som de själva ofta säger är viktigt: andra länders
              utsläpp. Miljöminister Lena Ek tog upp det i sitt anförande.
            </seg>
            <seg n="e42d2d5e">
              Nu i höstas satt den svenska regeringens representant med vid
              EU:s förhandlingsbord när det hände. Men han eller hon satt tyst,
              sade inget och kunde inget säga. Anledningen till detta var att
              papperet med förhandlingsmandatet från regeringen var tomt och
              innehållslöst. Partierna i den svenska regeringen hade inte kunnat
              komma överens.
            </seg>
            <seg n="d26c4f1c">
              När EU skulle diskutera vilket förhandlingsbud EU skulle och
              ska lägga i de stora och slutliga internationella klimatförhandlingarna
              – en resa som pågår och som avslutas i Paris 2015 – och när andra
              länder var aktiva för en ambitiösare klimatpolitik för EU satt
              Sverige tyst.
            </seg>
            <seg n="aeb5b44c">
              Jag tror att Centern och Lena Ek säkert ville sälla sig till
              de länder som ville gå längre och låta EU vara pådrivare. Men
              Moderaterna, kan vi tro, såg uppenbarligen annorlunda på det –
              kortsiktigt och utan ambitioner. Resultatet av regeringens tystnad
              i denna förhandling var en svagare position som gynnade länder
              som Polen och andra bromsklossar.
            </seg>
            <seg n="fef8de7d">
              EU står inför det kanske viktigaste beslutet i vår livstid för
              att rädda förutsättningarna för den mänskliga civilisationen som
              vi känner den. EU har en nyckelroll i de internationella förhandlingarna
              och kan vara nyckeln till det lås som USA och Kina sitter fast
              i. Därför är EU:s förhandlingsbud viktigt. Den nuvarande svenska
              regeringen hade en chans att på allvar påverka framtiden. Men
              man tog inte chansen, för man var oenig.
            </seg>
            <seg n="d235974f">
              EU:s stats- och regeringschefer misslyckades med en uppgörelse
              om EU:s klimatmål i mars i år. Fredrik Reinfeldt har inte ens
              beklagat detta. Beslutet flyttades till slutet av oktober i år.
              Jag och vi socialdemokrater arbetar för att Sverige då ska ha
              en ny regering – en regering som leds av Stefan Löfven som statsminister.
              Han åker då till Bryssel med en ny svensk ambitiös position.
            </seg>
            <seg n="faf468c7">
              EU ska gå före i klimatpolitiken. EU behöver ha bindande utsläppsmål,
              ambitiösa sådana, för förnybar energi och energieffektivisering
              till 2030. Det har Fredrik Reinfeldt sagt nej till. Utsläppen
              ska minska med 50 procent inom EU till 2030 jämfört med 1990.
              Det har Fredrik Reinfeldt sagt nej till.
            </seg>
            <seg n="596d7faf">
              Vi hävdar att EU kan gå i spetsen för ett ambitiöst internationellt
              avtal genom att anta egna ambitiösa mål som EU:s förhandlingsbud.
              Det är en position som tar sin utgångspunkt i det som forskningen
              har sagt att vi behöver göra och det som vi vill göra. Vi är beredda
              att ta det ledarskapet – att växla upp!
            </seg>
          </u>
          <note type="speaker" n="11d4a676">
            Anf. 12 JOHAN HULTBERG (M):
          </note>
          <u who="johan_hultberg_88b600" xml:id="i-cac2999652f10b9f-0" n="0ecd7fe9" next="i-0d4efaea9ab2d7ce-0"/>
          <note n="1e3e2f1d">
            Herr talman! Så sent som i morse deltog bland andra jag, Helena
            Leander och Irene Oskarsson i EU-nämndens sammanträde. Nämnden
            hade bland annat överläggningar med miljöministern inför kommande
            miljöråd.
          </note>
          <u who="johan_hultberg_88b600" xml:id="i-0d4efaea9ab2d7ce-0" n="0ecd7fe9" prev="i-cac2999652f10b9f-0">
            <seg n="cff7efb3">
              Ministern informerade nämnden om att det finns medlemsländer
              i EU som helt – helt – motsätter sig bindande utsläppsminskningar
              till 2030. Samma information gavs i går till miljö- och jordbruksutskottet,
              då vi då hade sammanträde.
            </seg>
            <seg n="4222fc1e">
              Informationen är oerhört bekymmersam. För EU:s fortsatta klimatarbete
              och trovärdighet i de internationella förhandlingarna är det avgörande
              att vi får på plats ett ambitiöst utsläppsminskningsmål till 2030.
              Det är grunden för att skapa ett bättre fungerande utsläppshandelssystem
              och få fart på EU:s klimatarbete.
            </seg>
            <seg n="884fcaab">
              Alliansens position är att EU ska anta ett mål om minskade utsläpp
              med 40 procent till 2030 med möjlighet att gå längre genom internationella
              åtaganden. Det gjorde miljöministern klart genom en brevväxling
              redan i oktober.
            </seg>
            <seg n="ebe6e3ed">
              För svenskt vidkommande skulle ett sådant mål på EU-nivå innebära
              betydligt högre mål nationellt, då vi redan har kommit långt i
              vårt arbete. Utsläppsminskningar på 40 procent har vi i Sverige
              som mål att nå redan 2020.
            </seg>
            <seg n="06320bec">
              Här i kammaren har vi nu hört oppositionen kritisera Alliansen
              för att följa kommissionens förslag, som är den mest kostnadseffektiva
              vägen framåt. Nu senast kom kritiken från Matilda Ernkrans.
            </seg>
            <seg n="30eaaf81">
              Det är märkligt, kan jag tycka, att de rödgröna vill fördyra
              EU:s klimatpolitik och därmed försämra våra möjligheter att långsiktigt
              nå resultat. Om detta kan vi ha olika uppfattningar, men jag finner
              det anmärkningsvärt att företrädare för de rödgröna försöker göra
              gällande att Sverige, som driver på för att få på plats ett ambitiöst
              utsläppsminskningsmål inom EU, skulle bromsa utvecklingen. Det
              är direkt ohederligt av ledamöter som för bara några timmar sedan
              fått information om att det finns medlemsländer i EU som helt
              motsätter sig ett utsläppsminskningsmål.
            </seg>
            <seg n="0a1e9313">
              Vi kan bråka hur länge som helst här i Sveriges riksdag om exakta
              procentsatser; det spelar ingen roll om vi inte får med oss övriga
              27 medlemsländer. Återigen tror jag att det effektivaste sättet
              att få fler länder att ansluta sig till en ambitiös klimatpolitik
              är att agera som föregångsland.
            </seg>
            <seg n="1b26fc09">
              Sveriges roll som föregångsland äventyras och utmanas dock av
              S, V och MP. De tre partierna är inte överens om mycket, men de
              är överens om tre frågor: De vill göra det dyrare att driva företag,
              de vill göra det dyrare att anställa och de vill göra det mindre
              lönsamt att arbeta. Det är en tillväxtfientlig politik som skulle
              leda till färre jobb och riskera att leda till högre globala utsläpp
              när man driver industri bort från Sverige, som har ren el och
              sträng miljölagstiftning, till länder vars elproduktion baseras
              på smutsig kolkraft.
            </seg>
            <seg n="b964fb37">
              Herr talman! Tack vare Alliansens arbetslinje och en ansvarsfull
              ekonomisk politik har vi trots krisen i vår omvärld lyckats skapa
              250 000 nya jobb i Sverige. Det är en tillväxt som har gjort att
              vi har skapat resurser som har möjliggjort historiska investeringar
              i infrastruktur och klimatforskning.
            </seg>
            <seg n="662a92bc">
              Regeringen har beslutat att förstärka energiforskningen, vars
              värde i dag uppgår till hela 1,3 miljarder, med ytterligare medel.
              Lejonparten av forskningsmedlen går till att uppfylla våra högt
              uppställda miljö- och klimatmål. Det är bara genom teknisk utveckling
              som vi kan lösgöra världen från dess fossilberoende.
            </seg>
          </u>
          <note type="speaker" n="983fec13">
            Anf. 13 HELENA LEANDER (MP):
          </note>
          <u who="helena_leander_75e865" xml:id="i-60dc39226ad6634a-1" n="0f3970cc" next="i-eb9a9434968d8298-1">
            <seg n="a0269cc1">
              Herr talman! Runt om i vårt land finns det massor av klimathjältar
              som försöker dra sitt strå till stacken i sin vardag eller i de
              företag där de verkar. De har varit med och bidragit till att
              vi sedan länge har lyckats minska våra utsläpp i Sverige. De får
              inte så mycket kredd när Alliansen försöker ta åt sig all ära
              för att ha minskat utsläppen i Sverige.
            </seg>
            <seg n="5ca282b3">
              Faktum är att när man tittar i Alliansens eller regeringens egna
              dokument finner man att större delen av utsläppsminskningarna
              kommer från tidigare beslutade åtgärder, åtgärder på EU-nivå som
              man måste följa och alla möjliga andra saker än den egna politiken,
              som står för en väldigt liten del av utsläppsminskningarna.
            </seg>
            <seg n="dd24294a">
              Jag tror att människorna som själva försöker göra sitt för klimatet
              förväntar sig att vi politiker ska ta vår del av ansvaret, både
              genom att leva upp till de löften som vi gett de fattiga länderna
              om att bidra med pengar utöver biståndet och genom att minska
              våra utsläpp ytterligare i Sverige.
            </seg>
            <seg n="e9ed308b">
              Vi hamnar lätt i en väldigt konstig klimatdebatt där vi får höra
              från alliansföreträdare om alla klimatåtgärder som de är emot,
              som de inte vill ha. Det är åtgärder som kanske kan ha någon inverkan
              på tillväxten, kanske inte.
            </seg>
            <seg n="8fbd3a4c">
              Det handlar om de klimatskatter som vi föreslår, bland annat
              från Miljöpartiets sida. Det handlar om att inte bara i teorin
              prisa idén att det ska kosta att släppa ut, vilket är ett kostnadseffektivt
              styrmedel genom att vi höjer den koldioxidskatt vi har och utvidgar
              klimatbeskattningen till de områden som i dag inte fullt ut betalar
              sina klimatkostnader, till exempel flyget. Det handlar om att
              pengarna vi får in också kan investeras i omställningen – i järnväg,
              förnybar energi och energieffektivisering. På så sätt får vi dubbel
              klimatnytta.
            </seg>
            <seg n="d4f58cef">
              Här får vi på punkt efter punkt höra från Alliansen: Nej, det
              är vi emot. Då undrar man kanske ibland vad Alliansen vill göra
              i stället, men där finns det inte lika många svar. Det finns en
              del saker som vi alla är överens om, som ingen är emot, som Alliansen
              ibland lyfter fram att den gör. Men den stora skillnaden är ju
              att vi från oppositionens sida, inte minst från Miljöpartiets
              sida, faktiskt vill göra mer.
            </seg>
            <seg n="19cfa42a">
              Vi vill att Sverige ska ta ett större ansvar än vi gör i dag.
              Då måste vi också ha fler verktyg för det, och då väljer vi kostnadseffektiva
              verktyg, i många fall klimatskatter som sedan kan kompletteras
              med klimatinvesteringar som inte bara gör det mer lönsamt utan
              också gör det praktiskt möjligt att ställa om till ett mer klimatsmart
              samhälle.
            </seg>
            <seg n="a02e90bb">
              Vi får en massa skäll för det. Ja, det är att lätt att sitta
              och skälla när man har satt upp så låga mål att man kan knappt
              behöver göra någonting mer. Jag tycker inte att det är okej. Jag
              tycker att vi behöver göra mer i Sverige.
            </seg>
            <seg n="d87aecb3">
              Det är många som har talat om att de har varit på internationella
              klimatkonferenser. När jag var på klimatkonferensen i Warszawa
              i höstas var det otroligt tydligt för mig att det fanns en kraftig
              låsning vid begreppet rättvisa. Många utvecklingsländer var mer
              än en aning sura på att vi pekar finger åt dem och säger: Titta,
              nu växer ni – då växer era utsläpp. Gör någonting! Samtidigt har
              vi i den rika världen fortfarande högre utsläpp än de har, och
              vi har lovat att vi ska ge dem pengar så att de kan minska sina
              utsläpp samtidigt som de reser sig ur fattigdom. Men vi lever
              inte upp till de löftena, och vi minskar inte våra utsläpp i tillräckligt
              hög takt här hemma.
            </seg>
            <seg n="f1d03b28">
              Det vi kan göra, det som är vårt ansvar, är att minska våra utsläpp
              mer. Det kan hända att det leder till lite lägre tillväxt för
              oss. Jag tror inte att det är någon här som ser det som ett självändamål
              att minska tillväxten för sakens skull. Jag tillhör å andra sidan
              den kategori som heller inte ser det som ett självändamål att
              ha hög tillväxt.
            </seg>
            <seg n="25bb656c">
              Jag vill ha ett gott samhälle för oss som lever här nu och dem
              som kommer efter oss. Kan vi uppnå det med en hög tillväxt så
              gärna för mig. Men är det så att man konsekvent säger nej till
              varenda åtgärd som ska ta oss till det hållbara samhället av rädsla
              – välgrundad eller ej – att det kan påverka tillväxten, då blir
              vi inte föregångslandet som kan visa att vi kan ha ett klimatsmart
              samhälle som är gott för oss som lever här och för dem som kommer
              sedan.
            </seg>
          </u>
          <note n="75c239c5">
            Anf. 14 ANITA BRODÉN (FP):
          </note>
          <u who="helena_leander_75e865" xml:id="i-eb9a9434968d8298-1" n="0f3970cc" prev="i-60dc39226ad6634a-1">
            <seg n="87816cd3">
              Herr talman! Regeringens ambition och mål är noll nettoutsläpp
              2050, med andra ord ett klimatneutralt Sverige. Vi tar klimathotet
              och FN:s samlade forskare på stort allvar, till skillnad från
              Sverigedemokraterna.
            </seg>
            <seg n="fcf9e92b">
              Vi arbetar för ett globalt bindande ambitiöst avtal som ska omfatta
              ett flertal länder senast i Paris 2015. Vi arbetar för ekonomiska
              styrmedel samordnade på EU-nivå och ser gärna den svenska koldioxidbeskattningen
              som ett instrument att exportera. Vi ser en transportsektor införlivad
              i EU:s handelssystem och att den gröna fonden för de minst bemedlade
              och för de fattigaste och mest utsatta länderna snabbt kommer
              på plats.
            </seg>
            <seg n="0002fee5">
              Folkpartiet, herr talman, anser dessutom att det krävs fler bindande
              avtal inom det arktiska samarbetet kring marina reservat, där
              förbud mot utvinning av olja och gas måste tas upp. Det behövs
              också strategier och ansvarsfördelning kring klimatanpassningsåtgärder,
              något som har varit uppe till debatt här i dag, på kommunal, regional
              och nationell nivå.
            </seg>
            <seg n="6bd51ce5">
              Det är givet att när vi pratar om globalt samarbete, internationellt
              samarbete och EU-samarbete handlar det samtidigt om att vi ska
              göra vad vi kan på hemmaplan.
            </seg>
            <seg n="620169ab">
              Vi har ett ansvar. Det har vi visat på många sätt, bland annat
              genom att vi har antagit en vision om en fossiloberoende fordonsflotta
              2030. Det är en hög och nödvändig målsättning med tanke på att
              nio av tio fordon drivs fossilt och att transporterna står för
              en tredjedel av utsläppen.
            </seg>
            <seg n="3acbf394">
              Trots att det har skett en ökning under senare år – det är nu
              1,8 miljoner fler fordon än 1990 – ligger vi på samma nivå. Det
              är tack vare teknikutveckling och tack vare en ökad bränsleeffektivitet.
              Det visar att insatser gör nytta, men det är självklart inte nog,
              utan nu måste vi gå vidare.
            </seg>
            <seg n="20509d75">
              Vi hade ett mål. Vi satte upp ett mål: 10 procent förnybar energi
              i transportsektorn fram till 2020. Vi är nu uppe i 15,6 procent.
              Vi har alltså redan klarat det med råge.
            </seg>
            <seg n="a4bf9095">
              Nu är det en utredare, Thomas Johansson, som har presenterat
              sin fossiloberoendeutredning. Där finns det många skarpa och proaktiva
              förslag. Det är nu angeläget att vi tar vara på flera av utredarens
              förslag och att de kommer på plats. Det är egentligen först då
              vi kan ge marknaden en långsiktighet. Det krävs långsiktiga spelregler
              både för industrin och för oss konsumenter.
            </seg>
            <seg n="5b401672">
              Sammantaget, herr talman, arbetar vi såväl internationellt som
              nationellt med dessa frågor.
            </seg>
          </u>
          <note type="speaker" n="12049e5e">
            Anf. 15 JOSEF FRANSSON (SD):
          </note>
          <u who="josef_fransson_b32cdd" xml:id="i-26bb6c136738db0e-1" n="b906c848">
            <seg n="8ad119e9">
              Herr talman! I mitt första anförande lyfte jag upp den prominente
              vetenskapsmannen Lennart Bengtsson och några av hans uttalanden
              om klimatdebatten, som den förs. Nu tänkte jag följa upp det med
              en ganska intressant historia som svenska medier i bästa fall
              har missat men mest troligt ignorerat.
            </seg>
            <seg n="808b440a">
              I slutet av april anslöt sig nämnde Bengtsson som vetenskaplig
              rådgivare till den Englandsbaserade tankesmedjan The Global Warming
              Policy Foundation. Jag kan utan omsvep säga att jag inte känner
              till denna tankesmedja särskilt väl annat än att jag vet att de
              har en annan syn på klimatfrågan än till exempel Miljöpartiet,
              Vänsterpartiet och Centerpartiet. Jag kan använda Bengtssons egna
              ord för att beskriva organisationen. Han säger att ett antal kolleger
              ser GWPF som en förnekarorganisation och fortsätter: Jag delar
              på inga sätt denna uppfattning även om jag i flera avseenden har
              en något annan syn än GWPF när det gäller rent vetenskapliga frågor.
            </seg>
            <seg n="3dddca78">
              Nåväl, Bengtssons ambition tycks i alla fall ha varit att bidra
              med sitt gedigna kunnande till denna tankesmedja genom rollen
              som vetenskaplig rådgivare. Att han som vetenskapsman känner sig
              nödd och tvungen att ge sig in i den politiska dimensionen av
              klimatdebatten är begripligt. Så här beskriver Bengtsson själv
              debattklimatet:
            </seg>
            <seg n="66e2b8f8">
              Det kanske allra mest oroande är en ökad tendens till pseudovetenskap
              inom klimatforskningen. Detta visar sig i tendensen att endast
              rapportera om det som stöder en klimathypotes och avstå att berätta
              om det som avviker.
            </seg>
            <seg n="46c985c5">
              Men när Bengtsson hade anslutit sig till den här tankesmedjan
              lät reaktionerna inte vänta på sig. Organisationer, politiker
              och många forskare har ju satsat både prestige och heder på apokalyptiska
              framtidsvisioner. Att en så meriterad klimatforskare som Lennart
              Bengtsson anslöt sig till dem man kallar förnekare eller till
              och med världskriminella kunde alarmistsamfundet naturligtvis
              inte acceptera. Nu händer det grejer.
            </seg>
            <seg n="b409d6db">
              Endast två veckor efter att Bengtsson anslutit sig till tankesmedjan
              låter han meddela att han drastiskt och hastigt lämnar GWPF. Han
              skriver i ett brev:
            </seg>
            <seg n="8a3cf75d">
              Kära professor Henderson. Jag har blivit utsatt för ett sådant
              enormt grupptryck under de senaste dagarna från hela världen,
              som har blivit så gott som outhärdligt för mig. Om detta skulle
              fortsätta kommer jag inte att kunna utföra mitt vanliga arbete,
              och jag kommer även att börja oroa mig för min hälsa och säkerhet.
              Jag ser därför ingen annan utväg än att avgå från GWPF. Jag hade
              inte förväntat mig en sådan enorm världsomspännande påtryckning
              på mig från en gemenskap som jag har varit nära i hela mitt verksamma
              liv.
            </seg>
            <seg n="9b602601">
              Då blir min fråga: Är det här ett önskvärt vetenskapligt klimat?
              Jag hoppas att ni alla funderar noggrant över detta, som osökt
              för tankarna till den medeltida inkvisitionen.
            </seg>
            <seg n="f0c1ec4f">
              Det har inte skrivits ett ord i etablerade svenska medier om
              det som skett, trots att det har varit en världsnyhet och rapporterats
              friskt på andra håll i världen. Gissningsvis är det kopplat till
              att även svenska medier har investerat trovärdighet i en ensidig
              lägesanalys.
            </seg>
            <seg n="e4ef695d">
              I ytterligare ett förtydligande säger Bengtsson:
            </seg>
            <seg n="ef80f52f">
              Speciellt var situationen så upphetsad i USA att en kollega hade
              begärt att fått sitt namn borttaget från en gemensam publikation
              Jag löste detta problem genom att dra bort mitt eget namn från
              artikeln. Tills vidare får jag fortsätta ändå men har fått ett
              stort stöd av personer och andra kollegor över hela världen. Grunden
              till misshälligheterna med ett antal andra klimatforskare är att
              jag har en annan dynamisk och mer positiv framtidssyn och menar
              att klimatfrågan kraftigt har överdrivits i debatten och därvid
              fått uppenbara religiösa övertoner.
            </seg>
            <seg n="6cad1184">
              Nu hann jag inte färdigt med mitt anförande, men jag får väl
              spara lite till de sista två minuterna.
            </seg>
          </u>
          <note type="speaker" n="e2dea60c">
            Anf. 16 JENS HOLM (V):
          </note>
          <u who="jens_holm_9bd66a" xml:id="i-6cd08642d5ef239f-2" n="5ae26f6b">
            <seg n="6dbf46c7">
              Herr talman! Till Josef Fransson och Sverigedemokraterna vill
              jag ställa två konkreta frågor: Stämmer det att utsläppen i världen
              av växthusgaser är större nu än någonsin – ja eller nej? Påverkar
              dessa utsläpp klimatet – ja eller nej?
            </seg>
            <seg n="1fb468bf">
              Jag tycker att det vore ganska bra om vi alla kunde få veta vad
              Sverigedemokraternas ståndpunkt är i dessa grundläggande frågor.
            </seg>
            <seg n="5e61b106">
              Nu ska jag gå över till de andra, som jag vet delar det som är
              basic – men vi har ganska olika synpunkter på hur vi ska nå fram
              och rädda klimatet.
            </seg>
            <seg n="7d490d18">
              Miljöminister Lena Ek gjorde en stor sak av att vi har minskat
              utsläppen här i Sverige. Det har vi gjort. Vi har minskat dem
              med drygt 20 procent sedan 1990. Och vi i Vänsterpartiet har aktivt
              bidragit till många av de beslut som fanns på plats för att dessa
              utsläppsminskningar skulle komma till stånd. Men ett stort problem
              är att mycket av det som tidigare var våra utsläpp här i Sverige
              nu har flyttat till andra länder. Vi importerar utsläppen genom
              att vi importerar mer och mer produkter från andra länder. Utsläppen
              blir lägre här, men i stället växer de i Kina, Indien och andra
              länder som tillverkar våra prylar. Dessutom räknar vi inte med
              flyget, utlandsflyget, när det gäller dessa utsläpp. Det har också
              ökat lavinartat.
            </seg>
            <seg n="d9842663">
              Om vi skulle räkna med de utsläpp, Lena Ek, som vi förlägger
              till andra länder skulle de svenska utsläppen hamna en bra bit
              över 100 miljoner ton. Mer än hälften av alla utsläpp som vi har
              i Sverige finns faktiskt i andra länder.
            </seg>
            <seg n="f9eb6074">
              Jag ser inte att regeringen har någon strategi för att minska
              de utsläppen. I stället har vi en regering som ensidigt pratar
              om att ekonomisk tillväxt är ett självändamål. Det tycker inte
              vi i Vänsterpartiet. Vi i Vänsterpartiet vill ha utveckling. Det
              är det viktiga för oss. Vi vill ha ett samhälle som växer. Vi
              vill ha bättre skolor. Vi vill ha bättre äldreomsorg. Vi vill
              ha en kollektivtrafik som fungerar. Om bara tillväxten ska växa
              hela tiden skulle vi kunna släppa ut en massa olja i Östersjön
              och sedan sanera den oljan, för det växer också tillväxten av.
            </seg>
            <seg n="b110bc5f">
              Vi kan inte ha en politik som ensidigt sänker skatter för rika,
              banker och storföretag och sedan låter vanliga människor ta smällarna.
              Den politiken leder till att utsläppen ökar på grund av ökat utlandsresande,
              ökad lyxkonsumtion och sådana saker.
            </seg>
            <seg n="36a2d3dd">
              Jämlika samhällen, Lena Ek, gör oss bättre rustade att möta framtidens
              utmaningar. Om jag vet att mina grannar också tar klimatansvar
              – för att vi har lagstiftat om det och för att det finns nationella
              handlingsplaner om att vi alla ska göra detta gemensamt – tror
              jag också att omställningsarbetet blir så mycket effektivare.
            </seg>
            <seg n="693dc1a5">
              Resonemanget fungerar också på det internationella planet mellan
              nord och syd. Vi vet, Lena Ek och alla andra här inne i kammaren,
              att det är vi i de rika länderna som har ställt till med problemet.
              De rika länderna står för 77 procent av de historiska utsläppen
              av växthusgaserna. Det står inskrivet i klimatkonventionen att
              det är de rika länderna som ska gå före och minska sina utsläpp.
              Det är de rika länderna som ska bistå de fattiga länderna med
              ny teknik och nytt kapital.
            </seg>
            <seg n="c64fa937">
              Gör vi så? Nej. Regeringen har inte ens något nytt och additionellt
              klimatbistånd, som inte tar från den ordinarie biståndsbudgeten.
              De 300 miljoner kronorna som Lena Ek och andra utlovade till den
              nya klimatfonden i FN:s regi kommer inte att betalas ut i år.
              Kan Lena Ek bestrida det? Det vore bra om hon kunde säga att pengarna
              ska betalas ut.
            </seg>
            <seg n="9b00fd01">
              Det handlar om att se bjälken i sitt eget öga. Vi måste se vårt
              eget ansvar i frågan. Vi måste förstå att vi måste gå före. Vi
              kan inte tala om att Sveriges utsläpp motsvarar några millimetrar.
              New Yorks och Tokyos utsläpp motsvarar också bara några millimetrar
              av världens utsläpp. Vi kan minska utsläppen och rädda världen.
              Det ska vi göra.
            </seg>
          </u>
          <note type="speaker" n="f0c04b96">
            Anf. 17 IRENE OSKARSSON (KD):
          </note>
          <u who="christina_oskarsson_9f59a4" xml:id="i-6fd248d6a7b8801f-1" n="d17b945c">
            <seg n="803cb961">
              Herr talman! Som kristdemokrat känner jag tilltro till att människor
              har en egen vilja och en egen förmåga. Om vi ska rädda världen
              är det den egna viljan och förmågan vi ska utgå från. Det skulle
              vara intressant om de tre företrädarna på min vänstra sida – som
              också är den vänstra sidan – är överens om alla dessa skatter
              och pålagor och tror att de är lösningen på frågorna, att vi i
              Sverige kan gå före, vara ett föredöme och ta på oss den ledartröja
              som vi som svenskar har tagit på oss på olika sätt internationellt,
              regionalt, om vi med det menar EU-perspektivet, och hemma.
            </seg>
            <seg n="f9422c5f">
              Det skulle vara intressant att se om vi någon gång kan bli överens
              om att utöva en energipolitik i Sverige som leder till grön omställning
              och teknikutveckling – som också kan exporteras.
            </seg>
            <seg n="f4755984">
              Kan vi vara överens om att biståndsmålet har gett oss – om jag
              räknar rätt – ungefär 24 miljarder mer sedan 2000 till i dag?
              Vi har hållit fast vid enprocentsmålet, som jag är så stolt över
              att Sverige har. Pengarna ska användas på rätt sätt. Sedan ska
              vi hitta ytterligare resurser hemma och på andra håll för att
              också bidra till att förändra till det bättre ur ett klimatperspektiv.
            </seg>
            <seg n="11c7b32e">
              Vi ska exportera våra lärdomar om CO2-beskattning. Vi ska exportera
              vår kunskap om att ge kvinnor möjlighet till utbildning och kompetensutveckling
              för att på det sättet också skapa ett mer jämställt och jämlikt
              samhälle, vilket i sig kommer att leda till positiva utvecklingsmöjligheter.
            </seg>
            <seg n="ed3b5f56">
              Vi hoppar i debatten, herr talman, mellan smått och stort, mellan
              det stora globala perspektivet och det lilla perspektivet här
              hemma. Jag kan inte låta bli att konstatera att jag tänker på
              vad som hände härförleden hemma i det småländska skogslandskapet,
              nämligen projektet En trave till. Det är fråga om ny teknik. En
              lastbil kan lasta betydligt mer timmer och stock, kan köra på
              förnybara bränslen, har lägre axeltryck och kan köra längre till
              den nya industri som ska producera våra kläder – så småningom
              kanske till och med producera fiskföda.
            </seg>
            <seg n="e7ab4360">
              Jag var på ett oerhört intressant seminarium häromkvällen. Där
              framgick att det går att omvandla sockersubstans till protein
              som kan användas som föda för fiskar. Kanske andra djur kan få
              del av proteinet.
            </seg>
            <seg n="a418b1c6">
              Det finns så mycket spännande teknikutveckling. Det finns så
              mycket resurser att använda. Men om detta ska göras måste människor
              ha arbete och vara villiga att i detta sammanhang arbeta på flera
              sätt. Våra gemensamma resurser ska användas på ett smart och effektivt
              sätt till forskningsutveckling och kunskapsförmedling – som har
              framförts ett antal gånger i debatten.
            </seg>
            <seg n="28c8dc16">
              Internationellt måste vi ta på oss ledartröjan och jobba med
              fattigdomsbekämpning. Jag tror att det är ett plus – förutom att
              det är en alliansregering – att vi har en kvinnlig minister i
              sammanhanget. Vi har i många sammanhang hört att det är kvinnorna
              som får ta på sig ledartröjan internationellt – i det lilla perspektivet
              och i det stora perspektivet – för att få förändringar till stånd.
            </seg>
            <seg n="befbd36e">
              Vi måste lägga ned de prestigediskussioner som har förts globalt.
              Därför är jag glad över att det finns en och annan man – till
              exempel USA:s företrädare – som kan konstatera att vi behöver
              göra mer.
            </seg>
          </u>
          <note type="speaker" n="ad04741e">
            Anf. 18 Miljöminister LENA EK (C):
          </note>
          <u who="unknown" xml:id="i-9257da0d3ac560af-2" n="c49f9fa5">
            <seg n="d6d70619">
              Herr talman, ärade ledamöter och ärade åhörare! Klimatfrågan
              är oerhört allvarlig. De största utsläppen finns inte i Sverige
              utan i många andra länder. De drabbar mest fattiga människor.
              Det finns därför oändligt många anledningar till att vi ska jobba
              tydligt och tufft i frågan.
            </seg>
            <seg n="e5c468bb">
              Jag måste ändå upprepa några saker. Om världens utsläpp motsvarar
              en meter, motsvarar Europas utsläpp, den tuffaste regionen i världen
              när det gäller att bekämpa klimatutsläpp, en decimeter, och Sveriges
              utsläpp, ett av världens absolut tuffaste länder i klimatfrågan,
              motsvarar en millimeter.
            </seg>
            <seg n="8b0fa42a">
              Vad gör vi hemma och i andra länder? Vi har gjort det dyrast
              i världen att släppa ut koldioxid. Det kostar 1 000 kronor per
              ton. Det finns inget land som är i närheten. Vi har stärkt vår
              roll i klimatförhandlingarna. Vi har antagit bland de högsta klimatmålen
              i EU och i världen. Vi genomför två globala klimatprocesser som
              erkänns av FN som bra. De har inletts av Sverige och denna regering.
              Sverige har en klimat- och energiöverenskommelse med målet att
              minska utsläppen av klimatgaser med 40 procent till 2020, att
              skapa en fossiloberoende fordonsflotta till 2030 och ha neutrala
              utsläpp till 2050. Vi fortsätter det arbetet.
            </seg>
            <seg n="9f8c5249">
              Detta är en skarp kontrast mot hur det ser ut på den andra sidan.
              Alliansen är överens i dessa frågor. Kontrasten mot S, V och MP
              kan inte vara större. Ni är inte i närheten av att enas om klimatmål
              och energimix. Vilka åtgärder vill ni sätta på plats tillsammans?
              Ni har egna förslag, men ni har inte lyckats förhandla ihop dem
              i klimatfrågan, energipolitiken och internationella klimatprojekt.
              Det är tre helt olika varianter.
            </seg>
            <seg n="6ec98956">
              Med samarbetspartier som inte tror på tillväxt och vill ha en
              ekonomi som inte baseras på tillväxt måste Socialdemokraterna
              berätta hur man vill göra. Det är inte jag som undrar utan också
              de stora facken. Det gäller också alla svenskar som är beroende
              av besluten.
            </seg>
          </u>
          <note type="speaker" n="ad7e9e3d">
            Anf. 19 MATILDA ERNKRANS (S):
          </note>
          <u who="matilda_ernkrans_117869" xml:id="i-50a9a98dbffcc26c-2" n="12569a4a">
            <seg n="66b9a15d">
              Herr talman! Före valet 2006 var miljö och klimat oviktigt, enligt
              Fredrik Reinfeldt i Almedalen. Efter valet 2006 exploderade medierna
              av klimatfrågan. Vintern 2007 lades den fjärde IPCC-rapporten
              fram. I år lades den femte rapporten fram, som den här debatten
              har handlat om.
            </seg>
            <seg n="2a6be13e">
              Vad har hänt däremellan? Vad har regeringen Reinfeldt gjort mer
              än att tvinga fram en miljöminister som står i denna talarstol
              i dag och relativiserar de svenska utsläppen?
            </seg>
            <seg n="8bb3d18f">
              Först fick vi vänta. Sedan lyckades regeringen presentera en
              proposition om klimatpolitiken. I den bröt man mot sin egen utfästelse.
              I stället för att samla breda intressen bakom klimatpolitiken
              valde regeringen då att lyssna på de få som ville minska Sveriges
              miljöambitioner.
            </seg>
            <seg n="7e673330">
              Det var då siffertricksandet började. Man införde en ny beräkningsgrund
              och fick det att se ut som att man höjde ambitionerna. I stället
              minskade man ambitionerna för Sverige. Det gjorde man i ett läge
              där varningarna om klimathotet vuxit sig starkare.
            </seg>
            <seg n="f03c28e5">
              Sedan kom inget mer än en mängd oklara besked. Vilka skatter
              ska vi ha på våra förnybara drivmedel? Hur ska vi stimulera miljöbilar?
              Koldioxidskatterna har höjts och sänkts, produktionen av förnybart
              drivmedel har slagits ut, miljöbilsbonus har kommit och försvunnit,
              oklarheten är stor, investerarna väntar och omställningen skjuts
              framåt. Det allvarligaste med regeringens miljöpolitik är bristen
              på långsiktigt klara besked. Det gör att våra ambitioner sänks,
              att man sviker kvinnor och barn och tricksar med vår framtid.
            </seg>
            <seg n="58cf162a">
              Det är kostnadseffektivt, hållbart, solidariskt och rättvist
              att ha en ambitiös klimatpolitik för ett bättre Sverige och en
              mer hållbar värld.
            </seg>
          </u>
          <note type="speaker" n="c326b8c3">
            Anf. 20 JOHAN HULTBERG (M):
          </note>
          <u who="johan_hultberg_88b600" xml:id="i-2cad5484b9b2c4bc-1" n="0ecd7fe9">
            <seg n="da4ec2d7">
              Herr talman! Låt mig börja med att besvara Matilda Ernkrans fråga
              om vad vi i Alliansen har gjort. Vi har i princip fördubblat utsläppsminskningstakten.
              Under den tidigare S-regeringen mellan 1998 och 2005 minskade
              utsläppen i Sverige med 6 ½ miljon ton. Under Alliansens tid vid
              makten från 2006 fram till 2013 minskade de svenska utsläppen
              med 11,1 miljoner ton. Det är en nära fördubbling i utsläppsminskningstakt.
              Det tycker jag är ett resultat som det förtjänar att känna en
              viss stolthet över.
            </seg>
            <seg n="338c69b0">
              Herr talman! Jag vill tacka övriga partiers representanter för
              den här klargörande debatten. Förhoppningsvis har det blivit klart
              för alla som har följt debatten att en samspelt allians står mot
              en splittrad rödgrön opposition som går till val på ofinansierade
              löften, som inte är förberedd och som inte ger väljarna några
              gemensamma besked.
            </seg>
            <seg n="c8316cf1">
              Vi i Alliansen däremot ger tydliga besked om att vi vill föra
              en kraftfull och effektiv klimatpolitik i Sverige och i EU. Vi
              vill få på plats ett ambitiöst utsläppsminskningsmål på EU-nivå
              som leder till bättre fungerande utsläppshandel, vilket i sin
              tur leder till förbättrade incitament att investera i ny teknik,
              att fasa ut smutsig energi och att göra energieffektiviseringar.
            </seg>
            <seg n="ae42f1d4">
              Vi vill slå vakt om Sveriges roll som föregångsland genom att
              föra en politik för fler jobb och för tillväxt, där vi inte exporterar
              vår klimatpåverkan. Vi vill att Sverige bidrar till att minska
              globala utsläpp genom att vi exporterar varor producerade med
              liten klimatpåverkan.
            </seg>
            <seg n="ea10004c">
              Herr talman! För den som på allvar vill möta klimatutmaningen
              duger inte Socialdemokraternas, Vänsterns och Miljöpartiets politik.
              De rödgröna oppositionspartierna för nämligen en politik som gör
              att utsläppen inte minskas, utan de flyttas. Med den rödgröna
              politiken får vi mindre tillväxt och färre jobb. Därmed får vi
              minskade möjligheter att faktiskt ta oss an miljö- och klimatutmaningarna.
            </seg>
            <seg n="a70b1cf9">
              Alliansen står för en politik där minskande utsläpp går hand
              i hand med tillväxt och fler jobb. Bara så kan vi föra en ambitiös,
              långsiktig och framgångsrik klimatpolitik.
            </seg>
            <seg n="ac075c69">
              Tack för en bra debatt!
            </seg>
          </u>
          <note type="speaker" n="c582ca6a">
            Anf. 21 HELENA LEANDER (MP):
          </note>
          <u who="helena_leander_75e865" xml:id="i-60dc39226ad6634a-2" n="0f3970cc" next="i-eb9a9434968d8298-2">
            <seg n="b32e8af4">
              Herr talman! Vi började i det stora, i de globala klimatutmaningarna.
              Men nu är vi tillbaka i det inrikespolitiska käbblet. Hur ska
              oppositionspartier som lämnat 15 gemensamma budgetar plötsligt
              kunna leverera en 16:e tillsammans? Nej, det kan ju aldrig gå!
            </seg>
            <seg n="41b8755a">
              Jag tror att det går. Jag tror att det problem som ni i Alliansen
              har är att ni hade lägre ambitioner på den tid ni var i opposition
              och att ni har det nu när ni styr.
            </seg>
            <seg n="e65b3a03">
              Vi är lite olika inom den rödgröna oppositionen. Det är sant
              att Miljöpartiet vill gå lite längre än Socialdemokraterna i många
              klimatfrågor. Det vi däremot enats om är att vi vill göra mer
              än vad ni vill göra.
            </seg>
            <seg n="0f734c6b">
              Vi behöver göra mer. Det behöver inte bara vara ett hot mot jobb
              och välfärd. Tvärtom tror jag att den gröna omställningen kan
              ge många nya möjligheter. Då duger det inte att bara vara emot
              alla åtgärder. Det duger inte att luta sig tillbaka och säga att
              vi har gjort vårt. Titta hur mycket utsläppen har minskat sedan
              1990; nu är det klart.
            </seg>
            <seg n="e1d57568">
              Det är inte klart. Våra utsläpp är fortfarande ohållbart stora
              i Sverige. Vi behöver göra mer.
            </seg>
            <seg n="dbcceb3e">
              Vi gröna vill att det ska löna sig att vara klimatsmart både
              i affären och i styrelserummen. Då behöver vi klimatskatter för
              att se till att det som är långsiktigt hållbart också blir kortsiktigt
              lönsamt. Klimatskatterna kan vi investera i alternativen – i tågen,
              i förnybar energi och i energieffektiviseringen – så att vi får
              de praktiska möjligheterna att göra de klimatsmarta valen. Det
              här är ingenting som driver företag ur landet. Det här är någonting
              som ger förutsättningarna för morgondagens företag, företag som
              är rustade för de klimatutmaningar som vi vet att vi kommer att
              möta.
            </seg>
            <seg n="2c4a8612">
              Jag är övertygad om att vi rödgröna kommer att kunna prata ihop
              oss. En sak är vi i alla fall överens om, och det är att vi inte
              kan nöja oss med det vi har gjort och att vi behöver göra mer
              än vad vi gör nu. Det skulle vara intressant att höra vad Alliansen
              vill göra mer. Jag har mest hört vad ni har gjort och vad ni inte
              vill göra.
            </seg>
          </u>
          <note n="19d1f199">
            Anf. 22 ANITA BRODÉN (FP):
          </note>
          <u who="helena_leander_75e865" xml:id="i-eb9a9434968d8298-2" n="0f3970cc" prev="i-60dc39226ad6634a-2">
            <seg n="6bb63065">
              Herr talman! Jag vill börja med att tacka för en viktig debatt.
              Särskilt vill jag rikta ett tack till Vänsterpartiet, som initierat
              denna debatt.
            </seg>
            <seg n="dd1e5709">
              Det finns ett stort engagemang i denna fråga. Vi vill göra mycket
              mer. Vi vill se till att det kommer till stånd klimatavtal såväl
              på EU-nivå som globalt och att vi fortsätter att driva de frågor
              som vi har pekat på i dag.
            </seg>
            <seg n="d5d2a66b">
              Man blir trots allt hoppfull när man tar del av FN:s femte klimatrapport.
              I den rapporten finns det uttryckt att det fortfarande finns möjligheter,
              men vi vet att tiden är knapp. Vi vet också att det krävs resoluta
              beslut och stort samarbete. FN:s kommande möten blir avgörande.
            </seg>
            <seg n="300c022a">
              Jag är stolt över regeringen, och jag är stolt över att Sverige
              har tagit ett stort ansvar nationellt och internationellt. Näringslivet
              visar också att det går att ställa om. Den gröna tekniken och
              den gröna exporten växer så det knakar.
            </seg>
            <seg n="09f8c73c">
              Jag är mycket glad över att så många människor har visat ett
              stort miljö- och klimatengagemang, för det bådar gott inför framtida
              beslut, faktiskt ganska tuffa beslut, som vi politiker tvingas
              fatta. Vi kan inte vara nöjda förrän vi gjort allt som står i
              vår makt att göra.
            </seg>
            <seg n="552e9ec6">
              Tack för denna debatt!
            </seg>
          </u>
          <note type="speaker" n="40e8249a">
            Anf. 23 JOSEF FRANSSON (SD):
          </note>
          <u who="josef_fransson_b32cdd" xml:id="i-26bb6c136738db0e-2" n="b906c848">
            <seg n="89dafa00">
              Herr talman! Jag fick frågor från Jens Holm. Vi får anledning
              att återkomma till dem redan på måndag, då vi ska ha en mer detaljerad
              ämnesdebatt om klimat.
            </seg>
            <seg n="cbddd30b">
              Jag tog med mig en affisch som lite grann sammanfattar det jag
              tror har gjort att Lennart Bengtsson i det här fallet så att säga
              har gått in i väggen och känt att han måste ge sig in i den obalanserade
              politiska debatten. Det är en valaffisch från Miljöpartiet som
              har hängt ute på staden, har jag fått höra. Den föreställer en
              gungställning, en hel lekpark under vatten. Det här skulle man
              närmast kunna betrakta som vulgärpropaganda.
            </seg>
            <seg n="80461c50">
              Jag hittade en uppdatering av affischen på Facebook. Nu är det
              slutgungat. Under våra barns livstid kommer flera av världens
              städer enligt ny forskning att hamna under vatten, står det. Vad
              det är för forskning som det hänvisas till vet jag inte riktigt.
              Jag vet inte vad man vill signalera med den här typen av skrämselpropaganda.
              Kanske vill man att folk ska rösta på Miljöpartiet om de inte
              vill att deras barn ska drunkna, eller någonting liknade. Jag
              tycker att det är riktigt anskrämligt.
            </seg>
            <seg n="31b6a109">
              Havsytan har stigit obrutet från mitten av 1800-talet med ungefär
              2 millimeter per år. Nu ligger stigningen på 3 millimeter per
              år. Men enligt Miljöpartiet pekar trenden helt plötsligt uppåt,
              och vi ska få metervis med vatten över hela Sverige och världen.
              Det är inte seriöst. Jag förstår att många forskare sliter i sitt
              hår när debatten förs så osakligt.
            </seg>
            <seg n="7a8b0a44">
              Till sist vill jag bara säga: Ni blir jättearga på mig när jag
              går upp och drar de här argumenten, men hur ska ni kunna värdera
              argumenten om ni aldrig får höra dem? Hade inte jag tagit upp
              dem hade ingen gjort det.
            </seg>
          </u>
          <note type="speaker" n="a4608d3d">
            Anf. 24 JENS HOLM (V):
          </note>
          <u who="jens_holm_9bd66a" xml:id="i-6cd08642d5ef239f-3" n="5ae26f6b">
            <seg n="2667459d">
              Herr talman! Bara här i Helsingforssområdet kan havsnivån höjas
              med ungefär en meter inom detta århundrade. Det var därför jag
              tidigare ställde en fråga till Lena Ek, och hon har ett anförande
              kvar.
            </seg>
            <seg n="57fa5f53">
              Frågan var ifall vi har en nationell myndighet för klimatanpassning.
              Jag tycker att det är viktigt, för det finns många hårt arbetande
              tjänstemän som brottas med frågor som saltvattenintrång från havet
              in i våra sjöar, till exempel Mälaren här i Helsingfors, den växande
              risken för skred i till exempel Göta älv-regionen eller översvämmade
              städer i södra Sverige, i Skåne och Blekinge.
            </seg>
            <seg n="3a0dbb3d">
              Har vi också, Lena Ek, en nationell anpassningsstrategi för att
              förhålla oss till de här sakerna? Jag vet att man arbetar hårt
              i många kommuner och regioner, men många efterfrågar just ett
              nationellt tag så att man får bra rådgivning och så i de frågorna.
            </seg>
            <seg n="37e8450b">
              Jag tycker att det har varit en bra debatt. FN:s klimatpanel
              har konstaterat att utsläppen är högre än någonsin. Utsläppstakten
              ökar också fortare än någonsin, förutom ett litet avbrott 2007
              och 2008 då det var en ekonomisk nedgång. Nu fortsätter utsläppen
              att växa.
            </seg>
            <seg n="39edb692">
              FN:s klimatpanel säger till oss politiker: Ni kan förhindra en
              helt eskalerande och okontrollerbar klimatförändring – ni har
              makten i era händer. Ja, och nu är det oss jag pratar om: Vi har
              makten i våra händer.
            </seg>
            <seg n="84d5c08e">
              Jag tycker att den här debatten har klargjort lite mer vilka
              vägval vi har i Sverige, vilka partier som vill ha en ambitiös
              klimatpolitik och göra någonting åt den här frågan och vilka partier
              som tycker att det är bättre att skylla på andra. Det är upp till
              väljarna att välja i valet i höst.
            </seg>
            <seg n="549a7769">
              Jag vill tacka alla som har varit med i debatten och alla som
              har tittat.
            </seg>
          </u>
          <note type="speaker" n="b1e414c4">
            Anf. 25 IRENE OSKARSSON (KD):
          </note>
          <u who="christina_oskarsson_9f59a4" xml:id="i-6fd248d6a7b8801f-2" n="d17b945c">
            <seg n="d4a7c772">
              Herr talman! Tack för en väsentlig och viktig debatt!
            </seg>
            <seg n="2cbc03d7">
              Jag kan konstatera att vi ibland har lite svårt att hålla oss
              på en nivå som det är viktigt att hålla sig på.
            </seg>
            <seg n="3338cfb7">
              Vi har att ta ett gemensamt ansvar för de långsiktiga frågorna
              i Sverige. Vi kristdemokrater är, som jag sade i det tidigare
              inlägget, oerhört glada över den energiuppgörelse som är gjord.
              Vi önskade att fler skulle vara med på den vagnen för att detta
              skulle bli ännu tydligare för dem som vill jobba och satsa resurser
              på utveckling.
            </seg>
            <seg n="c8e4f7e4">
              Vi ser också vikten av att vi tar till oss dessa rapporter, precis
              som jag sade inledningsvis. Ingen vore gladare än jag om de varit
              felaktiga och vi ändå hade gjort som de sade – då skulle det bli
              riktigt bra. Jag har några utskrifter av rapporterna som jag gärna
              skickar med som läsning för Sverigedemokraterna.
            </seg>
            <seg n="1a49d61b">
              Jag tror också att det är oerhört viktigt att Sverige fortsätter
              att visa att det går att göra förändringar utan att ta på sig
              tagelskjortor. Jag slutade mitt förra inlägg med att konstatera
              att jag är glad över att USA nu kan visa att man är beredd att
              göra någonting. Jag hoppas att det blir verklighet. Jag hoppas
              att utvecklingsländer som har väldiga rikedomar, Kina och Indien,
              därmed gör sina beting.
            </seg>
            <seg n="9dbec27d">
              I det arbetet krävs att det finns politiker som har statsmannaskap
              nog att tänka längre än en mandatperiod, tänka längre än fem år,
              tänka i generationer. Jag är glad över att alliansregeringen har
              det perspektivet när vi jobbar med alltifrån utbildning och utvecklingsfrågor
              här hemma till det internationella perspektivet. Jag är också
              glad över att kunna fortsätta att jobba för att vi ska ha en stark
              biståndspolitik i Sverige som underlättar detta arbete.
            </seg>
            <seg n="cad3f736">
              Tack för debatten!
            </seg>
          </u>
          <note type="speaker" n="03f762db">
            Anf. 26 Miljöminister LENA EK (C):
          </note>
          <u who="unknown" xml:id="i-811505830d6bbfc8-0" n="c49f9fa5">
            <seg n="def29717">
              Herr talman! Allra först vill jag säga att jag inte tycker att
              det är snyggt när en enskild person görs till slagträ i en riksdagsdebatt
              utan att vara närvarande. Jag hoppas att han är tillfrågad.
            </seg>
            <seg n="f42910a3">
              Klimatfrågan är oerhört allvarlig. Den påverkar oss alla, men
              allra mest påverkar den fattiga länder och fattiga människor.
              Det ger oss ett särskilt ansvar, eftersom vi är ett land med stora
              resurser.
            </seg>
            <seg n="13d17a31">
              Vi har från Alliansens sida visat resultat i miljöpolitiken.
              Vi har bland världens tuffaste klimatmål. Vi har världens tuffaste
              CO2-skatt. Vi har visat att vi redan klarar av EU-målen och att
              vi kommer att klara av våra egna, mycket tuffare mål – –40 procent
              till 2020 och en fossiloberoende fordonsflotta till 2030.
            </seg>
            <seg n="6c340d73">
              Vi är inte nöjda med att bara klara mål till 2020. Vi stakar
              nu ut riktningen hela vägen fram till ett CO2-neutralt Sverige
              2050. Vi tänker fortsätta med den här sortens politik, där vi
              binder ihop jobb och miljö. Vi tror att den sunda tillväxten är
              viktig för människor.
            </seg>
            <seg n="504d53a2">
              Detta står mot en opposition som inte kommer överens om energipolitiken,
              om klimatpolitiken eller hur man ska klara av den internationella
              solidariteten i olika former av klimatprojekt.
            </seg>
            <seg n="8d4347ea">
              Medan ni lägger energi på att avskaffa tillväxten använder vi
              tillväxten för att satsa på förnybar energi. Det är inte bara
              jag som undrar hur ert alternativ ser ut – det gör nog varenda
              svensk medborgare som vet att det påverkar jobben, påverkar hela
              landet och påverkar ungas möjligheter att ta sig in på arbetsmarknaden.
              Det undrar också till exempel stora fack som Metall och Transport.
            </seg>
            <seg n="8085ccdb">
              Avslutningsvis, herr talman, vill jag på FN:s miljödag när vi
              har haft den här stora, viktiga klimatdebatten tacka alla deltagare.
              Som miljöminister och centerpartist är jag glad ju fler som diskuterar
              miljö- och klimatpolitik. Det gör att vi kommer framåt.
            </seg>
          </u>
          <note n="ea1efe45">
            Överläggningen var härmed avslutad.
          </note>
          <note n="659f67a0">
            2 § Meddelande om ändring i kammarens sammanträdesplan
          </note>
          <note n="689b53b8">
            Talmannen meddelade att tisdagen den 10 juni kl. 18.00 skulle
            interpellationssvar lämnas.
          </note>
          <note n="d8dfb2d1">
            3 § Avsägelse
          </note>
          <note n="42d36a04">
            Talmannen meddelade att Elisabeth Thand Ringqvist (C) avsagt
            sig uppdraget som ersättare för riksdagsledamot.
          </note>
          <note n="1b519925">
            Kammaren biföll denna avsägelse.
          </note>
          <note n="ab79963f">
            4 § Anmälan om subsidiaritetsprövningar
          </note>
          <note n="030bb1b0">
            Talmannen anmälde att utdrag ur följande protokoll i ärenden
            om subsidiaritetsprövning av EU-förslag hade kommit in:
          </note>
          <note n="65caef91">
            5 § Anmälan om fördröjda svar på interpellationer
          </note>
          <note n="11e94ee8">
            Följande skrivelser hade kommit in:
          </note>
          <note n="58d76a07">
            Interpellation 2013/14:491
          </note>
          <note n="2e410cb6">
            Interpellation 2013/14:491 Nettodebitering
          </note>
          <u who="unknown" xml:id="i-5c80754ce7ee0c11-0" n="c49f9fa5">
            <seg n="38b42ddb">
              Interpellationen kommer inte att kunna besvaras inom föreskriven
              tid.
            </seg>
            <seg n="dcac6272">
              Skälet till dröjsmålet är tjänsteresor och sedan tidigare inbokade
              engagemang.
            </seg>
            <seg n="38b42ddb">
              Interpellationen kommer inte att kunna besvaras inom föreskriven
              tid.
            </seg>
            <seg n="dcac6272">
              Skälet till dröjsmålet är tjänsteresor och sedan tidigare inbokade
              engagemang.
            </seg>
            <seg n="802488af">
              Interpellationen kommer att besvaras onsdagen den 25 juni 2014.
              Miljöministern har inte möjlighet att besvara interpellationen
              inom anvisad tid på grund av redan inbokade engagemang.
            </seg>
            <seg n="74966fb1">
              Skälet till dröjsmålet är sedan tidigare inbokade resor och engagemang.
            </seg>
            <seg n="802488af">
              Interpellationen kommer att besvaras onsdagen den 25 juni 2014.
              Miljöministern har inte möjlighet att besvara interpellationen
              inom anvisad tid på grund av redan inbokade engagemang.
            </seg>
            <seg n="802488af">
              Interpellationen kommer att besvaras onsdagen den 25 juni 2014.
              Miljöministern har inte möjlighet att besvara interpellationen
              inom anvisad tid på grund av redan inbokade engagemang.
            </seg>
            <seg n="802488af">
              Interpellationen kommer att besvaras onsdagen den 25 juni 2014.
              Miljöministern har inte möjlighet att besvara interpellationen
              inom anvisad tid på grund av redan inbokade engagemang.
            </seg>
          </u>
          <note n="0bdaa29f">
            Rikard Jermsten
          </note>
          <note n="64eef2a8">
            Interpellation 2013/14:494
          </note>
          <note n="0a377e5f">
            Interpellation 2013/14:494 Villkor för svenskt lån till Ukraina
          </note>
          <note n="0bdaa29f">
            Rikard Jermsten
          </note>
          <note n="36de5369">
            Interpellation 2013/14:498
          </note>
          <note n="4b2c4dfd">
            Interpellation 2013/14:498 Minskad användning av kemikalier i
            textilier
          </note>
          <note n="7b8724d7">
            Lena Ingvarsson
          </note>
          <note n="06e8236c">
            Interpellation 2013/14:503
          </note>
          <note n="4376a3e6">
            Interpellation 2013/14:503 Det svenska modeundret och utbildningspolitiken
          </note>
          <note n="4517e29a">
            Interpellationen kommer att besvaras måndagen den 16 juni 2014.
          </note>
          <note n="ec95ee96">
            Charlotte Abrahamsson
          </note>
          <note n="ac2e72f4">
            Interpellation 2013/14:508
          </note>
          <note n="654acedf">
            Interpellation 2013/14:508 Kostnadseffektiv miljö- och klimatpolitik
          </note>
          <note n="7b8724d7">
            Lena Ingvarsson
          </note>
          <note n="6ce1a277">
            Interpellation 2013/14:529
          </note>
          <note n="c7949995">
            Interpellation 2013/14:529 Vargens utbredning
          </note>
          <note n="7b8724d7">
            Lena Ingvarsson
          </note>
          <note n="02a46063">
            Interpellation 2013/14:532
          </note>
          <note n="50352293">
            Interpellation 2013/14:532 Bisfenol A
          </note>
          <note n="7b8724d7">
            Lena Ingvarsson
          </note>
          <note n="ce7f1c3f">
            6 § Anmälan om granskningsrapport
          </note>
          <note n="04a891f1">
            Talmannen anmälde att följande granskningsrapport hade kommit
            in från Riksrevisionen:
          </note>
          <note n="60e32335">
            7 § Ärenden för hänvisning till utskott
          </note>
          <note n="f5298875">
            Följande dokument hänvisades till utskott:
          </note>
          <note n="12ec2748">
            8 § Ärenden för förnyad bordläggning
          </note>
          <note n="8bae4698">
            Följande dokument bordlades för andra gången:
          </note>
          <note n="b04b14b9">
            9 § Svar på interpellation 2013/14:434 om stöd till kvinnojourer
          </note>
          <note type="speaker" n="79e4887b">
            Anf. 27 Statsrådet MARIA LARSSON (KD):
          </note>
          <u who="maria_larsson_b6c218" xml:id="i-288f99a84a57cda8-0" n="88b9d143">
            <seg n="42c9a742">
              Herr talman! Per Bolund har frågat statsminister Fredrik Reinfeldt
              om han avser att vidta åtgärder så att kvinnor som är i behov
              av samhällets skydd och stöd också får det. Interpellationen har
              överlämnats till mig.
            </seg>
            <seg n="efea271a">
              Frågan om hur stödet till våldsutsatta kvinnor och barn bör utformas
              för att vara så effektivt som möjligt har vid åtskilliga tillfällen
              under året debatterats i riksdagen. Arbetet med att stärka skyddet
              för våldsutsatta kvinnor och deras barn är av största vikt för
              regeringen. Jag välkomnar därför denna diskussion, som jag tror
              på sikt kan bidra till att ytterligare utveckla och professionalisera
              stödet till denna grupp av brottsoffer.
            </seg>
            <seg n="dbe39741">
              Jag vill dock åter betona att det är kommunerna som ansvarar
              för att medborgarna får det stöd och den hjälp de behöver och
              att kommunerna har en lagstadgad skyldighet att ge våldsutsatta
              kvinnor stöd och hjälp. Regeringen har under mandatperioden gjort
              flera insatser för att stödja kommunerna i deras viktiga arbete
              och på ett övergripande plan utveckla ett ändamålsenligt stöd
              till våldsutsatta kvinnor och deras barn.
            </seg>
            <seg n="ab579966">
              Under 2012 och 2013 har Socialstyrelsen, och sedan den 1 juni
              2013 Inspektionen för vård och omsorg – Ivo – genomfört en nationell
              tillsyn av kommunernas, hälso- och sjukvårdens och kvinnojourernas
              arbete med våldsutsatta kvinnor och med barn som bevittnar våld.
              Granskningen har omfattat 60 kommuner och stadsdelsnämnder, 90
              verksamheter i alla landsting och regioner samt 30 kvinnojourer,
              och den visar att det pågår ett omfattande utvecklingsarbete inom
              samtliga områden – bland annat när det gäller att tydliggöra socialnämndens
              ansvar för våldsutsatta kvinnor och för barn som bevittnar våld
              och när det gäller att öka socialtjänstens kompetens.
            </seg>
            <seg n="12e94c6d">
              Granskningen av kvinnojourer visar att det råder skillnader mellan
              kommunernas arbete. I kommuner med hög kompetens fungerar samarbetet
              med kvinnojourerna bra, och deras erfarenhet och kompetens tas
              till vara. Kvinnojourernas generellt höga kompetens och långa
              erfarenhet lyfts fram i rapporten, men även brister påtalas när
              det till exempel gäller dokumentation och rutiner för anmälningsskyldighet.
            </seg>
            <seg n="c234b1c5">
              Socialstyrelsen, som tidigare har kartlagt omfattningen av och
              kvaliteten vid skyddat boende och presenterat en modell för hur
              insatsen kan kvalitetsutvecklas, följas upp och utvärderas kontinuerligt
              på nationell nivå, har också rapporterat att kvinnojourerna på
              många håll i landet behöver förstärkning.
            </seg>
            <seg n="d7d42fcc">
              Detta är bakgrunden till regeringens beslut att öka statsbidraget
              till ideella organisationer inom det sociala området. I syfte
              att stärka de ideella kvinnojourernas arbete har regeringen beslutat
              att ytterligare öka de medel som fördelas till ideella organisationer
              som bedriver frivilligt arbete inom det sociala området. Under
              2013 beslutades medlen öka med 10 miljoner kronor, och under 2014
              beslutades medlen öka med ytterligare 13,4 miljoner kronor. Från
              och med 2015 har statsbidraget, som fördelas av Socialstyrelsen,
              en permanent förstärkning med 23 miljoner kronor.
            </seg>
            <seg n="e86b264f">
              Utöver detta förordningsreglerade statsbidrag fördelar Socialstyrelsen
              också 109 miljoner kronor i årliga utvecklingsmedel till kommuner
              och ideella organisationer för att kvalitetsutveckla socialtjänstens
              arbete med stöd och hjälp till våldsutsatta kvinnor och till barn
              som bevittnar våld samt till våldsutövare. En del av medlen används
              också till att skapa en nationell och regional stödstruktur i
              syfte att bidra till ett mer långsiktigt metodutvecklingsarbete.
              Satsningen kommer att utvärderas i sin helhet under 2014.
            </seg>
            <seg n="8592bd55">
              I dagarna redovisar också Socialstyrelsen för tredje gången öppna
              jämförelser av kommunernas stöd till våldsutsatta kvinnor och
              till barn som bevittnar våld. Vidare kommer den nationella samordnaren
              mot våld i nära relationer, som bland annat haft i uppdrag att
              överväga hur kvinnojourers och andra berörda ideella organisationers
              verksamhet kan förstärkas, snart att redovisa sina resultat.
            </seg>
            <seg n="3c42035b">
              Allt detta sammantaget kommer att ge ett gediget underlag för
              att besluta vilka ytterligare åtgärder som behöver vidtas för
              att stärka skyddet för våldsutsatta kvinnor och deras barn.
            </seg>
          </u>
          <note type="speaker" n="90ea347f">
            Anf. 28 PER BOLUND (MP):
          </note>
          <u who="per_bolund_61c5be" xml:id="i-0cd15670cbb56957-0" n="a5a318d8" next="i-cb739b97a027a7c0-0">
            <seg n="90cc73f3">
              Herr talman! Jag tackar ministern för svaret, som ju var en gedigen
              genomgång av de utredningar och processer som är igångsatta men
              kanske inte – vilket jag skulle ha önskat – ett tydligt svar på
              den fråga som ställdes i interpellationen.
            </seg>
            <seg n="94f99b89">
              Frågan var, vilket ministern också påpekar, ställd till statsminister
              Fredrik Reinfeldt eftersom det var han som i sitt jultal 2011
              belyste vikten av att underlätta för våldsutsatta kvinnor och
              förändra situationen så att fler kan få hjälp och stöd att komma
              ur den typen av relationer samt hantera de problem som uppstår.
              Tyvärr har statsministern skickat frågan vidare, men jag är glad
              att få diskutera den även med statsrådet Maria Larsson. Det är
              nämligen en viktig fråga, inte minst för Miljöpartiet.
            </seg>
            <seg n="e627f87f">
              Vi vet att det här är ett stort samhällsproblem. Miljöpartiet
              har också föreslagit att det ska ses som ett folkhälsoproblem,
              för omfattningen är så pass stor – det är så många familjer, kvinnor
              och även barn som drabbas av våld inom familjen. Vi måste se till
              att samhället är berett att möta de problem och den utsatthet
              de här kvinnorna drabbas av.
            </seg>
            <seg n="d7feae0a">
              Det möts inte av den verklighet vi ser i Sverige i dag, där vi
              ser kvinnojourer som lever i ständig osäkerhet. De har ett ständigt
              tvång på sig att söka nya pengar för att kunna behålla en verksamhet
              vi vet är helt nödvändig för att vårt samhälle ska fungera – jag
              tror inte att någon av oss skulle tycka att det vore acceptabelt
              om våldsutsatta kvinnor inte fick hjälp när de utsätts för våld
              i nära relationer.
            </seg>
            <seg n="e753eca5">
              Då måste vi också se till att den här verksamheten har en stabilitet
              över tid och att det inte hela tiden handlar om huruvida man kommer
              att klara sig över nästa årsskifte och finnas kvar nästa år. Det
              behövs helt enkelt en trygghet i kvinnojourernas verksamhet, inte
              minst för att de ska kunna planera verksamheten och kontinuerligt
              förbättra den.
            </seg>
            <seg n="ea6d96fd">
              Det är många som arbetar ideellt i kvinnojourerna och gör ett
              fantastiskt jobb. Precis som ministern understryker har det byggts
              upp en bra kompetens och kunskap om hur man hanterar de här frågorna.
              Den kompetensen är värd att bevara, och risken är att den inte
              kan behållas utan urholkas över tid om man inte ger en trygghet
              och stabilitet i verksamheten.
            </seg>
            <seg n="4c461548">
              Nu ser vi också att trycket på kvinnojourerna är väldigt högt;
              det är många som tyvärr har den typen av problem, alltså familjer
              som drabbas av våld. Då behöver vi se till att kvinnojourerna
              klarar av att hålla en sådan kapacitet att alla kvinnor som utsätts
              för våld i Sverige faktiskt kan få stöd, trygghet och hjälp. Vi
              ser att vi tyvärr är på väg åt fel håll där – mellan 2012 och
              2013 ökade det antal kvinnor som kvinnojourerna tvingades säga
              nej till med 30 procent. Det är alltså uppenbart att inte alla
              som drabbas av våld i nära relationer får hjälp i dagens Sverige,
              och det tycker vi från Miljöpartiets sida är en situation vi inte
              kan acceptera.
            </seg>
            <seg n="0ed5d4e2">
              Därför blev vi glada när statsministern i sitt jultal för snart
              tre år sedan utlovade ökat stöd till kvinnojourerna och utlovade
              just den stabilitet och trygghet vi eftersträvar. Nu ser vi dock
              att utvecklingen faktiskt inte går åt det hållet utan att den
              snarare har försämrats – det är fler kvinnor som inte får stöd,
              hjälp och trygghet när de har drabbats av våld.
            </seg>
            <seg n="7f9d6142">
              Därför kvarstår den fråga som jag ställde i min interpellation
              och som jag inte riktigt känner att ministern har svarat på: Avser
              ministern att vidta åtgärder så att kvinnor som är i behov av
              stöd också får det? Det gäller alla kvinnor som är i behov av
              stöd, alltså alla kvinnor som drabbas av våld och inte bara de
              mest utsatta. Det gäller faktiskt alla kvinnor. Jag hoppas att
              ministern håller med om att det faktiskt inte ser ut så i dag,
              och från Miljöpartiets sida anser vi inte att det är acceptabelt.
            </seg>
          </u>
          <note n="69c5931b">
            Ajournering
          </note>
          <note n="0d2387d8">
            Kammaren beslutade kl. 13.57 på förslag av talmannen att ajournera
            förhandlingarna till kl. 14.00 då frågestunden skulle börja.
          </note>
          <u who="per_bolund_61c5be" xml:id="i-cb739b97a027a7c0-0" n="a5a318d8" prev="i-0cd15670cbb56957-0">
            <seg n="489c0e62">
              Återupptagna förhandlingar
            </seg>
            <seg n="bca2dc92">
              En fråga ska vara av övergripande och allmänpolitiskt slag eller
              avse ett ämne som faller inom statsrådets ansvarsområde och rör
              dennes tjänsteutövning. Landsbygdsminister Eskil Erlandsson besvarar
              såväl allmänpolitiska frågor som frågor inom sitt eget ansvarsområde.
              Frågor till övriga förutsätts beröra deras ansvarsområden inom
              regeringen.
            </seg>
            <seg n="88db6cde">
              Underhållet av järnvägen
            </seg>
          </u>
          <note n="47f699fe">
            Förhandlingarna återupptogs kl. 14.00.
          </note>
          <note n="3739ec41">
            10 § Frågestund
          </note>
          <note n="9d9e2f09">
            Anf. 29 TREDJE VICE TALMANNEN:
          </note>
          <note n="2954ef05">
            Jag vill hälsa statsråden välkomna. Frågor besvaras i dag av
            landsbygdsminister Eskil Erlandsson, finansminister Anders Borg,
            kultur- och idrottsminister Lena Adelsohn Liljeroth, miljöminister
            Lena Ek och statsrådet Maria Arnholm.
          </note>
          <note type="speaker" n="ba5c79e8">
            Anf. 30 ANDERS YGEMAN (S):
          </note>
          <u who="anders_ygeman_d54639" xml:id="i-c1554995160689bf-0" n="0c4b43f3">
            <seg n="ce2b5d6c">
              Herr talman! Jag vill börja med att gratulera Alliansen till
              gårdagens festliga och färgstarka konvent.
            </seg>
            <seg n="60eec6cf">
              För landets tågresenärer blir nationaldagsfirandet dock inte
              lika festligt. En nedriven kontaktledning totalstoppar i dag all
              trafik mellan Göteborg och Helsingfors. Sedan flera dagar är resenärerna
              på norra stambanan också drabbade av en nedriven kontaktledning.
            </seg>
            <seg n="40352414">
              I Trafikverkets underlag till regeringens infrastrukturbeslut
              har Trafikverket missat hälften av landets alla kontaktledningar.
              600 mil kontaktledning saknas. Det gör att 10 miljarder kronor
              saknas i regeringens underhållsplan för järnvägen.
            </seg>
            <seg n="48333118">
              Jag vill därför fråga Anders Borg vilka åtgärder han tänker vidta
              för att täppa till detta enorma budgethål i regeringens underhållsplan
              för järnvägen.
            </seg>
          </u>
          <note type="speaker" n="f9e08f00">
            Anf. 31 Finansminister ANDERS BORG (M):
          </note>
          <u who="unknown" xml:id="i-9257da0d3ac560af-3" n="c49f9fa5">
            <seg n="41099e47">
              Herr talman! Jag vill börja med att tacka Anders Ygeman för att
              han vill diskutera infrastrukturpolitik. Den frågan är ju väldigt
              central för Sverige och för det val vi har framför oss.
            </seg>
            <seg n="73b0d3b5">
              Vi har ökat anslagen till infrastrukturen med ungefär 100 miljarder
              och fördubblat drifts- och underhållsanslagen för järnvägen, så
              det finns goda förutsättningar att hantera de olika svårigheter
              som kan uppkomma. Sedan får naturligtvis myndigheten svara för
              sina olika beräkningar.
            </seg>
            <seg n="b42f899f">
              Den allra mest centrala infrastrukturfrågan är naturligtvis vad
              som ska hända om vi får en regering baserad på Socialdemokraterna,
              Miljöpartiet, Vänsterpartiet och Feministiskt initiativ. I Helsingfors
              kommer vi att få ett stopp på huvuddelen av de infrastrukturinvesteringar
              som nu ligger i plan när man drar undan benen för Förbifart Helsingfors.
              Då faller tunnelbaneutbyggnaden, och då stoppas byggandet av 78
              000 lägenheter.
            </seg>
            <seg n="1790a671">
              Den relevanta frågeställningen inför valet är: Vad händer om
              man drar undan benen för svensk infrastruktur med en rödgrön röra?
            </seg>
          </u>
          <note type="speaker" n="70245ea0">
            Anf. 32 ANDERS YGEMAN (S):
          </note>
          <u who="anders_ygeman_d54639" xml:id="i-c1554995160689bf-1" n="0c4b43f3">
            <seg n="c4e55af3">
              Herr talman! Jag tror att ingen av de resenärer som inte får
              fira nationaldagen för att tågen står still i Anders Borgs Sverige
              nöjer sig med svaret. De undrar: Var är pengarna?
            </seg>
            <seg n="7ae8c93e">
              Anders Borg är nöjd med de pengar han har satsat på järnvägen,
              samtidigt som det bygger på ett faktafel. Det är 10 miljarder
              kronor som saknas. 600 mil kontaktledningar är inte medräknade.
              Och då står Anders Borg och talar om Feministiskt initiativ i
              Helsingfors.
            </seg>
            <seg n="17bae337">
              Vad ska han göra för att täppa till hålet i den egna budgeten?
              Det vill Sveriges resenärer ha svar på.
            </seg>
          </u>
          <note type="speaker" n="ed8060f4">
            Anf. 33 Finansminister ANDERS BORG (M):
          </note>
          <u who="unknown" xml:id="i-9257da0d3ac560af-4" n="c49f9fa5">
            <seg n="bdc2648c">
              Herr talman! Det besvärliga för Anders Ygeman är att alla vet
              att skälet till att vi har fått fördubbla anslagen för drift och
              underhåll inom järnvägen är att vi hade eftersatt drift och underhåll
              under de tolv år då Socialdemokraterna underinvesterade i svensk
              infrastruktur. Det är därför det är så relevant nu, när vi har
              tre månader kvar till valet, att diskutera alternativen.
            </seg>
            <seg n="77c1a809">
              Socialdemokraterna tänker sig att regera ihop med Miljöpartiet,
              Vänsterpartiet och Feministiskt initiativ. Det är partier som
              säger nej till vägar och som säger nej till att vi ska klara av
              en förbifart i Helsingfors och därmed sparkar undan benen för
              hela det infrastrukturpaket som nu har lagts på plats för Helsingforssregionen.
              Anders Ygeman kunde åtminstone försöka beskriva hur detta tvärstopp
              för infrastruktur inte skulle vara relevant för väljarna.
            </seg>
            <seg n="c9200192">
              Haverikommission om hormonstörande kemikalier
            </seg>
          </u>
          <note type="speaker" n="923d9c1c">
            Anf. 34 HELENA LEANDER (MP):
          </note>
          <u who="helena_leander_75e865" xml:id="i-03e87648beb5ee1d-0" n="0f3970cc">
            <seg n="9eea3533">
              Herr talman! Nyligen varnade Livsmedelsverket för att minst 3,4
              miljoner svenskar kan få sitt dricksvatten från dricksvattentäkter
              som är eller misstänks vara förorenade av PFAS, en grupp hormonstörande
              kemikalier som misstänks kunna skada bland annat levern, sköldkörteln
              och immunförsvaret.
            </seg>
            <seg n="8bd3d4cc">
              I en av de drabbade orterna, Kallinge, har man uppmätt förhöjda
              halter av giftet i barnens blod. Gifterna misstänks ha läckt från
              ett numera förbjudet ämne som använts i brandskum vid brandövningar,
              och då det är extremt svårnedbrytbart kommer vi att få leva med
              konsekvenserna länge.
            </seg>
            <seg n="6b489cfa">
              Det här har fått en rad ledande kemikalieforskare att tala om
              en av Sveriges allvarligaste kemikalieolyckor. Häromveckan gick
              forskarna ut och krävde en haverikommission. Vad hände egentligen,
              hur kunde det hända, hur ska vi hantera konsekvenserna, och hur
              ska vi undvika att något liknande händer igen?
            </seg>
            <seg n="1e2ea3be">
              Är miljöministern beredd att tillsätta en sådan haverikommission?
            </seg>
          </u>
          <note type="speaker" n="513fba6d">
            Anf. 35 Miljöminister LENA EK (C):
          </note>
          <u who="unknown" xml:id="i-9257da0d3ac560af-5" n="c49f9fa5">
            <seg n="8336c335">
              Herr talman, ärade ledamöter och ärade åhörare! Det här är en
              oerhört allvarlig fråga. De här kemikalierna är farliga och stannar
              kvar länge i kroppen. I det här fallet handlar det om redan förbjudna
              ämnen. Icke desto mindre har man hittat det i grundvatten åtta
              år efter förbudet eller till och med efter längre tid på ett antal
              orter i vårt land.
            </seg>
            <seg n="9344e716">
              Jag delar helt forskarnas oro. När brevet inkom till Miljödepartementet
              hade vi dock redan satt i gång arbetet med exakt samma frågor.
              Det innebär att Kemikalieinspektionen och Livsmedelsverket har
              jobbat med frågorna egentligen ända sedan detta upptäcktes. Det
              är Livsmedelsverket som har haft ansvar för att se till att analyser
              görs.
            </seg>
            <seg n="b0351b1f">
              I arbetet deltar berörda myndigheter, forskare, länsstyrelser,
              kommuner och vattenproducenter. De har redan haft både ett förplaneringsmöte
              och ett stort möte, så arbetet är i gångsatt.
            </seg>
          </u>
          <note type="speaker" n="6ad26b47">
            Anf. 36 HELENA LEANDER (MP):
          </note>
          <u who="helena_leander_75e865" xml:id="i-03e87648beb5ee1d-1" n="0f3970cc">
            <seg n="3d410ab8">
              Herr talman! Jag vet också att berörda myndigheter och aktörer
              har ett pågående arbete. Det vet rimligen forskarna också, men
              de har ändå gjort bedömningen att det är en så allvarlig kemikalieolycka
              som har drabbat Sverige att vi faktiskt behöver göra något mer,
              att vi behöver en haverikommission.
            </seg>
            <seg n="4849bbee">
              Det allra viktigaste för framtiden är såklart att vi inte ska
              ha sådana här kemikalier i användning över huvud taget, men fortfarande
              finns det många miljögifter där ute som läcker och som vi måste
              kunna ta hand om. Det handlar om sanering, det handlar om skydd
              för dricksvattentäkter, och det handlar om att se till att sådant
              inte händer igen.
            </seg>
            <seg n="26e3c4e1">
              Det finns även andra frågor som aktualiserar om vi verkligen
              har ett tillräckligt skydd för vårt dricksvatten i Sverige i dag.
              Jag tänker inte minst på domen tidigare i veckan om Ojnareskogen,
              där det funnits allvarliga tveksamheter kring påverkan av dricksvattnet.
            </seg>
            <seg n="ef9207b8">
              Vi behöver verkligen titta lite bredare på hur vi kan lära av
              den här olyckan och se till att en sådan inte händer igen. Därför
              tror jag fortfarande att det vore bra om vi kunde ha en haverikommission.
              Kan vi förvänta oss en sådan?
            </seg>
          </u>
          <note type="speaker" n="3594da8f">
            Anf. 37 Miljöminister LENA EK (C):
          </note>
          <u who="unknown" xml:id="i-9257da0d3ac560af-6" n="c49f9fa5">
            <seg n="3c1a3036">
              Herr talman! Det här är en mycket allvarlig händelse, och det
              är dessutom oerhört svårt att sanera. Jag delar därför helt Helena
              Leanders oro för hela situationen.
            </seg>
            <seg n="d7b55764">
              Nu är expertmyndigheterna i gång. Berörda forskare, kommuner
              och vattenproducenter deltar i arbetet. Jag har för avsikt att
              kalla till mig gruppen så fort de gjort en kartläggning och har,
              hoppas jag, en del svar på de frågor som också jag ställer.
            </seg>
            <seg n="4943b98e">
              Samtidigt är det här ett problem som inte bara är svenskt. De
              här ämnena har använts i hela Europa.
            </seg>
            <seg n="6dadfe7f">
              Jag har anmält och också informerat EU-nämnden på morgonen om
              att jag kommer att informera mina miljöministerkolleger i Europa
              om att jag kommer att kräva att kommissionen startar ett arbete
              med en europeisk handlingsplan för de perfluorerade ämnena, just
              mot bakgrund av deras farlighet och att de förmodligen finns i
              grundvatten på flera ställen i Europa där användningen av den
              här sortens brandskum har varit mycket utbrett.
            </seg>
            <seg n="6447dabc">
              Vi arbetar alltså med frågan och lyfter upp den också till europeisk
              nivå.
            </seg>
            <seg n="7f867f6d">
              Arbetstidsförkortning och pensioner
            </seg>
          </u>
          <note type="speaker" n="fe543c1b">
            Anf. 38 LOTTA OLSSON (M):
          </note>
          <u who="lotta_olsson_5715f3" xml:id="i-f75d88a71125fb44-0" n="6c5f7000">
            <seg n="862558a2">
              Herr talman! Min fråga är till finansminister Anders Borg.
            </seg>
            <seg n="f4698221">
              Miljöpartiet har nu haft kongress och fattat beslut om att man
              vill införa 35-timmars arbetsvecka.
            </seg>
            <seg n="e656d105">
              Min fråga är hur finansministern ser på ett genomförande av en
              sådan generell arbetstidsförkortning och hur den skulle kunna
              påverka pensionsnivåerna. Skulle det kunna innebära att mindre
              pengar kommer in i pensionssystemet?
            </seg>
          </u>
          <note type="speaker" n="df5ddf2f">
            Anf. 39 Finansminister ANDERS BORG (M):
          </note>
          <u who="unknown" xml:id="i-9257da0d3ac560af-7" n="c49f9fa5">
            <seg n="6961448f">
              Herr talman! Det finns relativt väl belagt vad arbetstidsförkortningar
              har för effekter. Konjunkturinstitutet gav tidigare Arbetstidsförkortningskommittén,
              om jag minns det rätt, ett uppdrag att titta på frågan. Den visar,
              precis som man kan vänta sig, att det har dramatiska effekter
              på svensk ekonomi. Det leder till i storleksordningen 2–3 procent
              lägre bnp och följaktligen också en rätt kraftig reduktion av
              sysselsättningen.
            </seg>
            <seg n="5d8406f3">
              Det har vi också kunnat se när det har gjorts ett realtidsexperiment
              i Frankrike där man har tappat kraftigt i konkurrenskraft och
              sedan haft en mycket svag sysselsättningsutveckling.
            </seg>
            <seg n="d549937b">
              Det är klart att skatteintäkterna faller, och det betyder att
              också pensionsintäkterna faller. När tillväxten blir lägre och
              vi har den indexering vi har sänks pensionerna för alla i det
              system vi har. Det betyder att den generella indexeringen för
              samtliga pensionärer blir lägre.
            </seg>
          </u>
          <note type="speaker" n="dc03b3d3">
            Anf. 40 LOTTA OLSSON (M):
          </note>
          <u who="lotta_olsson_5715f3" xml:id="i-f75d88a71125fb44-1" n="6c5f7000">
            <seg n="b7a9f7e4">
              Herr talman! Kan jag alltså ta med mig att detta till pensionärerna?
              Pensionsgruppen frågar ju mycket om de ekonomiska frågorna. Är
              2–3 procent en generell siffra som även kan gälla pensionerna?
            </seg>
          </u>
          <note type="speaker" n="72fd07ad">
            Anf. 41 Finansminister ANDERS BORG (M):
          </note>
          <u who="unknown" xml:id="i-9257da0d3ac560af-8" n="c49f9fa5">
            <seg n="fc7e86f0">
              Herr talman! Det svenska pensionssystemet är indexerat till inkomster
              minus 1,6 procent. Tänker man sig att Miljöpartiet får genomslag
              för sin idé om nolltillväxt betyder det att pensionerna behöver
              sänkas med i storleksordningen 1,5 procent per år. Det kanske
              inte låter så mycket, men det är en 15-procentig sänkning under
              en tioårsperiod som då skulle bli nödvändig.
            </seg>
            <seg n="9c2fa35c">
              Om man ovanpå det skulle lägga en arbetstidsförkortning talar
              vi om en relativt kraftig sänkning av pensionerna.
            </seg>
            <seg n="22b7657e">
              Konkurrensvillkoren för svensk grisnäring
            </seg>
          </u>
          <note type="speaker" n="463132ec">
            Anf. 42 JOSEF FRANSSON (SD):
          </note>
          <u who="josef_fransson_b32cdd" xml:id="i-26bb6c136738db0e-3" n="b906c848">
            <seg n="bf822212">
              Herr talman! Jag har en fråga till Eskil Erlandsson.
            </seg>
            <seg n="8bd20115">
              Jag besökte nyligen en grisbonde i Lidköping. Han förklarade
              läget för svensk grisnäring på ett pedagogiskt sätt. Han visade
              med händerna att europeisk lägstanivå för grisnäringen ligger
              i mitten. Men han måste ligga i toppen när det gäller djurvälfärd,
              vilket givetvis kostar pengar. Samtidigt konkurrerar han med bönder
              som inte ens uppnår EU:s lägstanivå utan ligger i botten.
            </seg>
            <seg n="d9e7af4d">
              Hur ska det gå till? Hur ska man få framtidstro, och hur ska
              man få ungdomar att vilja ge sig in i denna bransch när det ser
              ut på detta sätt?
            </seg>
            <seg n="15390c5f">
              Vi har sett att enskilda butiker har börjat bojkotta till exempel
              danskt griskött. Är det inte rimligt att Sverige ser över om importen
              av det olagliga köttet som inte ens uppnår EU:s lägstanivå kan
              stoppas?
            </seg>
          </u>
          <note type="speaker" n="5032d87c">
            Anf. 43 Landsbygdsminister ESKIL ERLANDSSON (C):
          </note>
          <u who="eskil_erlandsson_ac1f68" xml:id="i-9257da0d3ac560af-9" n="a721c231">
            <seg n="12181d7f">
              Herr talman! Grisbranschen i Europa befinner sig i ett allvarligt
              läge. Det finns flera orsaker till det. Ett av skälen till att
              läget är allvarligt är att Ryssland har stoppat den import som
              man tidigare har haft i ganska stor omfattning.
            </seg>
            <seg n="19bc4e76">
              Därtill är det som frågeställaren säger att vi har vissa krav
              i vårt land som inte finns i andra delar av Europa. Min ambition
              är att den europeiska djurskyddsnivån ska höjas generellt.
            </seg>
            <seg n="97cf57b1">
              Självklart ska alla leva upp till den nivå som redan är beslutad
              i Europeiska unionen. För att så ska göras har jag haft speciella
              kontakter med både EU-kommissionen och min danska kollega, kring
              vilken det kanske har varit allra störst debatt.
            </seg>
          </u>
          <note type="speaker" n="2e619225">
            Anf. 44 JOSEF FRANSSON (SD):
          </note>
          <u who="josef_fransson_b32cdd" xml:id="i-26bb6c136738db0e-4" n="b906c848">
            <seg n="bb360ed9">
              Herr talman! Jag tackar för ministern för svaret. Min frågeställning
              är hur rimligt det är att vi importerar kött till Sverige som
              inte ens uppnår EU:s lägstanivå, vilken är betydligt lägre än
              svensk lägstanivå på djurskydd.
            </seg>
            <seg n="1f3ae5fa">
              Hur rimligt är det att bondens barn får detta kött och inte pappas
              kött i skolan? De får kanske kött importerat från Tyskland eller
              Danmark, eller var det nu kommer från, där man använder metoder
              för framställning som inte ens är lagliga på europeisk nivå.
            </seg>
            <seg n="fc461b82">
              Det är inte rimligt. Man borde åka ned till Bryssel, sätta ned
              foten och säga: Det här är inte okej. Vi kan inte importera detta
              kött, för vi slår ut våra egna grisbönder som håller en mycket
              hög nivå i en internationell jämförelse.
            </seg>
          </u>
          <note type="speaker" n="b4e7e0a8">
            Anf. 45 Landsbygdsminister ESKIL ERLANDSSON (C):
          </note>
          <u who="eskil_erlandsson_ac1f68" xml:id="i-9257da0d3ac560af-10" n="a721c231">
            <seg n="3c278dce">
              Herr talman! Jag upprepar att om det finns en gemensam europeisk
              lagstiftning, vilket det finns på grisområdet, ska alla självklart
              leva upp till den lägstanivå som finns. Den som inte gör det ska
              givetvis åläggas att leva upp till nivån och därtill påföras sanktioner
              som är så kännbara att det verkligen biter när kommissionen säger
              ifrån, vilken är den som ska säga ifrån i detta sammanhang.
            </seg>
            <seg n="8f7cdeb5">
              Vad gäller eventuella importrestriktioner eller liknande har
              vi en gemensam harmonisering vad gäller standarder på livsmedelshygien
              inom Europa. Så länge en produkt lever upp till denna standard
              går det inom Europeiska unionen inte att förvägra denna produkt
              tillträde.
            </seg>
            <seg n="b0aac8b5">
              Åtgärder mot exploatering av unika naturområden
            </seg>
          </u>
          <note type="speaker" n="3c8d33ac">
            Anf. 46 JENS HOLM (V):
          </note>
          <u who="jens_holm_9bd66a" xml:id="i-6cd08642d5ef239f-4" n="5ae26f6b">
            <seg n="d79180cb">
              Herr talman! Jag har en fråga till miljöministern.
            </seg>
            <seg n="9ac0d42f">
              Mark- och miljödomstolen har i veckan gett klartecken till en
              storskalig kalkbrytning i Bunge på norra Gotland. Om kalkbrytningen
              blir av kommer ett 25 meter djupt hål att kunna grävas på ett
              område som är 170 hektar. Det är två gånger så stort som Visby
              innanför murarna. Här ligger Ojnareskogen där det finns arter
              som är mycket speciella för detta område, och skogen omringas
              av ett Natura 2000-område. Området är också Gotlands största dricksvattentäkt.
            </seg>
            <seg n="1eefcf7d">
              Jag vill veta vilka åtgärder miljöministern är beredd att vidta
              för att världsunika naturområden inte ska bli utsatta för exploatering.
              Är ministern beredd att vidta några sådana åtgärder över huvud
              taget?
            </seg>
          </u>
          <note type="speaker" n="13d32449">
            Anf. 47 Miljöminister LENA EK (C):
          </note>
          <u who="unknown" xml:id="i-9257da0d3ac560af-11" n="c49f9fa5">
            <seg n="04fe3002">
              Herr talman! Jens Holm har varit med ett tag, så jag vet att
              han kan ställa frågor till mig om detta. Jag kan dock inte svara
              eftersom det är ett pågående rättsärende som enligt uppgift är
              överklagat.
            </seg>
            <seg n="1e082af1">
              Området runt omkring är Natura 2000-område. När det utpekades
              till det av den socialdemokratiska regeringen med stöd av Miljöpartiet
              valde man att inte plocka in detta område. Det kan naturligtvis
              diskuteras fram och tillbaka, men det är den situation som är
              nu.
            </seg>
            <seg n="58ea8a6e">
              Domstolen prövar nu och försöker genom miljöbalken hitta en balans
              mellan de olika avvägningar som ska göras i den sammanhållna miljöprövningen.
              Jag kan konstatera att man i överklagandetexten har satt 27 olika
              miljövillkor, men utöver det kan jag inte uttala mig. Det vore
              ministerstyre, och det ska vi inte ha.
            </seg>
          </u>
          <note type="speaker" n="fdb5cb85">
            Anf. 48 JENS HOLM (V):
          </note>
          <u who="jens_holm_9bd66a" xml:id="i-6cd08642d5ef239f-5" n="5ae26f6b">
            <seg n="e36bf340">
              Herr talman! Min fråga löd om ministern var beredd att vidta
              åtgärder för att världsunika naturområden inte ska bli utsatta
              för exploatering. Jag gick alltså inte in på det konkreta fallet
              utan det fick illustrera vilket svagt stöd miljön har i svensk
              rättspraxis.
            </seg>
            <seg n="29f6db09">
              Detta kan ha något att göra med regeringens eget agerande. Fram
              till 2009 hade vi nämligen något som kallades stoppregeln. Det
              innebar att man inte fick anlägga täkter i områden med höga skyddsvärden
              där det fanns till exempel rödlistade arter.
            </seg>
            <seg n="687b939a">
              En framkomlig väg skulle kunna vara att vi tog tillbaka stoppregeln.
              Vänsterpartiet var det enda parti som röstade emot borttagandet
              av stoppregeln. En annan framkomlig väg skulle kunna vara att
              utvidga områden som är Natura 2000 eller anlägger fler nationalparker.
            </seg>
            <seg n="5da95a8a">
              Jag vill höra om miljöministern har några konkreta förslag.
            </seg>
          </u>
          <note type="speaker" n="1ee62cdb">
            Anf. 49 Miljöminister LENA EK (C):
          </note>
          <u who="unknown" xml:id="i-9257da0d3ac560af-12" n="c49f9fa5">
            <seg n="c5e9010d">
              Herr talman! Jens Holm försöker åter att få mig att uttala mig
              om den pågående rättsliga prövningen av Nordkalks tillstånd vid
              Ojnare myr och Bunge. Men hur man än ställer frågan kan jag inte
              göra det eftersom en minister i en demokrati inte kan gå in i
              en pågående rättsprövning och genom uttalanden försöka styra utfallet.
              Det strider mot alla demokratiska grundprinciper.
            </seg>
            <seg n="6006a0a9">
              Jag kan dock säga att när Natura 2000-området utpekades av den
              socialdemokratiska regeringen fanns inte detta område med.
            </seg>
            <seg n="f070eed2">
              Vidare fanns det en enighet i riksdagen om att stopplagen inte
              fungerade utan slog fel. Vänsterpartiet var dock emot borttagande,
              så här har Jens Holm en poäng. Alla övriga partier i riksdagen
              röstade dock för förslaget eftersom de bedömde att reglerna i
              miljöbalken var mer konkreta och bättre.
            </seg>
            <seg n="7c56291a">
              I övrigt får vi alla avvakta den slutliga prövningen i denna
              omgång.
            </seg>
            <seg n="d3635b2a">
              Kvinnor med låga pensioner
            </seg>
          </u>
          <note type="speaker" n="b37b04e9">
            Anf. 50 BARBRO WESTERHOLM (FP):
          </note>
          <u who="barbro_westerholm_07b327" xml:id="i-303143cc5b52e21f-0" n="acd393e7">
            <seg n="433133fa">
              Herr talman! Jag riktar min fråga till statsrådet Maria Arnholm.
            </seg>
            <seg n="ee2cf287">
              Vi har nu fått fram statistik som visar att antalet kvinnor med
              låga pensioner är betydande. Man räknar med att drygt 140 000
              kvinnor har en inkomst som ligger under EU:s fattigdomsgräns,
              det vill säga 10 800 kronor per månad före skatt, bostadstillägget
              inkluderat. Det är kvinnor som har jobbat deltid i tuffa låglöneyrken.
            </seg>
            <seg n="4efa1c56">
              Vad har regeringen för planer? Hur kan man förbättra de kvinnornas
              ekonomiska situation?
            </seg>
          </u>
          <note type="speaker" n="93b2520b">
            Anf. 51 Statsrådet MARIA ARNHOLM (FP):
          </note>
          <u who="unknown" xml:id="i-811505830d6bbfc8-1" n="c49f9fa5"/>
          <note n="c6a3cf2b">
            Herr talman! Ledamöter och åhörare! Tack för frågan, Barbro Westerholm!
          </note>
          <u who="unknown" xml:id="i-5c80754ce7ee0c11-1" n="c49f9fa5">
            <seg n="8eb78bb4">
              Du pekar på en av de allra största oförrätterna vi har kvar.
              Det handlar om kvinnor som har jobbat i vård och omsorg och som
              har tagit huvudansvaret hemma. De har jobbat för låga löner där
              de har arbetat och slitigt och tagit huvudansvaret på hemmaplan.
            </seg>
            <seg n="730e278c">
              Vi har ett väldigt stabilt pensionssystem i Sverige som vi har
              kommit överens om i stor enighet. När vi för ungefär 20 år sedan
              enades den senaste gången byggde vi systemet för ett rättvist
              samhälle. De här kvinnorna har inte levt i ett rättvist samhälle,
              och det märks också i deras pensionskuvert i dag.
            </seg>
            <seg n="5a3c7374">
              Regeringen har höjt bostadstillägget. Vi har sänkt skatten. Vi
              behöver naturligtvis också titta framöver på vad vi mer kan göra
              för att de här kvinnorna ska ha rimliga levnadsvillkor.
            </seg>
          </u>
          <note type="speaker" n="d1de21ae">
            Anf. 52 BARBRO WESTERHOLM (FP):
          </note>
          <u who="barbro_westerholm_07b327" xml:id="i-303143cc5b52e21f-1" n="acd393e7">
            <seg n="b15fd552">
              Herr talman! Vi är stolta över att vi har ett finansiellt stabilt
              pensionssystem, men med broms och så vidare är det inte alldeles
              stabilt för de enskilda människorna. Här måste man överväga insatser
              i både det korta och det långa perspektivet.
            </seg>
            <seg n="98c27a36">
              Jag tror att vi ska akta oss för att röra i pensionssystemet.
              Däremot kan man fundera över om man kan minska utgifterna. I dag
              är till exempel tandvårdskostnaderna väldigt tunga att bära. De
              här kvinnorna har inte 20 000 kronor för till exempel ett implantat.
              Det är en post som man kan fundera över. Det finns också andra
              utgifter.
            </seg>
            <seg n="3ec503e7">
              Det handlar också om boendekostnaderna. Vi vill gärna att människor
              ska flytta dit de kan bo och klara sig hela livet. Men bostadskostnaderna
              och hyrorna är väldigt höga. Är det något som man funderar över?
            </seg>
          </u>
          <note type="speaker" n="d75d9fc3">
            Anf. 53 Statsrådet MARIA ARNHOLM (FP):
          </note>
          <u who="unknown" xml:id="i-9257da0d3ac560af-13" n="c49f9fa5">
            <seg n="7418f7ef">
              Herr talman! EU-kommissionen har nyligen lämnat en lång rad kommentarer
              på ett antal olika områden till medlemsstaterna. Inte minst när
              det gäller jämställdhet har de pekat ut saker som närmar sig den
              svenska jämställdhetspolitiken som flera medlemsstater behöver
              rätta till eller göra. De har inte haft någon kommentar till oss
              men har ändå velat påpeka att när det gäller just äldre kvinnors
              situation i Sverige finns det mer kvar att arbeta med.
            </seg>
            <seg n="21ccd0c5">
              Jag tycker att vi ska ta fasta på och fundera över de idéer som
              Barbro Westerholm kommer med här och andra idéer. Men som en bottenplatta
              för att det ska vara möjligt är det nödvändigt att föra en ekonomisk
              politik som gör att det finns överskott och att det finns välfärd
              att fördela. Därför känner jag mig övertygad om att vi behöver
              en alliansregering även efter den 14 september.
            </seg>
            <seg n="39773df4">
              Kostnaden för legitimation för lärare med utländsk examen
            </seg>
          </u>
          <note type="speaker" n="00240cd1">
            Anf. 54 MEERI WASBERG (S):
          </note>
          <u who="meeri_wasberg_8279a7" xml:id="i-a6ea842959544f73-0" n="e1c528a1">
            <seg n="8a122be2">
              Herr talman! Skolan ligger många av oss varmt om hjärtat. En
              av de viktigaste förutsättningarna för att våra barn ska kunna
              få tillgång till den kunskap de behöver är att vi har kunniga
              och engagerade lärare.
            </seg>
            <seg n="bd068195">
              Just nu pågår arbetet med att utfärda lärarlegitimationer. Och
              jag vet att frågan om avgifter och liknande har diskuterats tidigare.
              Men nu har jag snubblat över ett problem som jag undrar om regeringen
              är medveten om och ifall regeringen har för avsikt att göra något
              åt detta.
            </seg>
            <seg n="0db35dac">
              Personer som har utländska examina kan råka ut för ganska betydande
              kostnader i samband med ansökan om lärarlegitimation då de förväntas
              lämna in alla sina handlingar översatta till svenska. Det kan
              kosta upp till 35 000 kronor att ansöka om lärarlegitimation.
            </seg>
            <seg n="d130c9d2">
              I just det konkreta fall som jag tänker på blev personen redan
              1991 godkänd att jobba som lärare av UHÄ.
            </seg>
            <seg n="552b39e3">
              Har regeringen några idéer på detta område?
            </seg>
          </u>
          <note type="speaker" n="70b8de46">
            Anf. 55 Landsbygdsminister ESKIL ERLANDSSON (C):
          </note>
          <u who="eskil_erlandsson_ac1f68" xml:id="i-9257da0d3ac560af-14" n="a721c231">
            <seg n="e0a600e1">
              Herr talman! Jag tvingas tillgripa den nödutgång som statsråd
              har i det här sammanhanget och säga att frågeställningen är så
              specifik och så speciell att jag får be frågeställaren att ställa
              den specifika frågan till ansvarigt statsråd. Det går ju att göra
              i form av fråga eller interpellation.
            </seg>
          </u>
          <note type="speaker" n="f3c7184c">
            Anf. 56 MEERI WASBERG (S):
          </note>
          <u who="meeri_wasberg_8279a7" xml:id="i-a6ea842959544f73-1" n="e1c528a1">
            <seg n="e19905ec">
              Herr talman! Jag kommer med nöje att framställa en skriftlig
              fråga till berört statsråd. Men jag tycker ändå att synen på utländska
              examina och i det här fallet examen från ett annat EU-land där
              personen faktiskt har en tysk lärarlegitimation också ställer
              en intressant fråga om synen på den fria rörligheten för människor
              inom Europa.
            </seg>
            <seg n="f046d41c">
              Jag kan tipsa om att tala om för berört statsråd att det kommer
              att komma en skriftlig fråga i ämnet.
            </seg>
          </u>
          <note type="speaker" n="70a09b60">
            Anf. 57 Landsbygdsminister ESKIL ERLANDSSON (C):
          </note>
          <u who="eskil_erlandsson_ac1f68" xml:id="i-9257da0d3ac560af-15" n="a721c231">
            <seg n="57c07dbc">
              Herr talman! Det ska framföras till berört statsråd.
            </seg>
            <seg n="639840c1">
              Fritidspeng för barn i hushåll med försörjningsstöd
            </seg>
          </u>
          <note type="speaker" n="81f8874c">
            Anf. 58 HILLEVI LARSSON (S):
          </note>
          <u who="hillevi_larsson_81d8b4" xml:id="i-f393f7f890fb4614-0" n="16ed51e3">
            <seg n="4a385118">
              Herr talman! Jag vill ställa min fråga till kultur- och idrottsminister
              Lena Adelsohn Liljeroth.
            </seg>
            <seg n="533ce5ef">
              Regeringen har infört en fritidspeng för barn för att de ska
              kunna ta del av bland annat idrottsverksamhet och kulturverksamhet.
              Man har nämligen sett att barn från fattiga familjer i liten utsträckning
              är med i sådana aktiviteter. Och de har ofta en svår situation
              i andra avseenden också.
            </seg>
            <seg n="cb573ed4">
              Problemet med utformandet av fritidspengen är risken att barnen
              kommer att känna sig utpekade när de måste gå till exempelvis
              en kulturförening eller idrottsförening och hämta intyg för att
              familjen ska få ut fritidspengen. Risken är att barnen kommer
              att skämmas, att hela familjer kommer att skämmas. Risken är också
              att många, på grund av skammen, kommer att avstå helt från möjligheten.
              Skammen är en viktig komponent när det gäller barnfattigdom.
            </seg>
            <seg n="e68ba4db">
              Kan regeringen tänka sig en annan utformning av det här?
            </seg>
          </u>
          <note type="speaker" n="10202eaf">
            Anf. 59 Kultur- och idrottsminister LENA ADELSOHN LILJEROTH (M):
          </note>
          <u who="lena_adelsohn_liljeroth_c63cef" xml:id="i-9257da0d3ac560af-16" n="a568dc11">
            <seg n="b412d55c">
              Herr talman! Jag är väldigt glad över att regeringen fattade
              beslut om att man från den 1 juli i år kommer att kunna ta ut
              3 000 kronor per barn för att de ska få möjlighet att delta i
              fritidsaktiviteter; det kan vara i kulturskolan, och det kan vara
              i idrotten.
            </seg>
            <seg n="9a105677">
              Jag tror inte att det finns något annat land inom Europeiska
              unionen som har så många barn som är aktiva inom kultur och idrott.
              Men som Hillevi Larsson säger har en del familjer inte råd, exempelvis
              familjer som har försörjningsstöd.
            </seg>
            <seg n="693eca04">
              Det är ingen skam att ta emot försörjningsstöd. Man kan ha drabbats
              av sjukdom eller arbetslöshet. Det är ingen skam att få stöd;
              det är en rättighet. Jag tycker också att det är en rättighet
              för barn att få delta i de aktiviteter som finns. Och det finns
              barn som inte har de möjligheterna. För att det ska vara möjligt
              har regeringen beslutat att ge de här barnen det. Då blir 3 000
              kronor i månaden väldigt mycket.
            </seg>
            <seg n="479bcb64">
              Det finns ingenting skamligt i att ha rätt att kunna delta i
              kultur och idrott, tvärtom.
            </seg>
          </u>
          <note type="speaker" n="cbbd5fbc">
            Anf. 60 HILLEVI LARSSON (S):
          </note>
          <u who="hillevi_larsson_81d8b4" xml:id="i-f393f7f890fb4614-1" n="16ed51e3">
            <seg n="abe9b27c">
              Herr talman! Jag håller fullständigt med om att det inte är någon
              skam. Det är en rättighet. Och även för dessa barn borde det vara
              en rättighet att få ta del av fritidsaktiviteter.
            </seg>
            <seg n="3ee9800b">
              Om vi tittar tillbaka i historien på fattigvården och hur den
              såg ut förr kan vi dock konstatera att barn från en fattig familj
              då hade möjlighet att uppvisa intyg om att man skulle slippa betala
              skollunchen. Det här upplevdes som att man hade mössan i handen
              och som en stor skam. Problemet med det här förslaget är att barnen
              och familjerna riskerar att känna sig utpekade.
            </seg>
            <seg n="c6c75bfc">
              Det visar också att försörjningsstödet behöver förstärkas när
              det gäller barnfamiljer. Förslaget riktas nämligen just till familjer
              med försörjningsstöd. Det visar att man borde utöka barndelen
              i riksnormen. Man borde också kunna ge stöd direkt till kulturföreningar
              och idrottsföreningar så att de kan sänka avgifterna och till
              och med avskaffa dem på vissa håll.
            </seg>
          </u>
          <note type="speaker" n="0bb04d9b">
            Anf. 61 Kultur- och idrottsminister LENA ADELSOHN LILJEROTH (M):
          </note>
          <u who="lena_adelsohn_liljeroth_c63cef" xml:id="i-9257da0d3ac560af-17" n="a568dc11">
            <seg n="99c76a60">
              Herr talman! Jag är visserligen född 1955, och jag vet inte vilken
              tid som Hillevi Larsson hänvisar till. Men åtminstone sedan jag
              började skolan 1962 har vi haft fri skollunch. Det är bra med
              historiekunskapen, men så långt tillbaka behöver vi faktiskt inte
              gå.
            </seg>
            <seg n="f02655cd">
              Detta är ett välfärdssamhälle. Vi har höjt stödet till idrotten.
              Inga idrottar så mycket som våra barn och ungdomar. Vi har också
              höjt barnbidraget.
            </seg>
            <seg n="ff207e4d">
              Just det extra stödet till de barn som inte har möjlighet att
              ta del av kultur- och fritidsaktiviteter kommer att betyda jättemycket.
              Jag är tacksam om Hillevi Larsson inte bidrar till att skambelägga
              de föräldrarna utan snarare uppmuntrar dem att söka det stödet,
              så att även de barnen får rätt att idrotta och spela ett musikinstrument,
              om de vill det.
            </seg>
          </u>
          <note n="84e462f8">
            Prioriteringar i fråga om yrkeshögskolan
          </note>
          <note type="speaker" n="1da48126">
            Anf. 62 ANDERS AHLGREN (C):
          </note>
          <u who="anders_ahlgren_ea61d4" xml:id="i-730a69fce5e1f68d-0" n="13a7f9fd">
            <seg n="2bb96ffc">
              Herr talman! Jag skulle vilja vända mig till biträdande utbildningsminister
              Maria Arnholm. I beskrivningen av ditt ansvarsområde står det
              att läsa om yrkeshögskolan: Yrkeshögskolan (YH) är en eftergymnasial
              utbildningsform som bygger på samarbete mellan arbetslivet och
              utbildningsanordnare.
            </seg>
            <seg n="211b4d36">
              Behovet av yrkesinriktad utbildning växer snabbt. Den har stor
              efterfrågan och leder ofta till arbete. Trots regeringens utökning
              av antal platser är resurserna begränsade. Inte minst i årets
              hantering kunde vi se en kraftig prioritering och utbildningar
              som inte fick vara med.
            </seg>
            <seg n="d40921ef">
              Min fråga är: Hur görs och vem gör prioriteringarna av vilka
              ansökningar som ska beviljas?
            </seg>
          </u>
          <note type="speaker" n="48a68394">
            Anf. 63 Statsrådet MARIA ARNHOLM (FP):
          </note>
          <u who="unknown" xml:id="i-811505830d6bbfc8-2" n="c49f9fa5"/>
          <note n="d3dafbf2">
            Herr talman! Tack, för frågan, Anders Ahlgren!
          </note>
          <u who="unknown" xml:id="i-5c80754ce7ee0c11-2" n="c49f9fa5">
            <seg n="c0e1cfd3">
              Yrkeshögskolan är lite av en framgångssaga i det svenska utbildningsväsendet.
              I dag är det 28 000 människor som studerar på yrkeshögskolan över
              hela landet till olika utbildningar som, precis som Anders Ahlgren
              säger, tas fram tillsammans med branscher för att de i första
              hand ska vara i bristyrken.
            </seg>
            <seg n="c8745ba8">
              En sökande till yrkeshögskolan är i första hand inte en student,
              utan det handlar om en utbildningsanordnare. Hela idén med detta
              är att det inte ska vara långsiktigt och väldigt fastrotat. Samtidigt
              har det lett till att det ibland blir för dyrt att investera i
              en utbildning, och det har fått en del andra negativa effekter.
            </seg>
            <seg n="799f3056">
              Därför har vi nu en intern utredare som tittar på bland annat
              detta och ett antal andra barnsjukdomar som myndigheten lider
              av.
            </seg>
          </u>
          <note type="speaker" n="83219eac">
            Anf. 64 ANDERS AHLGREN (C):
          </note>
          <u who="anders_ahlgren_ea61d4" xml:id="i-730a69fce5e1f68d-1" n="13a7f9fd">
            <seg n="6cb9c76f">
              Herr talman! Jag tycker att det är bra att den utredningen är
              tillsatt, för när man träffar utbildningsarrangörer i dag är det
              många som ifrågasätter de korta perioder som en del utbildningar
              pågår. Det blir svårt att få tillräckligt bra kvalitet i utbildningen,
              svårt att rekrytera duktiga lärare, köpa in maskiner etcetera.
            </seg>
            <seg n="51ee881f">
              Det finns också en geografisk aspekt i den fördelning som har
              skett. Vi har sett en omsvängning i årets fördelning, där det
              har fallit ut mycket utbildning söderut i Sverige.
            </seg>
            <seg n="373d78fb">
              Det är svårt att leverera bra utbildning med hög kvalitet, men
              vi har också den här ryckigheten. Det finns många exempel där
              man får lägre kvalitet än vad som skulle vara nödvändigt om man
              hade en större flexibilitet i upplägget.
            </seg>
            <seg n="ed7fce2e">
              Maria Arnholm talade lite grann om hur hon ser på en möjlig framtid
              för att få en större uppdelning, en större fördelning av framför
              allt längderna på utbildningen. Det vore intressant att höra om
              statsrådet har möjlighet att utveckla det ytterligare.
            </seg>
          </u>
          <note type="speaker" n="b70d8186">
            Anf. 65 Statsrådet MARIA ARNHOLM (FP):
          </note>
          <u who="unknown" xml:id="i-9257da0d3ac560af-18" n="c49f9fa5">
            <seg n="b621f151">
              Herr talman! Anledningen till att vi har tillsatt en intern utredning
              är att vi ser ett antal problem i den väldigt höga flexibiliteten.
              Det får tills utredningen är färdig vara svar nog. Vi ska överväga:
              Kan man ha längre perioder? Finns det ett antal utbildningar som
              kanske ska vara permanenta?
            </seg>
            <seg n="4f9cab92">
              Med det sagt vill jag ändå understryka att hela idén, nerven
              och meningen med yrkeshögskolan är att vi ska ha en utbildningsform
              som är flexibel och som är ett bidrag och där vi lyckas bättre
              med det som vi har svårt att lyckas med på svensk arbetsmarknad
              i dag, nämligen matchningen.
            </seg>
            <seg n="747215dc">
              Jag vill inte lova för mycket. Det faktum att det finns missnöje
              och besvikelse tror jag att vi ska lära oss att leva med när det
              gäller denna mycket populära skolform. Den kommer att behövas,
              och den kommer att behöva vara flexibel också i framtiden.
            </seg>
            <seg n="01b8dc0e">
              Personkrets för ansvarsutkrävande
            </seg>
          </u>
          <note type="speaker" n="4b4946fa">
            Anf. 66 SVEN-ERIK BUCHT (S):
          </note>
          <u who="sven-erik_bucht_da1a1d" xml:id="i-d3dffb273299191b-0" n="2ca735e7">
            <seg n="cc11d225">
              Herr talman! I regeringsförklaringen här i kammaren år 2011 gav
              statsminister Fredrik Reinfeldt ett mycket betydligt besked. Beskedet
              till svenska folket och skattebetalarna var: Det är tid för ansvar.
              Jag har inte räknat hur många gånger han uttalade det, men det
              sägs att det var ett tjugotal gånger. Det var ett väldigt tydligt
              besked.
            </seg>
            <seg n="fce6d546">
              Med det som bakgrund och med anledning av ansvarsutkrävandet
              i den så kallade Nuonaffären, som har blivit en mycket dyr affär
              för Sveriges medborgare och skattebetalare, vill jag ställa en
              fråga till finansminister Anders Borg.
            </seg>
            <seg n="415b33b4">
              Finansministern har i detta ansvarsutkrävande förnekat ansvar,
              liksom alla inblandade statsråd. Min fråga till finansministern
              är: Gäller det besked som gavs 2011, om tid för ansvar, endast
              svenska folket och svenska skattebetalare?
            </seg>
          </u>
          <note type="speaker" n="4560da26">
            Anf. 67 Finansminister ANDERS BORG (M):
          </note>
          <u who="unknown" xml:id="i-9257da0d3ac560af-19" n="c49f9fa5">
            <seg n="2b1317ce">
              Herr talman! Sven-Erik Bucht har säkert rätt i att det kan behövas
              mer av ansvarsutkrävande. Det har varit en tydlig process i konstitutionsutskottet
              kring Nuonaffären och vad den har inneburit. Där har det tydligt
              klarlagts att de förluster som har gjorts beror på att vi helt
              enkelt har fått andra kolpriser i Europa än vad vi hade när affären
              gjordes, precis på samma sätt som de nedskrivningar och förluster
              vi har gjort på tysk kol och kärnkraft har att göra med förlopp
              som har inträffat därefter.
            </seg>
            <seg n="a2a6ce33">
              De socialdemokratiska regeringar som bar ansvar för de förlusterna
              har precis samma ansvar som den nuvarande regeringen har för Nuonaffären.
            </seg>
            <seg n="076a6ed0">
              Låt oss vara klara över att Socialdemokraterna inte riktade en
              mening av kritik mot Nuonaffären när den genomfördes, utan man
              delade till fullo den bedömning som gjordes av Vattenfalls styrelse,
              med Anders Sundström som styrelseledamot, när affären genomfördes.
            </seg>
            <seg n="fe6fa540">
              På den punkten har jag lite svårt att se på vilken stol Sven-Erik
              Bucht sitter när han kräver ansvar. Gäller det Socialdemokraternas
              ansvar för kärnkraftsförluster och kolförluster i Tyskland, eller
              gäller det medansvaret man har för Nuonaffären?
            </seg>
          </u>
          <note type="speaker" n="b27487d4">
            Anf. 68 SVEN-ERIK BUCHT (S):
          </note>
          <u who="sven-erik_bucht_da1a1d" xml:id="i-d3dffb273299191b-1" n="2ca735e7">
            <seg n="977ebd16">
              Herr talman! Finansministern sitter i den regering som hanterar
              detta ärende. Regeringen utövar sitt inflytande på det statliga
              bolaget också genom beviljandet av ansvarsfrihet för bolaget.
              Men tydligen är det så att det besked som kom 2011, att det är
              tid för ansvar, gällde bara Sveriges folk och Sveriges skattebetalare,
              som får betala mycket dyrt för affären.
            </seg>
          </u>
          <note type="speaker" n="d5dae2cd">
            Anf. 69 Finansminister ANDERS BORG (M):
          </note>
          <u who="unknown" xml:id="i-9257da0d3ac560af-20" n="c49f9fa5">
            <seg n="72d39491">
              Herr talman! För att undvika missförstånd vill jag påpeka att
              Vattenfall har gjort betydligt större utdelningar under den tid
              som vi har styrt än under perioden 2002–2006. Sven-Erik Bucht
              kanske inte är medveten om att Vattenfall vid den tidpunkten delade
              ut 1, 2 eller 3 miljarder per år och att vi därefter har fått
              ut 6–7 miljarder per år från Vattenfall och också kommer att få
              det framöver.
            </seg>
            <seg n="cd48d4c2">
              Men det ändrar inte frågeställningen: På vilken stol sitter Sven-Erik
              Bucht när han utkräver ansvar, och av vem gör han det? Utkräver
              han det av de tidigare socialdemokratiska regeringarna, som köpte
              upp sig på enorma koldioxidutsläpp i Tyskland och kärnkraftsverk
              som därefter har stängs, eller av den här regeringen, som genomförde
              affären med Nuon?
            </seg>
            <seg n="df5751b6">
              Ansvarsutkrävande, Sven-Erik Bucht, tycker jag bör gälla alla
              som man utkräver det av.
            </seg>
            <seg n="13dba2f0">
              Ökade arbetsskador i kvinnoyrken
            </seg>
          </u>
          <note type="speaker" n="9f1f8f28">
            Anf. 70 CARINA OHLSSON (S):
          </note>
          <u who="carina_ohlsson_65ec2b" xml:id="i-24e4d9d6fc78d04e-0" n="3919e6b5">
            <seg n="bc5245f1">
              Herr talman! I dag har vi i ett pressmeddelande från Arbetsmiljöverket
              kunnat läsa att arbetsskadorna fortsätter att öka för fjärde året
              i rad och att kvinnor är oerhört hårt drabbade.
            </seg>
            <seg n="d51f0bb5">
              Den största ökningen av antalet anmälda arbetsskador sker bland
              kvinnor. Tunga lyft, stress och påfrestande relationer inom områdena
              vård, skola och omsorg står för den största ökningen.
            </seg>
            <seg n="a6132501">
              En av Alliansens paradgrenar innan de bildade regering var att
              de skulle få alla i arbete och att sjukskrivningarna skulle gå
              ned. Men efter det att villkoren har skärpts sedan 2008 och man
              har dragit ned på arbetsmiljöarbetet visar statistiken precis
              det motsatta: Sedan 2010 har trenden vänt, och antalet kvinnor
              som sjukskrivs ökar år efter år.
            </seg>
            <seg n="76301d98">
              Tidigare har jag fått svaret att regeringen följer frågan. Men
              att man följer frågan gör det inte lättare för de kvinnor som
              knappt kan försörja sig månad för månad. Jag undrar vad jämställdhetsministern
              tänker göra på det här området.
            </seg>
          </u>
          <note type="speaker" n="a9e71644">
            Anf. 71 Statsrådet MARIA ARNHOLM (FP):
          </note>
          <u who="unknown" xml:id="i-9257da0d3ac560af-21" n="c49f9fa5">
            <seg n="db7694c2">
              Herr talman! Jag tackar Carina Ohlsson för frågan. Den anknyter
              lite grann till Barbro Westerholms fråga. Det handlar i stor utsträckning
              om samma kvinnor som jobbar under villkor som inte är tillräckligt
              goda.
            </seg>
            <seg n="601591bd">
              Sjukskrivningstalen gick till en början ned, men sedan 2010 har
              de vänt. Det har skapat stor oro i regeringen, och socialförsäkringsminister
              Ulf Kristersson har tillsatt flera utredningar för att ta reda
              på vad det beror på och vad vi mer kan göra åt det.
            </seg>
            <seg n="fbfd831e">
              Jag vill också nämna att Arbetsmiljöverket har fått särskilda
              medel för att se över inte minst kvinnors arbetsmiljö. Jag hoppas
              att det därifrån ska komma fler handlingsvägar. Men självklart
              finns det här mycket kvar att göra.
            </seg>
          </u>
          <note type="speaker" n="318843d7">
            Anf. 72 CARINA OHLSSON (S):
          </note>
          <u who="carina_ohlsson_65ec2b" xml:id="i-24e4d9d6fc78d04e-1" n="3919e6b5">
            <seg n="a675f9f2">
              Herr talman! Det handlar precis om det som ministern tar upp,
              nämligen arbetssituationen och otrygga anställningar. Regeringen
              har infört ytterligare en otrygg anställningsform – allmän visstidsanställning.
              Vi vet att det är inom de yrkesgrupper där man har otrygga anställningar
              som arbetsskadorna och sjukskrivningarna ökar. Därför vore det
              bra om svaret inte bara är att man utreder frågan och bara sitter
              och tittar på under tiden som detta ökar år efter år. Det är inte
              någon form av lösning eller någon form av tröst för de kvinnor
              som inte kan försörja sig från månad till månad.
            </seg>
            <seg n="42912b05">
              Jag antar att Maria Arnholm som jämställdhetsminister också möter
              de kvinnor som dagligdags sitter och väntar på att få ett par
              timmars jobb, och stressen bara ökar. Det är därför inte anständigt
              att säga att man bara följer frågan. Vilka konkreta förslag finns?
            </seg>
          </u>
          <note type="speaker" n="664733d0">
            Anf. 73 Statsrådet MARIA ARNHOLM (FP):
          </note>
          <u who="unknown" xml:id="i-9257da0d3ac560af-22" n="c49f9fa5">
            <seg n="8bd8f2b9">
              Herr talman! Jag kan försäkra Carina Ohlsson att jag också träffar
              dessa kvinnor.
            </seg>
            <seg n="6f1dfcff">
              Det som jag som politiker känner allra mest är ett dåligt samvete.
              Nästan samtliga av dessa kvinnor har oss politiker som arbetsgivare
              inom den offentliga sektorn. Det är vi i kommuner och landsting
              som genom åren har byggt upp deras arbetsmiljö, deras avtal och
              deras villkor. Som arbetsgivare i kommuner och landsting har vi
              oerhört mycket kvar att göra. Det handlar om rätten till önskad
              arbetstid som jag vet att man i ett antal kommuner av olika politisk
              färg har lyckats med på ett bra sätt. Men det handlar också om
              väldigt mycket annat i deras arbetsvillkor, nämligen om arbetskläder,
              scheman, vidareutbildning, personaltäthet och en massa andra uppgifter
              som jag menar att vi tillsammans har ett stort ansvar för att
              fortsätta utveckla.
            </seg>
            <seg n="96aa1cef">
              Marinens Musikkår i Karlskrona
            </seg>
          </u>
          <note type="speaker" n="2337a3ee">
            Anf. 74 MAGNUS SJÖDAHL (KD):
          </note>
          <u who="magnus_sjodahl_55ce05" xml:id="i-61eb7cc630706243-0" n="58d9a029">
            <seg n="5b8de43d">
              Herr talman! Min fråga går till kultur- och idrottsministern.
              En av Sydsveriges mest kända och omtyckta kulturinstitutioner
              hotas av nedläggning. Jag talar om Marinens Musikkår i Karlskrona.
              Kåren har verkat sedan 1680 och är därmed Sveriges näst äldsta
              orkester och en av de sista delarna av det militärmusikaliska
              kulturarvet. Det gör frågan till någonting som man skulle kunna
              betrakta som ett nationellt kulturellt intresse.
            </seg>
            <seg n="034d07cc">
              Musikkåren gör ca 150 framträden per år, både i Sverige och utomlands.
              En nedläggning skulle innebära en stor förlust för Sveriges musiktradition
              och kultur.
            </seg>
            <seg n="27342792">
              Jag undrar helt enkelt hur statsrådet ser på en eventuell nedläggning
              av Marinens Musikkår i Karlskrona?
            </seg>
          </u>
          <note type="speaker" n="41fc1170">
            Anf. 75 Kultur- och idrottsminister LENA ADELSOHN LILJEROTH (M):
          </note>
          <u who="lena_adelsohn_liljeroth_c63cef" xml:id="i-9257da0d3ac560af-23" n="a568dc11">
            <seg n="9eb5a002">
              Herr talman! Föga förvånande har jag varit i Karlskrona ett antal
              gånger. Flera gånger under årens lopp har man lyft fram frågor
              som har rört Marinens Musikkår. Jag känner därför väl till både
              engagemanget och oron som finns inte bara i Blekinge utan även
              i andra delar av landet.
            </seg>
            <seg n="117f0ace">
              Musiken är förvisso en del av Kulturdepartementets ansvarsområde.
              Däremot är själva frågan, som handlar om Marinens Musikkår, ett
              ärende som naturligtvis närmast hör hemma hos försvarsminister
              Karin Enström. Hon är inte här i dag, och jag kan inte riktigt
              gå in på detta.
            </seg>
            <seg n="5d60e615">
              Detta är ett förslag som har kommit från Försvarsmakten, alltså
              att man vill spara de 20–30 miljoner kronor som Marinens Musikkår
              har i sin budget årligen. Det är inte något beslut fattat, och
              frågan ligger inte hos mig.
            </seg>
            <seg n="5aa6bfd5">
              Jag kan säga så mycket som att jag förstår engagemanget och att
              jag hoppas att det, om man beslutar om en nedläggning, finns möjligheter
              lokalt eller regionalt att ta över det som Marinens Musikkår gör
              och gläder många med. Men det är inte en fråga på Kulturdepartementet.
            </seg>
          </u>
          <note type="speaker" n="80d0edec">
            Anf. 76 MAGNUS SJÖDAHL (KD):
          </note>
          <u who="magnus_sjodahl_55ce05" xml:id="i-61eb7cc630706243-1" n="58d9a029">
            <seg n="96948fc2">
              Herr talman! Jag tackar för svaret. Jag är medveten om att detta
              är en fråga som kanske primärt ligger på Försvarsdepartementet.
              Men samtidigt ligger den någonstans i gränslandet mellan kultur
              och försvar. Det skulle vara oerhört tragiskt om det skulle leda
              till en nedläggning bara för att detta faller mellan stolarna.
              Att lägga hela ansvaret lokalt eller regionalt tycker jag inte
              heller är en rimlig lösning. Som jag sade tycker jag att detta
              snarare är att betrakta som en fråga av nationellt intresse. Jag
              undrar därför om det inte är möjligt för statsrådet att tillsätta
              en utredning skyndsamt eller tillsammans med det statsråd som
              är ansvarig, Karin Enström, för att titta närmare på detta och
              se till att det blir en lösning som blir bra.
            </seg>
          </u>
          <note type="speaker" n="ee007c19">
            Anf. 77 Kultur- och idrottsminister LENA ADELSOHN LILJEROTH (M):
          </note>
          <u who="lena_adelsohn_liljeroth_c63cef" xml:id="i-9257da0d3ac560af-24" n="a568dc11">
            <seg n="95f23a3c">
              Herr talman! Jag tror att försvarsminister Karin Enström har
              två interpellationsdebatter här i riksdagen nästa vecka.
            </seg>
            <seg n="27ac837d">
              När det gäller frågan om var vi kommer in från Kulturdepartementet
              har jag under de åtta år som jag har varit minister varit mycket
              angelägen om att säga att kulturen aldrig bara kan bli en fråga
              för Kulturdepartementet. Kulturen måste finnas på många andra
              departement och politikområden också.
            </seg>
            <seg n="69575886">
              Jag ska ta ett aktuellt exempel. Jag läste i tidningen att man
              nu från Riksantikvarieämbetet och Skogsstyrelsen, tror jag, vid
              inventering har upptäckt att många fornlämningar har skadats vid
              röjningsarbeten i skogen. Det kan aldrig bli en fråga bara för
              Kulturdepartementet bara för att det handlar om kulturarv. Det
              är också en fråga för andra delar av området.
            </seg>
            <seg n="b8ada17c">
              Jag vet att jag kommer att få följa denna fråga, och jag vet
              att engagemanget är starkt. Därför tackar jag för även ditt engagemang
              i frågan, Magnus Sjödahl.
            </seg>
            <seg n="494fcc42">
              Den svenska produktionen av ekologiska livsmedel
            </seg>
          </u>
          <note type="speaker" n="a0f00dba">
            Anf. 78 MATILDA ERNKRANS (S):
          </note>
          <u who="matilda_ernkrans_117869" xml:id="i-50a9a98dbffcc26c-3" n="12569a4a">
            <seg n="3393668d">
              Herr talman! I dag den 5 juni firas FN:s världsmiljödag. Ett
              enkelt sätt att bidra till en mer hållbar värld är att satsa på
              det ekologiska – ekologisk odling och ekologisk mat. Produktion
              av ekologiska produkter minskar nämligen vår klimatpåverkan och
              förbättrar den biologiska mångfalden eftersom kemikalier inte
              används. Efterfrågan på ekologiska produkter ökar också. Men tyvärr
              har inte den svenska produktionen av ekologiska produkter lyckats
              haka på den trenden. Här finns det spännande ekojobb att hämta
              hem.
            </seg>
            <seg n="504fb6bd">
              Min fråga går självklart till landsbygdsminister Eskil Erlandsson.
              Hur kommer det sig att landsbygdsministern så bestämt avvisar
              det ekologiska?
            </seg>
          </u>
          <note type="speaker" n="c09f2f33">
            Anf. 79 Landsbygdsminister ESKIL ERLANDSSON (C):
          </note>
          <u who="eskil_erlandsson_ac1f68" xml:id="i-9257da0d3ac560af-25" n="a721c231">
            <seg n="7c16b58c">
              Herr talman! Det sista påståendet är felaktigt. Regeringen har
              under de år som jag har varit minister lagt i storleksordningen
              500 miljoner kronor varje år på den ekologiska produktionen. Vi
              har dessutom satsat specifika medel på forskning och innovation
              för att vi ska få fram bättre sortmaterial och så vidare inom
              växtodlingen. Därför vill jag direkt och skarpt dementera det
              påståendet.
            </seg>
            <seg n="be7ce138">
              Den ekologiska produktionen är viktig av många skäl, dels därför
              att många av oss i dag vill ha sund och hälsosam mat, dels därför
              att ekologisk produktion kan vara ett föredöme för den vanliga
              konventionella produktionen för att få fram metoder, sorter och
              liknande som passar även för den vanliga konventionella produktionen.
            </seg>
            <seg n="166f2235">
              Till detta ska läggas att vi i den övergång som vi nu har inom
              jordbrukspolitiken, mellan den period som snart är slut och den
              nya, faktiskt har förlängt specifikt den ekologiska produktionen
              därför att den är så viktig.
            </seg>
          </u>
          <note type="speaker" n="8dd30a5c">
            Anf. 80 MATILDA ERNKRANS (S):
          </note>
          <u who="matilda_ernkrans_117869" xml:id="i-50a9a98dbffcc26c-4" n="12569a4a">
            <seg n="e8955307">
              Herr talman! Jag ska läsa upp vad Eskil Erlandsson sade i Blekinge
              Läns Tidning i mars i år. Han sade: Det är inte så viktigt för
              mig om maten är ekologisk, kravmärkt eller rättvisemärkt. Det
              spelar inte så stor roll.
            </seg>
            <seg n="24a24578">
              Till skillnad från ministern tror jag att ekologiskt är viktigt.
              Allt fler bryr sig om den mat som man själv vill äta och som man
              ger sina barn. Allt fler bryr sig om vår gemensamma miljö, inte
              minst en sådan här dag när vi firar FN:s världsmiljödag.
            </seg>
            <seg n="d4bf6116">
              Om citatet är felaktigt, om ministern inte avvisar ekologiskt,
              när kommer då initiativet för ett nytt mål för Sverige om hur
              mycket ekologiskt odlad mark och hur mycket ekologisk konsumtion
              vi ska ha i Sverige, så att vi styr politiken rätt?
            </seg>
          </u>
          <note type="speaker" n="1a3707dd">
            Anf. 81 Landsbygdsminister ESKIL ERLANDSSON (C):
          </note>
          <u who="eskil_erlandsson_ac1f68" xml:id="i-9257da0d3ac560af-26" n="a721c231">
            <seg n="597549e3">
              Herr talman! Produktionen av saker och ting bestäms ju bland
              annat av hur mycket Matilda Ernkrans och jag köper av en produkt.
              Det är vi konsumenter som bestämmer vad som ska produceras och
              finnas på marknaden.
            </seg>
            <seg n="00d4dfcb">
              Sedan är det min skyldighet att se till att all produktion av
              mat på marknaden är sund och säker. Det gäller också den produktion
              som vi kallar för konventionell eller vanlig. Det ska inte finnas
              någonting på butikshyllan som inte uppfyller de säkerhetskrav
              som man måste ställa på vår mat, eftersom vi alla äter mat varje
              dag.
            </seg>
            <seg n="2d0a5daa">
              Vill man därtill bidra till en bättre miljö, bättre djurvälfärd
              och så vidare kan man välja olika saker utifrån de certifierings-
              och märkningssystem som finns på marknaden. Men jag vill inte
              att det ska finnas något på en butikshylla som inte är sunt och
              säkert eller innehåller saker som inte är nyttiga för mig och
              min kropp.
            </seg>
          </u>
          <note n="6e2c88a1">
            Könsfördelningen i bolagsstyrelser
          </note>
          <note type="speaker" n="a8ffba49">
            Anf. 82 JESSIKA VILHELMSSON (M):
          </note>
          <u who="jessika_vilhelmsson_efdcf5" xml:id="i-2314ec548ed127a5-0" n="6c549539">
            <seg n="e18d7b06">
              Herr talman! Min fråga går till statsrådet Maria Arnholm.
            </seg>
            <seg n="092f443a">
              När det gäller könsfördelning eller kvotering i bolagsstyrelser
              är det en fråga som har varit aktuell under en väldigt lång tid.
              Jag tror att vi här i kammaren kan vara överens om att utvecklingen
              går lite för långsamt inom det privata näringslivet.
            </seg>
            <seg n="191c2458">
              Nyligen kom Andra AP-fondens kvinnoindex för 2014 som visade
              att andelen kvinnor i bolagsledningarna ökar och uppgår nu till
              24,7 procent.
            </seg>
            <seg n="176294fd">
              Vi har inte någon kvoteringslagstiftning i Sverige, men det finns
              en svensk kod om bolagsstyrning. Jag tror på självreglering, och
              jag vill helst inte se kvotering. Men, som sagt, vi har inte hunnit
              så långt som vi vill. Vi vet att det finns många bolag som skulle
              tjäna på att ha mer mångfald i sina styrelser.
            </seg>
            <seg n="d381cd13">
              Jämställdhetsministern har här i kammaren vid flera tillfällen
              sagt att hon i första hand tycker att detta är ägarnas ansvar
              och inte politikernas.
            </seg>
            <seg n="25cfb945">
              Jag vill då fråga jämställdhetsministern om hon redan i dag vågar
              göra någon tolkning av de nya siffrorna. Vad mer kan vi göra för
              att skynda på utvecklingen?
            </seg>
          </u>
          <note type="speaker" n="04cff87a">
            Anf. 83 Statsrådet MARIA ARNHOLM (FP):
          </note>
          <u who="unknown" xml:id="i-9257da0d3ac560af-27" n="c49f9fa5">
            <seg n="26dbb2ae">
              Herr talman! Tack för frågan, Jessika Vilhelmsson.
            </seg>
            <seg n="ebc9ddd7">
              Frågan om jämn könsfördelning i maktens rum är viktig på alla
              områden, också i det privata näringslivet. Vi har med stigande
              irritation sett hur långsamt det har gått. SIS ägarsiffror och
              nu Andra AP-fondens siffror visar att man nu visserligen går lite
              framåt, men med futtiga 2 procentenheter. Det tycker jag känns
              väldigt magert.
            </seg>
            <seg n="d7487be7">
              Min tröst i detta är att styrelsen som står bakom den svenska
              bolagskoden för första gången har uttalat en 40-procentsregel
              och ett årtal när detta ska vara uppnått. Jag har i förstone valt
              att tolka det väldigt positivt.
            </seg>
            <seg n="f2548966">
              Nu vill jag rikta in mig på oss i politiken och på de kommunala
              bolagen som inte är speciellt jämställda.
            </seg>
          </u>
          <note type="speaker" n="01619df9">
            Anf. 84 JESSIKA VILHELMSSON (M):
          </note>
          <u who="jessika_vilhelmsson_efdcf5" xml:id="i-2314ec548ed127a5-1" n="6c549539">
            <seg n="d91ad6c0">
              Herr talman! Ja, det är fortfarande magert, det kan jag verkligen
              hålla med om. Jag hoppas fortfarande att man inte behöver gå så
              långt som till kvotering. Men jag tycker fortfarande att det går
              för långsamt, och magert är ett väldigt bra ord.
            </seg>
            <seg n="beabb191">
              Men om jag förstår ministern rätt av hennes andra uttalanden
              i både tidningar och här i kammaren finns det goda exempel som
              kan lyftas fram. De statliga bolagen gör ju väldigt mycket bra
              saker.
            </seg>
            <seg n="04b6d1da">
              Finns det anledning att titta vidare på vad man kan göra på den
              här sidan?
            </seg>
          </u>
          <note type="speaker" n="1539194f">
            Anf. 85 Statsrådet MARIA ARNHOLM (FP):
          </note>
          <u who="unknown" xml:id="i-9257da0d3ac560af-28" n="c49f9fa5">
            <seg n="4e3e6d5f">
              Herr talman! Det som har åstadkommits i staten kan utgöra en
              förebild när det gäller styrelserepresentationen och styrelseordföranden.
              Men det återstår fortfarande en del att jobba med när det handlar
              om ledningsgrupperna och de verkställande direktörerna.
            </seg>
            <seg n="5667f9db">
              I det politiska systemet och inom de statliga myndigheterna –
              där Stefan Attefall har ansvaret – har man kommit ännu längre
              när det gäller ledarskap och ledningsgrupper. Men jag tror att
              det som håller på att bli den kvarvarande bromsklossen är de kommunala
              bolagen som har en omsättning på 850 miljarder.
            </seg>
            <seg n="6a7a8943">
              Det är inte rimligt att vi tillsammans inte klarar av att ta
              ansvar för att sätta upp gränser och att sätta press på de kommunala
              bolagen.
            </seg>
            <seg n="b741e531">
              Jag ska träffa partiernas partisekreterare tillsammans med finansmarknadsminister
              Peter Norman om några veckor för att se om vi kan hitta en strategi
              så att vi i varje fall inte ligger efter bolagskoden.
            </seg>
            <seg n="28f14666">
              Anslaget till järnvägsunderhåll
            </seg>
          </u>
          <note type="speaker" n="b0640133">
            Anf. 86 MONICA GREEN (S):
          </note>
          <u who="monica_green_650948" xml:id="i-9c6d4a7680beea18-0" n="c29360c9">
            <seg n="5d62ac13">
              Herr talman! De svenska tågresenärerna fick ju inget svar av
              Anders Borg genom Anders Ygemans fråga tidigare här när det gäller
              budgethålet på 6 miljarder på grund av det stora räknefelet som
              har skett.
            </seg>
            <seg n="01b7cd52">
              Om nu Anders Borg längtar sig bort till opposition må det väl
              vara en sak. Men det kan vara bra att påminna om att när ni var
              i opposition föreslog ni alltid lägre anslag till järnvägsunderhållet
              än vad vi hade. Dessutom har Anders Borg sagt att svensk järnväg
              är överinvesterad.
            </seg>
            <seg n="ef80ef3c">
              Ni har ju höjt anslagen sedan dess. Ni har kommit till insikt
              och det är bra, men det är alldeles för lite. Trots att det finns
              ett budgethål och ett stort behov av underhåll, till exempel på
              västra stambanan där tågen i dag står stilla, är det 700 järnvägsunderhållsarbetare
              som blir varslade.
            </seg>
            <seg n="8c7f5484">
              Ska ni ta ansvar för budgethålet, Anders Borg?
            </seg>
          </u>
          <note type="speaker" n="0e907040">
            Anf. 87 Finansminister ANDERS BORG (M):
          </note>
          <u who="unknown" xml:id="i-9257da0d3ac560af-29" n="c49f9fa5">
            <seg n="e4925aac">
              Herr talman! Låt mig för Monica Green redovisa att vi har lagt
              fram två infrastrukturpropositioner som innehåller väsentligt
              större anslag än de som gällde under de socialdemokratiska åren.
              Det är alltså en höjning av anslaget med 100 miljarder kronor.
              Det är alltså en mycket kraftig uppskalning av anslagen. Detta
              gäller särskilt på järnvägsunderhållssidan där vi har fördubblat
              anslagen för drift och underhåll.
            </seg>
            <seg n="1bb401f7">
              Sedan finns det mycket som behöver betalas av – bara så att man
              förstår bakgrunden. När Socialdemokraterna och Miljöpartiet samregerade
              stoppade de ett stort antal högst viktiga väginvesteringar. Det
              gjorde att vi under vår första mandatperiod fick prioritera att
              jobba ifatt med till exempel Förbifart Helsingfors, östlig förbindelse
              och annat som då var eftersatt.
            </seg>
            <seg n="129d578a">
              Det gör att vi inte kommer ifrån frågeställningen: Hur kan Socialdemokraterna
              tänka sig att lägga grunden för ett tvärstopp för svensk infrastruktur
              tillsammans med Miljöpartiet? Det är ju det som kommer att hända
              om det skulle ske en olycka i september och Miljöpartiet stoppar
              Förbifarten, tunnelbanan och 78 000 lägenheter i Helsingfors.
            </seg>
          </u>
          <note type="speaker" n="a6868cba">
            Anf. 88 MONICA GREEN (S):
          </note>
          <u who="monica_green_650948" xml:id="i-9c6d4a7680beea18-1" n="c29360c9">
            <seg n="0de142d7">
              Herr talman! Det är i dag som tågen står stilla på västra stambanan.
              Sveriges tågresenärer är fruktansvärt irriterade på att det blir
              sämre och sämre på järnvägen.
            </seg>
            <seg n="375ea86a">
              Jag vet att ni har höjt anslagen, Anders Borg, men det är för
              lite. Det är ni som sitter i regeringen och det är ni som ska
              ta ansvar. Nu har det visat sig att det finns ett budgethål på
              grund av ett stort räknefel. Dessutom är det 700 järnvägsunderhållsarbetare
              som har avskedats eller blir avskedade under er regeringstid,
              trots att ni säger att ni satsar.
            </seg>
            <seg n="61383a05">
              Med andra ord är er politik jobbfientlig. När det är så många
              olika aktörer på marknaden som inte samverkar blir underhållet
              ineffektivt. Nu säger man upp järnvägsunderhållsarbetare. Det
              har ju lett till att detta budgethål har uppstått.
            </seg>
            <seg n="2a01ab67">
              Jag undrar fortfarande: Tänker du som finansminister ta det ansvaret?
            </seg>
          </u>
          <note type="speaker" n="375b298b">
            Anf. 89 Finansminister ANDERS BORG (M):
          </note>
          <u who="unknown" xml:id="i-811505830d6bbfc8-3" n="c49f9fa5">
            <seg n="74dd6c51">
              Herr talman! Sverige har nu de högsta offentliga investeringarna
              bland jämförbara EU-länder. Vi har alltså accelererat upp i toppen
              när det gäller att lägga pengar på att bygga vägar, järnvägar
              och att underhålla desamma.
            </seg>
            <seg n="1f463769">
              Sedan har de facto den socialdemokratiska, miljöpartistiska och
              vänsterpartistiska regeringen åsidosatt infrastrukturen. Då halkade
              vi efter, och då löstes inte trafikproblemen i storstadsområdena.
              Det enda man gjorde var att gräva Hallandstunneln för miljard
              efter miljard som aldrig kom fram någonstans.
            </seg>
            <seg n="4fe9823f">
              Det vi har gjort är att vi har fördubblat anslagen för drift
              och underhåll: Återigen: Vi riskerar alltså att få en regering
              i september som sätter tvärstopp i infrastrukturen när Miljöpartiet
              drar undan benen för Förbifarten, stoppar östlig förbindelse och
              stoppar 78 000 lägenheter i Stockolmsområdet. Det är en mycket
              märklig politik som naturligtvis kommer att kosta tusentals människor
              jobbet och tusentals timmar i förseningar.
            </seg>
          </u>
          <note n="2de12b74">
            Anf. 90 TREDJE VICE TALMANNEN:
          </note>
          <u who="unknown" xml:id="i-5c80754ce7ee0c11-3" n="c49f9fa5">
            <seg n="170f22ef">
              Det fick bli dagens sista fråga. Jag tackar landsbygdsminister
              Eskil Erlandsson, finansminister Anders Borg, kultur- och idrottsminister
              Lena Adelsohn Liljeroth, miljöminister Lena Ek och statsrådet
              Maria Arnholm samt alla frågeställare för dagens frågestund som
              härmed är avslutad.
            </seg>
          </u>
          <note n="1f014143">
            11 § (forts. från 9 §) Svar på interpellation 2013/14:434 om
            stöd till kvinnojourer
          </note>
          <note type="speaker" n="7eecea6f">
            Anf. 91 HILLEVI LARSSON (S):
          </note>
          <u who="hillevi_larsson_81d8b4" xml:id="i-f393f7f890fb4614-2" n="16ed51e3">
            <seg n="f2db2166">
              Herr talman! Sveriges kvinnojourer vittnar om att de nu har fler
              kontakter än tidigare med kvinnor. Under förra året var det 5
              000 fler kontakter än året före, alltså kontakter med utsatta
              kvinnor. Kvinnojourerna är tvungna att neka tre av fem plats på
              grund av platsbrist. Trycket är enormt. Det beror inte bara på
              att det är kvinnor och barn, hela familjer, som behöver hjälp
              utan det beror också på den svåra bostadssituationen.
            </seg>
            <seg n="b05182bd">
              Det är tufft att ge sig ut på bostadsmarknaden och hitta en bostad
              när man kommer direkt från en kvinnojour och många gånger har
              förlorat sitt tidigare hem. Många av kvinnorna är sjukskrivna.
              De blir sjukskrivna på grund av misshandeln och terrorn. Dessutom
              kanske de har förlorat sitt jobb. Arbetsgivarna är ofta inte intresserade
              av en fortsättning, och när kvinnorna måste fly och gömma sig
              blir det svårt att fortsätta att arbeta. Det betyder att dessa
              kvinnor ofta har en tuff ekonomisk situation, och att då ge sig
              ut på den ordinarie bostadsmarknaden är svårt.
            </seg>
            <seg n="7111f830">
              Många får inte heller tillräcklig hjälp av kommunen, vilket naturligtvis
              beror på att kommunen inte alltid prioriterar det tillräckligt
              högt. Kommunerna är dessutom hårt drabbade av bostadsbristen,
              och därför krävs en statlig bostadspolitik. Nu har det lämnats
              över till marknaden att lösa bostadsbristen. Konsekvensen blir
              att de som tidigare stod långt ifrån bostadsmarknaden i dag står
              ännu längre ifrån. Det byggs alldeles för få hyresrätter, vilket
              det framför allt finns behov av. Hyresrätt kan man efterfråga
              trots att man inte har fast jobb eller stor förmögenhet. Även
              om man inte får lån skulle man kunna bo i hyresrätt, men de få
              hyresrätter som byggs är framför allt sådana med höga hyror.
            </seg>
            <seg n="3e3f5231">
              Ett av de mest akuta problemen för kvinnojourerna är att kvinnorna
              bor kvar längre perioder, även barn bor kvar, för att de själva
              inte hittar bostad och inte heller kommunerna. Därför tvingas
              kvinnojourerna säga nej till nya kvinnor som kommer och söker
              hjälp. Det är alltså en akut och alarmerande situation.
            </seg>
            <seg n="947af574">
              Som det sägs i interpellationen är det ett problem att kvinnojourerna
              varje år tvingas söka nya projektbidrag. Det blir en osäkerhet
              vad gäller finansieringen och anställningarna. Det är till stor
              del fråga om ideellt arbete, men det finns även en del som är
              anställda för att det ska finnas kontinuitet i verksamheten. Det
              slår hårt mot de drabbade familjer som inte bara flyr för sina
              liv utan dessutom tvingas bo långa perioder på kvinnojourer utan
              att få ett eget boende. Det är också brist på skyddade boenden.
            </seg>
            <seg n="0bb1d92d">
              Även om regeringen anslagit några miljoner räcker det inte på
              långa vägar. Vi måste ställa höga krav på kommunerna. Det borde
              vara en del i den ordinarie verksamheten. Det är inget extra.
              Det finns kommuner där det är de ideella kvinnojourerna som sköter
              verksamheten och skyddar kvinnor och barn, vilket egentligen borde
              vara kommunens grunduppdrag. Men det är också ett statligt ansvar
              att se till att människor känner sig säkra, oavsett vilken kommun
              de bor i. Bristen på bostadspolitik gör att kommunerna har en
              svår situation då det helt enkelt inte finns tillräckligt med
              bostäder, alltså bostäder med hyror som dessa familjer har råd
              med.
            </seg>
            <seg n="f4b408e3">
              Jag hoppas att regeringen tänker till ett extra varv vad gäller
              dessa frågor och gör mer.
            </seg>
          </u>
          <note type="speaker" n="26da637b">
            Anf. 92 EVA OLOFSSON (V):
          </note>
          <u who="eva_olofsson_993bb0" xml:id="i-a8e26ff0e21d554c-0" n="b4fc77f2">
            <seg n="514d8bd9">
              Herr talman! Jag vill börja med att instämma i det som Hillevi
              Larsson sade. Många kvinnor har fått avvisas från kvinnojourerna.
              Om vi tittar på Roks, en av de stora kvinnojourerna – vi har ju
              även SKR – ser vi att de förra året fick avvisa 2 212 kvinnor
              eftersom de inte hade plats. Det finns alltså en brist på platser.
              Det Roks tydligt pekar på är att de i många kommuner får mindre
              pengar. Behovet, trycket, har ökat men de har nu färre heltidsanställda
              och deltidsanställda då resurserna inte räcker till.
            </seg>
            <seg n="30090c8e">
              Därför måste någonting göras. Vänsterpartiet anser att man måste
              ta ett nationellt ansvar. Om kommunerna inte har ett eget ansvar
              är risken att de helt enkelt bara placerar kvinnor någonstans
              när de inte kan bo kvar hemma, någonstans där det inte finns stöd
              och kompetens att hantera våldsutsatta kvinnor och barn. Det är
              ingenting som man bara gör rakt av; det tror jag att vi alla kan
              vara överens om.
            </seg>
            <seg n="d3643964">
              Det kvinnojourerna behöver är inte utvecklingsstöd, som statsrådet
              hänvisar till, utan de behöver ett basstöd så att de kan garantera
              god kvalitet, att det finns anställda som är tillgängliga hela
              tiden och att det finns resurser för stöd till barnen. Det har
              kvinnojourerna hela tiden lyft fram. Då räcker inte ytterligare
              10 miljoner som statsrådet hänvisar till, eller de 13,4 miljonerna
              för 2014. Det räcker inte långt när pengarna ska fördelas på flera
              olika organisationer. Det handlar ju inte bara om kvinnojourerna
              utan även om brottsförebyggande organisationer, Brottsofferjouren
              och andra, som också ska ha av pengarna.
            </seg>
            <seg n="3e040eb0">
              Det är som sagt inte utvecklingspengar kvinnojourerna behöver,
              utan de vill ha en stadig finansiering så att de inte behöver
              leva i otrygghet. Vissa jourer har fått läggas ned eftersom de
              inte klarat ekonomin. I stället för att ge stöd får man lägga
              ned en massa tid på att söka pengar. Den tiden skulle behöva läggas
              på de våldsutsatta kvinnorna och barnen. Vi i Vänsterpartiet har
              i vår budget ett förslag på ett nationellt basstöd på 200 miljoner
              kronor. Det tycker jag är det som behövs.
            </seg>
            <seg n="f34cedfa">
              Mycket är på gång när det gäller mäns våld mot kvinnor, och det
              är positivt. Jag ser fram emot de konkreta förslag som ska komma
              från den nationella samordnaren. Det finns en grupp kvinnor som
              vi alltför sällan talar om och som bara i några få städer har
              rätt till stöd, och det är de papperslösa våldsutsatta kvinnorna.
              Dels kan de inte vända sig till rättsväsendet för då kan de bli
              utvisade, dels har de ingen som betalar för dem och inte heller
              har de egna pengar. Dessutom lever dessa kvinnor i en situation
              där de som vill utnyttja dem vet att de kan göra det utan att
              bli åtalade eller dömda. De vet att kvinnorna inte vågar anmäla
              dem. Jag skulle gärna vilja höra ministern säga att vi måste se
              till den gruppen, för vi är skyldiga att ge alla kvinnor skydd
              oavsett om de är papperslösa, medborgare i Sverige eller bara
              vistas här.
            </seg>
            <seg n="2dfc5680">
              Vi i Vänsterpartiet är glada att vi under den här mandatperioden
              fått igenom fyra av våra krav på det här området, trots att vi
              är ett oppositionsparti. Ett av kraven har blivit lag. Det hela
              började hos en jurist vid Hyresgästföreningen i Göteborg som hade
              ett ärende med en våldsutsatt kvinna som blev vräkt. Frågan har
              vandrat vidare och nu blivit en lag om stärkt besittningsskydd
              för den som blivit våldsutsatt. Vi har förslaget om att man får
              hjälp med att hämta sina saker när man flytt hemifrån, vi har
              det långsiktiga strategiska stödet för det hedersrelaterade arbetet
              och förslaget hur vi på ett bättre sätt ska kunna jobba med våldtäktsfrågor
              så att processen från anmälan så småningom leder till dom. Det
              är fyra förslag som gått igenom, och det är vi glada för.
            </seg>
          </u>
          <note type="speaker" n="bdf65bf1">
            Anf. 93 Statsrådet MARIA LARSSON (KD):
          </note>
          <u who="maria_larsson_b6c218" xml:id="i-288f99a84a57cda8-1" n="88b9d143">
            <seg n="262fb232">
              Herr talman! Interpellanten säger att han hade velat debattera
              med Fredrik Reinfeldt. Men Per Bolund är en erfaren riksdagsledamot
              och vet hur det här fungerar. Det är det statsråd som har ansvar
              för frågan som besvarar interpellationen. Så fungerar det alltid.
            </seg>
            <seg n="4649578c">
              Det löfte som Fredrik Reinfeldt ställde ut i jultalet har infriats
              genom att vi tillfört mer resurser. Det här har varit en prioriterad
              fråga för hela regeringen sedan vi tillträdde. Ungefär 1 miljard
              kronor lades i samband med de första handlingsplanerna. Det är
              väldigt mycket pengar. Det har varit en samordning mellan flera
              departement. Precis som ni beskriver är det en komplex frågeställning,
              där inte hela lösningen finns på ett enda departement. Det krävs
              samarbete över departementsgränserna och insatser på flera olika
              områden. Därför har det också skett mycket samarbete.
            </seg>
            <seg n="602a495c">
              Detta är ett gigantiskt samhällsproblem, och jag kan bli förtvivlad
              över att vi år 2014 inte har kommit längre med frågan. Kanske
              är det så att öppenheten har ökat kring problematiken, att det
              inte är lika tabubelagt och att anmälningsbenägenheten har ökat.
              Vi kan hoppas på det, men vi vet inte säkert. Jag tror att mörkertalet
              fortfarande är mycket stort. Det är bekymmersamt, och naturligtvis
              måste vi arbeta mycket med den lösning som är hållbar mer långsiktigt,
              nämligen att få män att sluta slå och vice versa; ibland är det
              också män som är utsatta.
            </seg>
            <seg n="68897023">
              Att våld i nära relationer är ett stort samhällsproblem är vi
              fullständigt överens om. Det är också därför vi har varit angelägna
              om att ta vara på goda idéer i det förbättringsarbete som vi har
              gjort varje år under vår regeringsperiod.
            </seg>
            <seg n="4d2da917">
              Vi är angelägna om att det blir en bra verksamhet överallt. I
              dag kan vi se att den är av skiftande karaktär. Det finns kommuner
              där det fungerar mycket bra, och det finns kommuner där det fungerar
              betydligt sämre. Vår målsättning med att ha utvecklingspengar,
              att börja mäta kvaliteten och att ha indikatorer för mätning är
              att få en mer likvärdig verksamhet. Kommunerna ska stödjas genom
              att de får vägledningar i sin hand, framtagna av Socialstyrelsen,
              till ett förbättringsarbete.
            </seg>
            <seg n="b32f0c3a">
              Allt det här syftar till en förbättrad verksamhet för kommunerna,
              som är ytterst ansvariga, men också för kvinnojourerna. Det är
              därför vi ökar stödet direkt till kvinnojourerna, och det är därför
              det har ökat vid ett flertal tillfällen under mandatperioden.
            </seg>
            <seg n="eb3a7294">
              Ni från Socialdemokraterna och Miljöpartiet står här och låter
              som att ni har satsat väldigt mycket pengar, men när jag tittar
              i era budgetar kan jag inte se att ni skulle ha lagt några stora
              pengar på det här området, även om det låter så på er när ni står
              i talarstolen. Jag såg till exempel att Miljöpartiet omvandlar
              15 miljoner inom rättsväsendet för att utbilda polis, åklagare
              och domare, men det är en omfördelning inom området. Det är egentligen
              de pengar jag hittar från er. Om det finns andra pengar, Per Bolund,
              vore det intressant att få höra det.
            </seg>
            <seg n="6d2dc26b">
              Det här är ett stort samhällsproblem, och det är därför regeringen
              har arbetat på ett långsiktigt sätt med att förbättra kvaliteten
              och likvärdigheten och markant öka resurserna på området.
            </seg>
          </u>
          <note type="speaker" n="a48ce9d4">
            Anf. 94 PER BOLUND (MP):
          </note>
          <u who="per_bolund_61c5be" xml:id="i-3272e36ab4da3db7-0" n="a5a318d8">
            <seg n="29416116">
              Herr talman! Det är glädjande att vi åtminstone är överens om
              problembeskrivningen. Det här är ett stort problem, och dagens
              situation är inte acceptabel. Vi från Miljöpartiet är dock av
              den starka uppfattningen att det inte räcker att man bara ser
              på problemet. Man måste också vidta tillräckliga åtgärder för
              att möta det. Och det är väl det som är ursprunget till min interpellation.
            </seg>
            <seg n="d78aeb13">
              Vi och andra som lyssnade på Fredrik Reinfeldts jultal fick ett
              hopp om att man skulle vidta kraftfulla åtgärder som skulle leda
              till att problemet minskade, till att alla de kvinnor som drabbas
              av våld i nära relationer skulle få skyddat boende, skulle få
              hjälp, skulle få det stöd som de är i så enormt behov av för att
              kunna fortsätta sina liv. Andan var att man skulle vidta kraftfulla
              åtgärder för att förbättra situationen. Vi skulle inte behöva
              stå ut med rådande situation.
            </seg>
            <seg n="6c79f936">
              Då blir vi såklart besvikna från Miljöpartiets sida när vi ser
              att antalet kvinnor som nekats plats på skyddat boende tvärtom
              ökat mellan 2012 och 2013. Det är en utveckling som går åt fel
              håll. Det kan knappast ses som ett svar på det som statsministern
              uttryckte i sitt jultal. Utvecklingen går tvärtemot andan i hans
              tal.
            </seg>
            <seg n="500461a7">
              Varenda kvinna som nekas plats på ett skyddat boende när hon
              har behov av det löper en enormt stor risk att drabbas av hårt
              våld. Dessutom kan hennes liv vara i fara. Vi måste se till att
              det finns resurser som gör att de här kvinnorna, som hör till
              de mest utsatta i vårt samhälle, får det skydd och den hjälp som
              de behöver. Men när jag tittar på statistiken blir det uppenbart
              för mig att det inte är så i dag.
            </seg>
            <seg n="3ccd2ed5">
              Då hjälper och räcker det inte att man som minister säger att
              man är förtvivlad över situationen. Den här regeringen har ändå
              suttit vid makten i åtta år. Man har haft åtta år på sig att förbättra
              situationen och vända utvecklingen. Det kan jag tyvärr inte se
              att man skulle ha gjort, och jag kan inte heller se att de resurser
              som ministern pratar om i sitt svar skulle vara tillräckliga för
              att lösa problemen.
            </seg>
            <seg n="eecb50a4">
              Jag tycker också att det finns många verksamheter i vårt samhälle
              som kan skötas genom ansökningsförfaranden. Man ansöker om att
              få pengar för att driva viktiga projekt som drivs under en period
              och sedan kan avslutas. Men här är det fråga om grundläggande
              verksamhet som handlar om att skydda kvinnor som drabbas av våld.
              Tyvärr är det inte så mycket som pekar på att det problemet skulle
              upphöra under de närmaste åren. Tyvärr kommer det problemet att
              finnas kvar i vårt samhälle under ganska lång tid framöver. Även
              om vi måste jobba enormt aktivt med förebyggande arbete, med att
              ändra lagstiftningen, till exempel genom en samtyckeslagstiftning,
              och med massor av andra åtgärder kommer problemet att finnas kvar.
              Det kommer att fortsätta att finnas kvinnor som är utsatta för
              våld i nära relationer, och de kommer att fortsätta att behöva
              trygghet. Därför lämpar sig inte den här verksamheten för att
              man hela tiden ska hålla på med ansökningsförfaranden, försöka
              söka pengar och hoppas på att man får pengar så att man kan fortsätta
              sin verksamhet nästa år. Det skulle behövas ett fast anslag.
            </seg>
            <seg n="a0c5f505">
              Här kan jag lugna ministern, som ställde en direkt fråga. Vi
              har i vår budget avsatt 52 miljoner kronor för att se till att
              man får ett basanslag som riktar sig till kvinnojourer men även
              till kvinnor med utländsk bakgrund, kvinnor som inte har uppehållstillstånd
              i Sverige och kvinnor som drabbas av hedersvåld, som också är
              en särskilt utsatt grupp.
            </seg>
            <seg n="21044759">
              Det som regeringen har gjort och de resurser som har skjutits
              till driver såklart inte åt fel håll, utan det är ett värdefullt
              tillskott. Men regeringen vägrar att se behovet av den riktiga
              stabiliteten, den riktiga tryggheten i verksamheten. Man ska kunna
              känna trygghet i att pengarna kommer att finnas där nästa år,
              nästnästa år och nästnästnästa år. Verksamheten ska inte hela
              tiden vara i riskzonen att försvinna därför att pengarna kan dras
              in vid nästa ekonomiska problem.
            </seg>
            <seg n="373d63bc">
              Jag hoppas att ministern tänker om och är beredd att anslå pengar
              för att ge ett basanslag till Sveriges kvinnojourer.
            </seg>
          </u>
          <note type="speaker" n="3a3d3389">
            Anf. 95 HILLEVI LARSSON (S):
          </note>
          <u who="hillevi_larsson_81d8b4" xml:id="i-f393f7f890fb4614-3" n="16ed51e3">
            <seg n="10ae362a">
              Herr talman! Den här frågan handlar inte bara om exakt hur mycket
              pengar som anslås. Det handlar också om hur dessa pengar ska sökas.
              Där är ett problem i dag att man får ansöka varje år och att det
              är projektanslag. Man kan inte planera verksamheten på lång sikt,
              och eventuella anställda kan inte planera sin framtid. Man vet
              aldrig från år till år om verksamheten kommer att minskas eller
              till och med tvingas lägga ned. Det här är vansinnigt, med tanke
              på att det är en grundläggande verksamhet, speciellt i de kommuner
              där det är de ideella kvinnojourerna som tar hand om det här och
              där kommunen inte gör så mycket eller inte gör något alls. Då
              borde man inte behöva leva under de här osäkra omständigheterna.
              Det är det här som borde ändras, både på kommunal nivå när det
              gäller projektanslag och på statlig nivå när det gäller de anslag
              man kan få på området. Det borde vara en längre planeringsperiod.
            </seg>
            <seg n="c8177bb2">
              Bostadspolitiken kan vi inte heller komma ifrån. Även om man
              skulle ge mer pengar till kommunerna kan de inte trolla fram bostäder.
              Byggs det inte finns det inga bostäder att tillgå. Här behövs
              stimulanser för att få i gång byggandet av hyresrätter med rimliga
              hyresnivåer, för de byggs inte av sig själva. Marknaden löser
              inte det här. Det finns också ett stort renoveringsbehov i miljonprogramsområdena.
              Det finns lägenheter som har sanitära olägenheter och som blir
              alltmer obeboeliga eftersom underhållet är eftersatt och renoveringarna
              inte görs. Det här riskerar i framtiden att leda till att detta
              bestånd inte finns att tillgå därför att det är fullständigt förfallet.
              Regeringen måste göra någonting och se till att det tillkommer
              statliga anslag på det här området.
            </seg>
            <seg n="143c8e19">
              Avslutningsvis: Eftersom så många av de här kvinnorna är sjukskrivna,
              lever under väldigt knappa omständigheter och till och med riskerar
              utförsäkring måste också sjukförsäkringen ses över för att öka
              deras möjligheter att klara sig.
            </seg>
          </u>
          <note type="speaker" n="6b2ded3a">
            Anf. 96 EVA OLOFSSON (V):
          </note>
          <u who="eva_olofsson_993bb0" xml:id="i-a8e26ff0e21d554c-1" n="b4fc77f2">
            <seg n="3c67e610">
              Herr talman! Jag tänker ställa två frågor till ministern. Den
              första gäller papperslösa kvinnor. Vi kan själva tänka oss hur
              det är att leva utan att ha någon reguljär inkomst, kanske med
              sin familj och sina barn och kanske med en man som utsätter en
              för våld. Det handlar om att de måste fly från den mannen, att
              hålla sig gömda för polis och annat och att inte ha någon inkomst.
              Det är en oerhört utsatt situation.
            </seg>
            <seg n="f8f5583b">
              En annan situation kan vara att de försöker försörja sig på något
              sätt. Den som anställer dem och kanske betalar bara några kronor
              i timmen använder sin maktposition för att våldta eller utnyttja
              kvinnan sexuellt. Kvinnorna vet inte vad de ska göra. Jag vill
              ställa en rak fråga. Är ministern beredd att titta på situationen
              så att även papperslösa våldsutsatta kvinnor kan få skydd?
            </seg>
            <seg n="72e66bb4">
              Den andra frågan handlar om basstödet till kvinnojourerna. När
              vi diskuterar med kvinnojourerna själva är de väldigt tydliga.
              Det är inte projektpengar eller utvecklingspengar som de vill
              ha. De vill ha ett grundstöd så att de vet att de kan bedriva
              sin verksamhet. Det blir ännu mer accentuerat när de får avvisa
              kvinnor för att det inte finns platser. De får ha mindre personal
              fast trycket ökar och lever i osäkerheten att de inte kan planera
              verksamheten framåt.
            </seg>
            <seg n="6c4d39c0">
              Vi i Vänsterpartiet tycker att det är självklart att ha ett nationellt
              basstöd. Vi har avsatt 200 miljoner till det som kan vara en trygg
              bas. Sedan ska kommunerna ta sitt ansvar ovanpå. Vi ska inte glömma
              att kvinnojourerna har en väldigt viktig roll för de kvinnor som
              är våldsutsatta som inte går till socialtjänsten utan vänder sig
              direkt till en kvinnojour. De skulle inte ha vänt sig dit om de
              var tvungna att gå vägen över socialtjänsten. Där spelar kvinnojourerna
              en väldigt viktig roll.
            </seg>
          </u>
          <note type="speaker" n="4bbbd8c7">
            Anf. 97 Statsrådet MARIA LARSSON (KD):
          </note>
          <u who="maria_larsson_b6c218" xml:id="i-288f99a84a57cda8-2" n="88b9d143">
            <seg n="7797cc9a">
              Herr talman! Det är ganska mycket vi är överens om även om det
              kanske inte låter så i debatten. Vi är fullständigt överens om
              beskrivningen av detta som ett stort samhällsproblem och att åtgärder
              behövs. Låt mig ändå understryka följande, i kontrast till vad
              Per Bolund säger. Han beskriver att vi har en regering som inte
              har brytt sig om frågan. Det är inte sant.
            </seg>
            <seg n="941e48ae">
              Titta på vilket arbete vi har gjort och hur många förbättringsåtgärder
              som har införts. Titta på den miljardsatsning vi har gjort på
              området där vi har fått departementen att samarbeta. Det borde
              vara värt ett erkännande. Regeringen har arbetat mycket aktivt
              med det som vi ser som ett stort samhällsproblem.
            </seg>
            <seg n="7c832388">
              Vi har tillfört mer resurser och gett kommunerna chans att få
              ta del av den senaste kunskapen. Vi har också förmedlat senaste
              kunskapen till kvinnojourerna. Det beror på att vi ser att kvaliteten
              på verksamheterna ser olika ut i kommunerna. Varje kvinna behöver
              mötas av en verksamhet som håller en hög kvalitet. Det vill vi
              säkerställa. Här har vi mycket av kunskap och kompetens hos kvinnojourerna.
              Men ibland fattas det saker i dokumentationen. Vi måste säkerställa
              att det finns en rättssäkerhet i verksamheten.
            </seg>
            <seg n="885f3bba">
              Vårt förbättringsarbete fortsätter. Det är precis därför som
              vi har tillsatt en samordnare för att titta över det. Hur ska
              vi möta frågan om våld i nära relationer framöver? Jag är övertygad
              om att vi måste göra väldigt mycket mer när det gäller att få
              män att sluta att slå och sluta utöva misshandel mot kvinnor och
              också vice versa. Det förekommer också, låt mig säga det en gång
              till.
            </seg>
            <seg n="f20a52cd">
              Den delen är alldeles för outvecklad. Vi har gjort en skanning
              av om det finns idéer att hämta i andra länder. Det är ganska
              tomt på idéer. Vi har haft en utredning som har tittat på det
              eftersom vi är så angelägna om att hitta en långsiktig lösning
              på problematiken. Det är där den bästa lösningen finns. Det är
              den som vi verkligen måste söka efter. Vi måste se till att den
              typen av vård och behandling för den som slår finns på plats överallt
              i landet. Det är väldigt angeläget.
            </seg>
            <seg n="5a91e5bb">
              Ni vet precis som jag att vi alldeles snart får en rad förslag
              i vår hand från vår nationella samordnare. Egentligen kanske det
              hade varit bättre att vi hade haft den här debatten några veckor
              senare när vi vet hur den förslagskatalogen ser ut. Den har vi
              bett om för att kunna arbeta vidare med frågan.
            </seg>
            <seg n="e3c5ae82">
              Vi är inte framme vid något slutgiltigt mål för detta. Här krävs
              det ett kontinuerligt förbättringsarbete på många fronter. De
              förslagen får vi om några veckor. Då ska vi ta ställning till
              dem och börja arbeta med dem. Jag är säker på att det kan vara
              till stor hjälp för alla politiska partier att få en bra kartläggning
              och uppdatering av hur situationen i landet ser ut men också bra
              och analyserade förslag på hur man kan gå vidare.
            </seg>
            <seg n="cd8d8d9b">
              Jag väntar med spänning på vad samordnaren ska komma fram till,
              men säg inte att regeringen inte har gjort något. Vi har gjort
              enormt mycket på området.
            </seg>
          </u>
          <note type="speaker" n="d9a79f6b">
            Anf. 98 PER BOLUND (MP):
          </note>
          <u who="per_bolund_61c5be" xml:id="i-3272e36ab4da3db7-1" n="a5a318d8">
            <seg n="8bc006bc">
              Herr talman! Till att börja med vill jag säga till Maria Larsson
              att det jag sade i mitt anförande var att regeringen har tagit
              steg. Som vi ser det är de stegen inte tillräckligt omfattande
              för att lösa problemet. Vi bryr oss mer om verkligheten och de
              problem som finns och fortfarande finns kvar och som måste få
              en lösning än om att berömma regeringen.
            </seg>
            <seg n="25fad926">
              Vi har självklart, precis som jag sade tidigare, ingenting emot
              att man tar steg åt rätt håll. Det är någonting som vi stöder.
              Men vi är ett otåligt parti. Vi vill att det ska hända mer. Vi
              vill att alla kvinnor som utsatts för våld i nära relationer ska
              få den hjälp och det stöd de behöver.
            </seg>
            <seg n="88f6bc8f">
              Jag håller med ministern om att vi har stora förhoppningar om
              att det kommer att komma nya förslag. Vi behöver arbeta på många
              fronter, och vi behöver få fler metoder. Vi behöver använda alla
              verktyg som finns i verktygslådan för att lösa problemet.
            </seg>
            <seg n="721f4bee">
              Det handlar om det långsiktigt förebyggande arbetet som självklart
              är grunden. Men vi kan inte därmed glömma bort dem som i dag,
              här och nu, utsätts för våld i vårt samhälle i nära relationer.
              De hamnar i en enormt besvärlig och livshotande situation i många
              fall. Vi måste se till att vi har tillräckliga åtgärder för att
              ge de kvinnorna det skydd och den trygghet som de förtjänar och
              har rätt till.
            </seg>
            <seg n="af885c9f">
              Ministern säger att vi borde ha debatterat detta om några veckor.
              Det gör jag väldigt gärna. Vi tycker att detta är en fråga som
              måste debatteras om och om igen och som hela tiden måste läggas
              upp på bordet och diskuteras. Problemet är så allvarligt att vi
              aldrig någonsin får glömma bort det.
            </seg>
            <seg n="e12d619a">
              Jag vill avsluta med en tydlig fråga till Maria Larsson. Det
              är egentligen grunden i min interpellation. Att röra sig med små
              steg åt rätt håll är inte fel, men det är inte tillräckligt. Min
              fråga är: Hur länge ska vi behöva vänta innan alla kvinnor, varenda
              kvinna som utsätts för våld i nära relationer och behöver trygghet,
              vård och skydd, också ges den trygghet, den vård och det skydd
              som de behöver och förtjänar?
            </seg>
          </u>
          <note type="speaker" n="f3cb2d0e">
            Anf. 99 Statsrådet MARIA LARSSON (KD):
          </note>
          <u who="maria_larsson_b6c218" xml:id="i-288f99a84a57cda8-3" n="88b9d143">
            <seg n="11369a25">
              Herr talman! Den fråga som Per Bolund ställde är naturligtvis
              en omöjlig fråga att besvara. Ambitionen är att varje kvinna ska
              kunna få vård, hjälp och stöd när de behöver det. Det är därför
              vi gör vårt förbättringsarbete. Men jag tror inte att Per Bolund
              heller skulle kunna svara på frågan.
            </seg>
            <seg n="2868485a">
              Samhällsproblemet är i dag omfattande. Det är alldeles för stort.
              Men målet är att våld inte ska utövas i nära relationer. Det är
              mitt främsta mål. Det ska inte hända över huvud taget. Vi ska
              ha en bra beredskap för att kvinnorna ska kunna få stöd och hjälp.
              Men vi måste inrikta väldigt mycket arbete på att få män att sluta
              slå. Jag är lite bekymrad över att ingen av er i interpellationsdebatten
              har tagit upp den aspekten i någon större utsträckning. Jag vill
              återkomma till det.
            </seg>
            <seg n="e88b89a9">
              Väldigt mycket av vårt fokus hamnar med rätta på att ge stöd
              och hjälp i en utsatt situation. Det måste finnas på plats. Men
              låt oss inte glömma att vi måste arbeta långsiktigt med problemet
              och se till att våld i nära relationer upphör för kvinnornas skull
              men också för barnen som finns i relationerna. De tar livslång
              skada. Det vet vi. Det kan vi se av barns berättelser. Det är
              förskräckande vilken skada det åstadkommer. Vi fick bland annat
              i radion i morse exempel på det. Jag tror att vi alla blir berörda
              av den typen av berättelser. Det är därför vi arbetar så aktivt
              med detta samhällsproblem.
            </seg>
          </u>
          <note n="ea1efe45">
            Överläggningen var härmed avslutad.
          </note>
          <note n="0b893518">
            12 § Svar på interpellation 2013/14:468 om hemtjänstpersonalens
            arbetsmiljö
          </note>
          <note type="speaker" n="37415a69">
            Anf. 100 Statsrådet MARIA LARSSON (KD):
          </note>
          <u who="maria_larsson_b6c218" xml:id="i-288f99a84a57cda8-4" n="88b9d143">
            <seg n="94a8c6ac">
              Herr talman! Eva Olofsson har frågat mig vad jag avser att göra
              för att förändra förhållandena till det bättre för hemtjänstens
              personal.
            </seg>
            <seg n="2362b2b2">
              Det är nedslående att Arbetsmiljöverkets jämförelse av verksamheterna
              hemtjänst och teknisk förvaltning visar att arbetsmiljön är betydligt
              sämre inom hemtjänsten. Dock framkom det i Arbetsmiljöverkets
              uppföljning i kommunerna att det finns en ambition att göra förändringar
              i de grundläggande förutsättningarna för arbetsmiljön.
            </seg>
            <seg n="214e0e5c">
              Arbetsgivaren har ansvar för personalens arbetsvillkor. Ett väl
              fungerande ledarskap är i sammanhanget en viktig komponent i att
              skapa god arbetsmiljö och goda arbetsvillkor för personalen. Ett
              strukturerat ledarskap som ger personalen möjlighet att stärka
              sin kompetens och som främjar evidensbaserade metoder och arbetssätt
              ger också bättre förutsättningar till minskad stress.
            </seg>
            <seg n="d6e283e4">
              Regeringen bidrar till kompetensstärkande insatser för såväl
              ledare som personal genom ledarskapsutbildningen för chefer i
              äldreomsorgen och Omvårdnadslyftet för baspersonalen. Den nationella
              ledarskapsutbildningen startade i höstas. Över 600 chefer har
              slutfört den första delkursen, och till den nya kursstarten i
              januari var över 400 ledare anmälda. Omvårdnadslyftet infördes
              2011 och syftar till att stärka såväl den grundläggande som den
              specialiserade kompetensen bland personalen. Sedan januari 2013
              innefattas även personal som arbetar med personer med funktionsnedsättning
              med stöd av socialtjänstlagen. Hittills har ca 10 000 personer
              påbörjat en utbildning inom ramen för satsningen.
            </seg>
            <seg n="f4eb1597">
              Vi kan konstatera att insatserna börjar visa resultat. Enligt
              Socialstyrelsen har andelen personal med grundläggande utbildning
              för vård och omsorg ökat från 76 procent år 2008 till 86 procent
              2013 i särskilt boende och från 67 procent till 75 procent när
              det gäller hemtjänst.
            </seg>
            <seg n="f2f7a871">
              Regeringens satsning på de mest sjuka äldre som omfattar sammanlagt
              4,3 miljarder kronor syftar bland annat till att stimulera ett
              systematiskt förbättringsarbete. Exempelvis bidrar satsningen
              på kvalitetsregister till att ge personal goda förutsättningar
              och bättre verktyg för att utveckla och utföra sitt arbete.
            </seg>
            <seg n="eb46c86a">
              Regeringen gav år 2011 Arbetsmiljöverket i uppdrag att synliggöra
              och förbättra kvinnors hälsa i arbetslivet. Rapporten som Eva
              Olofsson refererar till är genomförd inom ramen för regeringens
              treåriga satsning. I slutändan är det dock arbetsgivarna som måste
              vara aktiva i att skapa förändrings- och förbättringsarbete som
              ger synliga resultat i arbetsmiljön för de anställda.
            </seg>
          </u>
          <note type="speaker" n="b231224e">
            Anf. 101 EVA OLOFSSON (V):
          </note>
          <u who="eva_olofsson_993bb0" xml:id="i-a8e26ff0e21d554c-2" n="b4fc77f2">
            <seg n="6585a653">
              Herr talman! Jag interpellerade statsrådet Maria Larsson just
              för att jag ville veta vad hon och regeringen vill göra med resultatet
              från den undersökning som man själv har gett Arbetsmiljöverket
              i uppdrag att göra. Nu har de visat på problemen.
            </seg>
            <seg n="6d1cb4d1">
              Tyvärr kan jag konstatera att svaren handlar om en del saker
              som kanske mer indirekt eller inte alls påverkar sjukskrivning,
              arbetsvillkor och stress. Statsrådet lägger ansvaret på arbetsgivaren
              och kommunerna. De har ett stort ansvar, men jag anser att det
              också finns ett nationellt ansvar i de här frågorna.
            </seg>
            <seg n="02548cb0">
              När det ser ut så här när det gäller arbetsvillkoren för hemtjänstens
              personal drabbas också de äldre. När personalen i hemtjänsten
              är stressad, när de äldre får mindre hjälp än vad de ska enligt
              sin biståndsbedömning, när det är stor omsättning på personalen
              därför att sjuktal och arbetsskador ökar får de äldre mindre möjligheter
              att påverka sina insatser och sin vardag.
            </seg>
            <seg n="33ff7bb8">
              Detta är också en av de viktigaste jämställdhetsfrågorna – kvinnors
              arbetsvillkor i kvinnodominerade jobb. Vi kan se att det snarare
              har gått mot försämringar än förbättringar under de senaste åtta
              åren.
            </seg>
            <seg n="8654309b">
              Man har jämfört hemtjänsten, som är kvinnodominerad, med tekniska
              förvaltningar, som är mansdominerade. Då kan man se att arbetssituationen
              inom hemtjänsten är mer pressad. Medarbetarna upplever i större
              utsträckning att arbetskrav och arbetsbelastning är ett arbetsmiljöproblem.
              Man kan också se att cheferna i hemtjänsten har mycket mer underställd
              personal och att de i liten grad kan vara närvarande chefer om
              man jämför med cheferna inom teknisk verksamhet.
            </seg>
            <seg n="fc2e346a">
              Det är många fler inom hemtjänsten än inom den tekniska förvaltningen
              som upplever sömnproblem, hjärtklappning och nedstämdhet kopplade
              till jobbet. Det är fler inom hemtjänsten som känner att de inte
              kommer att orka jobba till pensionen.
            </seg>
            <seg n="3e727496">
              Arbetsmiljöverket lyfter fram en viktig fråga när de säger att
              det dessutom finns en skillnad: Hemtjänsten jobbar med människor.
              Det är människor som personalen ska ta hand om, medan den tekniska
              verksamheten har fokus på materiella objekt. Det kan många gånger
              göra det mycket mer komplicerat att klara hemtjänstens verksamhet.
            </seg>
            <seg n="1e4b2c36">
              Innan jag glömmer det tänkte jag påminna statsrådet Maria Larsson
              om att om statsrådet har någon fråga angående min hemstad Göteborg
              kan hon denna gång ställa frågan medan jag har något inlägg kvar.
              Så brukar inte statsrådet göra, utan hon tar det i sitt slutinlägg.
              Och då får inte jag säga något.
            </seg>
            <seg n="41bcb9c6">
              Vänsterpartiet ser detta tydligt som något där vi behöver göra
              nationella satsningar. Som har lyfts fram i många sammanhang är
              detta en fråga som innehåller flera olika delar, men resursfrågan
              är en stor del. Man har på olika sätt försökt hålla nere kostnaderna
              i kommunen, och man har inte satsat tillräckligt mycket pengar.
              Ett argument som man ständigt får höra är: Vi borde ha heltider,
              fasta tjänster och arbetsvillkor som motsvarar dem inom teknisk
              förvaltning, men det har vi inte råd med. Men man har råd med
              det i de mansdominerade jobben.
            </seg>
            <seg n="53adc6ad">
              Vänsterpartiet tycker att man behöver öronmärka pengar till äldreomsorgen
              nationellt. Vi har en hemtjänstmiljard som vi har öronmärkt. Vi
              vill se till att heltid blir verklighet och att otrygga timanställningar
              ska begränsas. Vi har en tioårig fortsatt kompetenssatsning med
              utbildningsvikariat. Jag vill gärna höra vad statsrådet Maria
              Larsson har för framtidsförslag för att lösa detta, och inte vad
              statsrådet har gjort.
            </seg>
          </u>
          <note type="speaker" n="4066e042">
            Anf. 102 Statsrådet MARIA LARSSON (KD):
          </note>
          <u who="maria_larsson_b6c218" xml:id="i-288f99a84a57cda8-5" n="88b9d143">
            <seg n="99870f92">
              Herr talman! Den kommunala verksamheten är mångfasetterad. Det
              är en viktig rapport som Arbetsmiljöverket har kommit fram med
              på regeringens uppdrag. Vi vill ge den kunskapen ut till kommunerna
              genom att jämföra verksamheter som är tydligt mansdominerade och
              kvinnodominerade. Jag skulle önska att skillnaderna inte fanns.
              Jag tror att om den fackliga aktiviteten hade sett annorlunda
              ut för kvinnors möjligheter i den kommunala sektorn skulle vi
              inte ha haft så stora skillnader. Här finns det mer att önska.
            </seg>
            <seg n="7f74e72a">
              Jag vill dock inte lyfta ansvaret från kommunerna, som Eva Olofsson
              antyder att hon vill göra. Hon säger att det borde vara ett större
              ansvar för staten. Men vill hon förstatliga äldreomsorgen? Är
              det detta hon säger? Arbetsgivaransvaret ligger på kommunerna.
              Vi vill från statens sida bidra till att stödja kommunerna, och
              det är det vi har gjort. Det finns mer pengar i äldreomsorgen
              i dag än det gjorde när vi tillträdde. Det har ökat från 80 miljarder
              till 100 miljarder. Det är både kommunerna och staten som har
              tillfört dessa pengar. Det är fler anställda i äldreomsorgen i
              dag än det var när vi tillträdde.
            </seg>
            <seg n="2c294425">
              Eva Olofsson radar upp en rad saker och säger att detta drabbar
              också de äldre. Nej, det kan vi inte riktigt se när det gäller
              nöjdhetsundersökningar hos de äldre. De äldre har faktiskt blivit
              mer nöjda under tidens gång. Men jag håller med Eva Olofsson om
              att det måste satsas på bra arbetsvillkor för äldreomsorgens personal.
              Kontinuitet i verksamheterna – att det är samma person som kommer
              och som sedan finns kvar – är betydelsefullt för vilken kvalitet
              man upplever från de äldres sida.
            </seg>
            <seg n="18e960cf">
              Därför gör kommunerna klokt i att se till att skapa goda villkor
              inte bara för den tekniska personalen utan också för äldreomsorgens
              personal.
            </seg>
            <seg n="c663c7bd">
              Vi kan ge stöd till kommunerna, men det är arbetsgivaren som
              måste ta ansvaret. Så fungerar det i de flesta verksamheter, och
              jag tror att det är en riktig ordning som bör behållas här.
            </seg>
          </u>
          <note type="speaker" n="07308068">
            Anf. 103 EVA OLOFSSON (V):
          </note>
          <u who="eva_olofsson_993bb0" xml:id="i-a8e26ff0e21d554c-3" n="b4fc77f2">
            <seg n="8f3ee4aa">
              Herr talman! Självklart kan inte stat, regering och riksdag ta
              över arbetsgivaransvaret fullt ut. Det finns hos kommunerna och
              Sveriges Kommuner och Landsting. Motparten är naturligtvis facket.
            </seg>
            <seg n="49c414d6">
              Man kan dock ta ett betydligt större nationellt ansvar i dag.
              Man kan fundera över varför det går på skolområdet. Varför kan
              man till exempel säga att vi ska ha fler lärare och mindre skolklasser?
              Varför kan man diskutera utrymme för lärarnas ökade löner? Varför
              kan man diskutera att inrätta karriärvägar för lärare etcetera?
              Men inom äldreomsorgen går det inte. Man kan konstatera att det
              går inom ett område, men inte inom ett annat. Vi tycker att det
              går på äldreomsorgens område också.
            </seg>
            <seg n="9165edb7">
              När det gäller mer resurser kan jag säga att anhöriga tar hand
              om mer i dag när det gäller äldre än tidigare. Det beror inte
              på att äldreomsorgen gör mycket mer i dag än förut utan på att
              man ligger mycket kortare på sjukhus, man kommer snabbt hem och
              färre bor på äldreboende i dag än förut. I dag har man människor
              med mycket större omsorgsbehov i hemtjänsten, men man har inte
              fått resurser i förhållande till antalet äldre och omsorgsbehoven
              så att man kan klara detta.
            </seg>
            <seg n="4f73659f">
              Det är inte bara en rapport som har kommit sedan jag skrev interpellationen,
              utan flera. Häromdagen kom en rapport som talar om att arbetsskadorna
              ökar, speciellt inom det område vi diskuterar: vård och omsorg.
              Tunga lyft, stress och påfrestande relationer lyfts fram som orsaker.
              Vi har sjukfrånvaroutvecklingen 2010–2013. Var ligger de högsta
              sjuktalen? Jo, hos dem som jobbar inom detta område. Sjukskrivningstalen
              ökar.
            </seg>
            <seg n="708ba41c">
              Kommunal kom med en rapport nu i veckan där de jämför anställningsvillkor
              och löner i privat och kommunalt driven äldreomsorg. De slår hål
              på den borgerliga myten att man genom fler arbetsgivare och privatisering
              skulle få bättre anställningsvillkor och högre löner.
            </seg>
            <seg n="8d3b68dd">
              Fredrik Reinfeldt sade i regeringsförklaringen: Med fler arbetsgivare
              att välja på läggs grunden för bättre arbetsvillkor och bättre
              löneutveckling i offentlig sektor.
            </seg>
            <seg n="9f462e6c">
              Kommunal har tittat på SCB och arbetskraftsutvecklingen och gjort
              en stor enkät bland sina medlemmar. Man ser att hos privata utförare
              ligger andelen som jobbar deltid och andelen timanställda högre,
              och andelen som jobbar deltid och vill få en heltid men inte har
              fått det är 11 procent högre hos privata utförare än inom kommunal
              verksamhet. Lönerna är något lägre och lönespridningen större,
              men den går ned.
            </seg>
            <seg n="1da1d55d">
              Den lösning Fredrik Reinfeldt och regeringen har haft har inte
              förbättrat arbetsvillkoren för kvinnorna. Då måste vi naturligtvis
              hitta andra vägar. Vi har aldrig trott på detta. Jag ser det som
              en del i att det i dag finns företag utan kollektivavtal, där
              man inte kan vara säker på att gällande försäkringar finns, och
              företag som har väldigt mycket timanställningar och deltider,
              vilket har lett till en försämring.
            </seg>
            <seg n="41146564">
              Många kommuner har pressat ned hemtjänstens kostnader mycket.
              När man har gått ut och lagt ersättningstimmen till privata utförare
              och kommunen har man också passat på att tänka att det skulle
              bli lite billigare. Utifrån det har arbetsvillkoren tryckts tillbaka.
            </seg>
            <seg n="492a6d95">
              Vi kan också se att det finns några man jobbar hos som man är
              mer nöjd med – de ideella utförarna. Det tycker jag är spännande,
              och det är en utmaning för kommunerna. Personalen tycker att de
              har mer delaktighet och kan påverka mer. Jag skulle vilja veta
              vad ministern vill göra för att förändra den verklighet vi nu
              ser, med ökade sjuktal och arbetsskador och dåliga arbetsvillkor
              i hemtjänsten.
            </seg>
          </u>
          <note type="speaker" n="18d93b2b">
            Anf. 104 Statsrådet MARIA LARSSON (KD):
          </note>
          <u who="maria_larsson_b6c218" xml:id="i-288f99a84a57cda8-6" n="88b9d143">
            <seg n="944fd92b">
              Herr talman! Det är en viktig arbetsgivarfråga att se till att
              man har en frisk personal. Det är bra för den enskilde men också
              lönsamt för kommunerna.
            </seg>
            <seg n="c9fda4ea">
              Dagens Samhälle hade en intressant artikel där de visade vad
              sjuktalen kostar för kommunerna. Det är ganska alarmerande siffror,
              och det är ett stort mänskligt lidande.
            </seg>
            <seg n="41c3615e">
              Jag menar att väldigt många chefer i äldreomsorgen har alldeles
              för många medarbetare. Jämfört med den organisation som finns
              på den tekniska sidan skiljer det mycket.
            </seg>
            <seg n="2a4c6acb">
              Eva Olofsson får allt inom äldreomsorgen att låta bedrövligt.
              Men låt oss inte glömma att vi faktiskt har rankats som världens
              bästa land att åldras i. Någonting måste ändå fungera, även om
              det inte låter så på Eva Olofsson.
            </seg>
            <seg n="724c58dc">
              Jag vill dock understryka och hålla med om att det finns en stor
              förbättringspotential när det gäller personalens villkor, så att
              vi kan säkerställa att vi har personal i framtiden.
            </seg>
            <seg n="10246ccb">
              Vi har visst varit med och byggt de karriärvägar som ni aldrig
              medverkade till att de blev byggda. I dag finns det specialiseringsutbildning
              för undersköterskor. I dag finns det en ledarskapsutbildning på
              plats för äldreomsorgens chefer. Det kom ni aldrig fram till när
              ni hade inflytande på regeringsmakten. Stå inte här och säg att
              vi inte har gjort något, Eva Olofsson! Vi har gjort väldigt mycket.
            </seg>
            <seg n="d479af46">
              I dag finns möjligheten att driva egen verksamhet. Det vill Eva
              Olofsson ta bort. Att lägga ut verksamheten på en annan utförare
              kostar inte mer för hemtjänsten. Lagstiftningen – LOV – ger samma
              ersättning till alla som den kommunala verksamheten kostar. Det
              är samma pengar, Eva Olofsson, och det är lika villkor som gäller.
            </seg>
            <seg n="5cbf690e">
              Jag tror att både Eva Olofssons och mina partikamrater i många
              kommuner driver exempelvis möjligheten till heltidstjänst om man
              så önskar.
            </seg>
            <seg n="9f947559">
              Eva Olofsson refererar till de senaste dagarnas debattartiklar.
              Det har kommit en rapport från Kommunal. Det som presenteras i
              den rapporten stämmer inte överens med det som under ganska många
              år har presenterats i form av Jobbhälsobarometern från Svenskt
              Kvalitetsindex.
            </seg>
            <seg n="700729f0">
              År efter år uppges där att privat anställda är mer nöjda med
              arbetsbelastning, arbetsledning och möjlighet att utvecklas i
              arbetet. De tycker också att deras kompetens tas till vara i högre
              utsträckning och att de har goda möjligheter att påverka hur arbetet
              ska utföras. De är även nöjdare med lönen än kollegerna i offentlig
              regi. Det är vad Svenskt Kvalitetsindex kommer fram till år efter
              år.
            </seg>
          </u>
          <note type="speaker" n="e919a5b1">
            Anf. 105 EVA OLOFSSON (V):
          </note>
          <u who="eva_olofsson_993bb0" xml:id="i-a8e26ff0e21d554c-4" n="b4fc77f2">
            <seg n="9d7de44d">
              Herr talman! Jag skulle vilja att Maria Larsson kommenterar att
              sjuktalen är högst i denna grupp, att sjuktalen och arbetsskadorna
              ökar samt det som Arbetsmiljöverket rapportar, nämligen att många
              känner att det är så pressat och stressat att de mår dåligt och
              inte kommer att orka jobba fram till pensionen.
            </seg>
            <seg n="3140dd98">
              Jag tycker att detta är allvarliga signaler som vi måste reagera
              på. Jag tar Kommunals rapport på stort allvar. När vi tittar på
              denna uppgift vet vi att det i dag finns fler deltider och osäkra
              timanställningar. Att ha en otrygg anställning och inte veta om
              man kan försörja sig själv ger inte trygghet eller inflytande
              och gör inte att man trivs bättre på jobbet.
            </seg>
            <seg n="a02e2a6a">
              Jag tycker också att ministern hoppar över resursfrågan. Statsbidragen
              till kommuner och landsting har inte räknats upp. Man har missat
              2 ½ miljard. Det behöver göras många insatser och en fortsatt
              långsiktig kompetenssatsning – vi föreslår tio år med utbildningsvikariat.
              Kommer ni att ha som löfte i valrörelsen att fortsätta den kompetenssatsningen?
            </seg>
            <seg n="38d6de1e">
              Genom att satsa på en hemtjänstmiljard hjälper vi till nationellt
              att leva upp till att tid och personkontinuitet är de viktigaste
              kvalitetsfaktorerna. Det tycker vi är en väldigt bra satsning.
              Jag är helt säker på att vi måste satsa mer resurser på äldreomsorgen
              därför att den är underfinansierad i dag.
            </seg>
            <seg n="f60a5f25">
              Det finns ett värde i att kommunerna tar sitt ansvar, men det
              är oerhört viktigt att vi också gör det nationellt härifrån. För
              det handlar om en bra omsorg för de äldre men också om att människor
              ska orka och vilja jobba inom äldreomsorgen framöver.
            </seg>
          </u>
          <note type="speaker" n="f7bedbd5">
            Anf. 106 Statsrådet MARIA LARSSON (KD):
          </note>
          <u who="maria_larsson_b6c218" xml:id="i-288f99a84a57cda8-7" n="88b9d143">
            <seg n="2d38b069">
              Herr talman! Att diskutera med Vänsterpartiet är ganska förutsägbart,
              för de säger i varje debatt: Mer resurser! Mer resurser!
            </seg>
            <seg n="6cea22a3">
              Det kan vara en lösning som är befogad i vissa kommuner men kanske
              inte i alla. Det är inte heller så att man ser omedelbara samband
              när man tittar på kvaliteten och vad de äldre själva tycker om
              kvaliteten utifrån hur mycket resurser som är satsade. Det handlar
              också om hur man använder resurserna och hur man använder och
              organiserar personalen för att tillvaron ska vara mindre stressad.
            </seg>
            <seg n="8a4b15ba">
              Jag hävdar att det systematiska kvalitetsarbete som vi har infört
              som arbetssätt på väldigt många ställen med statligt stöd har
              underlättat tillvaron för många arbetare i äldreomsorgen. Det
              är vad de säger själva. Genom att arbeta på ett systematiskt sätt
              får de plötsligt mer tid över för att umgås med de äldre. BPSD-registret
              är ett exempel där jag får många sådana signaler.
            </seg>
            <seg n="fb1c8ad0">
              Sjukfrånvaron är olycklig; jag tycker också det. Mer måste göras
              för att minska sjukfrånvaron och konstatera vilka nycklarna är
              för att göra det. Men låt oss också titta på de regionala skillnaderna.
              Låt oss vara aktiva, både vi som kristdemokrater och ni som vänsterpartister
              ute i kommunerna, för att vrida och vända på den frågan och titta
              på vad som behöver göras på den kommunala nivån.
            </seg>
            <seg n="af547cfd">
              När det gäller vallöften kommer vi att återkomma till dem så
              småningom, men det är inget jag kommer att presentera i dag.
            </seg>
          </u>
          <note n="ea1efe45">
            Överläggningen var härmed avslutad.
          </note>
          <note n="b3f96cee">
            13 § Svar på interpellation 2013/14:409 om övergång mellan system
            inom vuxenutbildning
          </note>
          <note type="speaker" n="11f57747">
            Anf. 107 Statsrådet MARIA ARNHOLM (FP):
          </note>
          <u who="unknown" xml:id="i-811505830d6bbfc8-4" n="c49f9fa5">
            <seg n="cd0202df">
              Herr talman! Gunilla Svantorp har frågat mig vilka initiativ
              jag avser att ta för att inte människor ska behöva läsa om det
              de en gång redan har läst. Hon har också frågat mig hur jag avser
              att arbeta för att den nya reformen ska harmonisera med tanken
              om det livslånga lärandet där man bygger på sina kompetenser utifrån
              det man redan har med sig i bagaget. Frågorna ställs med anledning
              av övergången till nya kurs- och ämnesplaner inom kommunal vuxenutbildning.
            </seg>
          </u>
          <note n="64a99a05">
            Den 1 juli 2012 började den nya skollagen tillämpas på komvux.
            Samtidigt infördes nya och reviderade kurs- och ämnesplaner. För
            att underlätta införandet beslutades om övergångsregler där slutbetyg
            enligt det äldre regelverket fortfarande kan utfärdas under en
            övergångsperiod. Enligt bestämmelserna får slutbetyg utfärdas
            senast den 1 juli 2015. Därefter ska slutbetyg inom komvux helt
            ersättas av gymnasieexamen, precis som inom gymnasieskolan.
          </note>
          <u who="unknown" xml:id="i-5c80754ce7ee0c11-4" n="c49f9fa5">
            <seg n="d46c6f29">
              Jag kan dock försäkra att betyg enligt de gamla kursplanerna
              kommer att vara användbara även efter den 1 juli 2015, då de kan
              ingå i en gymnasieexamen enligt en omvandlingstabell som Statens
              skolverk har upprättat. Dessutom presenterar samma myndighet i
              dagarna en kompletterande omvandlingstabell som särskilt riktar
              sig till komvux. Båda dessa tabeller är resultatet av ett långt
              och gediget arbete.
            </seg>
            <seg n="98f8ca4c">
              Gamla och nya kurser är inte alltid identiska, och i dessa fall
              kan elever behöva komplettera sin tidigare utbildning med nya
              kurser eller delkurser. Att innehållet i utbildningar förändras
              över tid är helt naturligt, inte minst eftersom kraven inom yrkeslivet
              ständigt förändras. Ingen elev ska dock behöva läsa om kurser
              med samma innehåll som man redan har läst.
            </seg>
            <seg n="ecf20475">
              Herr talman! Regeringen har inte för avsikt att skjuta fram sista
              datum för utfärdande av slutbetyg inom vuxenutbildningen. Det
              är ofta rimligt att använda sig av övergångsregler, men det är
              inte rimligt att göra dem permanenta. Jag kommer dock att fortsätta
              att noggrant följa övergången mellan de två systemen.
            </seg>
          </u>
          <note type="speaker" n="408a91c6">
            Anf. 108 GUNILLA SVANTORP (S):
          </note>
          <u who="gunilla_svantorp_027909" xml:id="i-e4085ae3d5be8463-0" n="44c45658">
            <seg n="f16c758d">
              Herr talman! Det här är en teknisk fråga, men det är också en
              fråga som kan få stor betydelse för dem som drabbas om de nu drabbas
              av felaktiga beslut.
            </seg>
            <seg n="7fcb787b">
              Jag har skrivit interpellationen eftersom det är väldigt många
              som hör av sig. Jag säger väldigt många, och det är väldigt många.
              Det är framför allt studie- och yrkesvägledare som jobbar med
              frågan som ser med oro på att reglerna kommer att försämra för
              deras deltagare. Det är en del rektorer som hör av sig och säger:
              Det kommer att hänga på mig vilka betyg eller kurser som kommer
              att godkännas. Det kan bli godtyckligt, att det bedöms på ett
              sätt i en skola och på ett annat sätt i en annan. Det är framför
              allt deltagare som hör av sig. Det är anledningen till att jag
              ställer frågan.
            </seg>
            <seg n="6934d4fa">
              Tidigare kunde man få ett slutbetyg som var en blandning av gamla
              och nya kurser. Men i det nya systemet måste man ha en gymnasieexamen,
              och då räknas endast nya kurser plus konverterade kurser. Men
              de måste ingå i den nya omvandlingstabellen, och då är frågan:
              Vad händer med dem som inte kommer att ingå där men som tidigare
              har ingått i en annan kurs som i dag inte finns? Det är det som
              gör att det här är en teknisk fråga.
            </seg>
            <seg n="d129ac91">
              Det som oroar mig är att vuxenutbildning är så viktig, inte minst
              för tillväxt och sysselsättning. Om vi då skapar regler som gör
              att människor känner att de inte orkar och att de i stället stannar
              kvar i arbetslöshet eller i en situation där de inte mår bra,
              då har vi skapat ett system som inte är bra. Därför måste vi diskutera
              det.
            </seg>
            <seg n="9dd59466">
              Faktum är också att det tidigare i många år, både under nuvarande
              regering och tidigare, har varit ungefär 30 procent som har lämnat
              gymnasieskolan utan betyg. De mognar sent; de kommer så småningom
              på att de nog måste läsa upp sig. Tidigare har det varit om inte
              enkelt så åtminstone enklare än vad det ser ut att kanske bli
              i framtiden. Det får mig att fundera. Det är en märklig signal
              man sänder ut att gamla kunskaper kanske inte längre duger om
              de inte finns i Skolverkets omvandlingstabell.
            </seg>
            <seg n="8611ee1e">
              Jag skulle vilja citera vad Fredrik Reinfeldt sade i regeringsförklaringen
              i höstas. Han sade så här: Utbildning är centralt både för den
              enskilde och för samhället i stort. Nästa citat är viktigt, för
              där säger han så här: Tempot i dagens arbetsliv är ofta väldigt
              högt. Därför bör vi bli mer öppna för att byta yrke mitt i livet.
              Vi behöver underlätta en sådan omställning.
            </seg>
            <seg n="57ebc52d">
              Det är jättebra; det var en av de saker som jag tyckte var jättebra
              när jag hörde regeringsförklaringen. Men jag upplever att det
              i och med den nya vuxenutbildningsförordningen finns en risk att
              man gör precis tvärtom. Det vill jag fråga statsrådet om. Ser
              inte statsrådet en risk att deltagare med tidigare misslyckanden
              i skollivet straffas i det nya regelverket, då man försvårar användandet
              av tidigare kunskap?
            </seg>
          </u>
          <note type="speaker" n="cd396f57">
            Anf. 109 Statsrådet MARIA ARNHOLM (FP):
          </note>
          <u who="unknown" xml:id="i-9257da0d3ac560af-30" n="c49f9fa5">
            <seg n="8919f88a">
              Herr talman! Jag uppskattar att Gunilla Svantorp tar upp den
              här frågan. Det är verkligen en teknisk fråga, men om det inte
              skulle fungera eller om det skulle bli som Gunilla Svantorp säger
              att det finns risk att det kan bli, då skulle det kunna få effekter
              som vi inte vill ha.
            </seg>
            <seg n="e4054f35">
              Jag har satt mig in frågan rätt ordentligt. Jag var kanske otydlig
              i mitt första svar – eller jag var inte tillräckligt tydlig, ska
              jag säga. Precis som Gunilla Svantorp pekar på kommer det att
              finnas kurser som inte längre finns. Hur konverteras de? Det är
              det som kommer att finnas i den nya omvandlingstabellen som kommer.
              Den är otroligt omfattande – det är inte en kurs som finns eller
              har funnits som inte finns med i den.
            </seg>
            <seg n="7d617cc0">
              De fall där det skulle kunna finnas risk för godtycke är de fall
              där man inte har genomfört en kurs fullt ut. Man har brutit mitt
              i en kurs – hur ska det då värderas? Men det är ett litet undantag,
              och det är svårt att ser hur det skulle kunnas göras på något
              annat sätt.
            </seg>
            <seg n="23dda8e5">
              I den nya tabellen som Skolverket släpper i väg finns alla kurser
              med. Jag hoppas att den här debatten kan bidra till att fler,
              även av dem som kontaktar Gunilla Svantorp, kan känna att det
              inte blir godtycke eller att man inte kommer att veta. Här finns
              det tydliga direktiv för att göra den förändring som i grunden
              är till för att göra vuxenutbildningen bättre.
            </seg>
          </u>
          <note type="speaker" n="00895b3a">
            Anf. 110 GUNILLA SVANTORP (S):
          </note>
          <u who="gunilla_svantorp_027909" xml:id="i-e4085ae3d5be8463-1" n="44c45658">
            <seg n="233fba4c">
              Herr talman! Det är bra att det har varit ett gediget arbete
              och att det nu är på väg ytterligare delar i omvandlingstabellen.
              Det tycker jag är jättebra.
            </seg>
            <seg n="42d617f0">
              Men problemet kvarstår att vi i dag har 400 000 människor som
              är utan jobb. Vi vet att vart femte rekryteringsförsök misslyckas.
              Hade varje rekryteringsförsök lyckats hade 80 000 fler människor
              haft jobb i dag.
            </seg>
            <seg n="abab3517">
              Väldigt ofta hänger det på att man inte har rätt kompetens och
              att man inte har rätt utbildning. Jag menar att vi står inför
              stora utmaningar som just vuxenutbildningen kan vara en viktig
              nyckel för. Då får man verkligen inte försvåra för de här människorna.
              De har kanske varit utestängda från jobb och tar sig ändå tid
              – framför allt lånar de pengar – att ta sig vidare. Jag tycker
              inte att man ska försvåra för dem. Vi måste försöka rätta till
              det.
            </seg>
            <seg n="7e80b6ad">
              Vi måste ju konkurrera med kunskap i framtiden – vi kan inte
              konkurrera med någonting annat. Det är det vi har gjort under
              lång tid i historien.
            </seg>
            <seg n="5d4de2b2">
              Jag tycker att det skulle vara lite intressant att höra statsrådets
              syn på vuxenutbildning. När jag har debatterat med Jan Björklund
              har jag ibland fått intrycket att vuxenutbildning är någonting
              som inte skulle behövas om man gör rätt från början. Det tycker
              jag är en märklig inställning med tanke på att vi pratar mycket
              om livslångt lärande och att vi vet att många yrken kommer att
              kräva påfyllning av kunskap. Man startar inte på ett jobb och
              fortsätter på det jobbet resten av livet. Så ser det inte ut i
              dag.
            </seg>
            <seg n="656a04d8">
              Hur ser egentligen statsrådet på det här med vuxenutbildning?
            </seg>
          </u>
          <note type="speaker" n="f296e6b4">
            Anf. 111 Statsrådet MARIA ARNHOLM (FP):
          </note>
          <u who="unknown" xml:id="i-9257da0d3ac560af-31" n="c49f9fa5">
            <seg n="b22fe077">
              Herr talman! Tack så mycket, Gunilla Svantorp! En bättre fråga
              kan man inte önska sig när man är minister och ansvarig för vuxenutbildning.
              Dessutom sitter jag på våningen under Jan Björklund. Därför kan
              jag garantera att han inte har den syn som Gunilla Svantorp möjligen
              tycker sig ha hört.
            </seg>
            <seg n="cc5ef6cf">
              I Sverige kan man få en andra och en tredje chans. Det är en
              del av vårt välfärdssamhälle och våra kunskapsframgångar, som
              Gunilla Svantorp pekar på och som är helt unika. Det är också
              därför som alliansregeringen i dag satsar 2 miljarder mer på vuxenutbildningen
              än vad som gjordes för åtta år sedan. Det är därför det går 10
              000 fler på yrkeshögskolan.
            </seg>
            <seg n="71c9abec">
              Det är därför vi förändrar och förbättrar först yrkesgymnasiet
              och gymnasielinjerna. Sedan överför vi det också till vuxengymnasiet.
              Det är därför vi nu tittar närmare på hur vi ska kunna möta de
              riktigt stora utmaningarna. Det handlar om att hjälpa dem med
              mycket kort utbildning och att hjälpa dem som är utlandsfödda
              genom den vuxenutbildning som vi kan erbjuda.
            </seg>
            <seg n="15127d21">
              Därtill vill jag gärna lägga folkbildningen, som får 3,6 miljarder
              varje år för att studieförbund och folkhögskolor ytterligare ska
              kunna bidra till att människor får en andra, en tredje och en
              fjärde chans, om det behövs. Det handlar till exempel om de studiemotiverande
              kurser som genomförs på Sveriges folkhögskolor och de specialutbildningar
              som folkhögskolor numera erbjuder nyanlända i Sverige.
            </seg>
            <seg n="7db5169c">
              Jag tycker att vuxenutbildningen är ett av de främsta flaggskeppen
              i det svenska välfärds- och kunskapssamhället. Jag är stolt över
              det som alliansregeringen har åstadkommit, men jag ser också att
              det är mycket kvar att göra.
            </seg>
          </u>
          <note type="speaker" n="8d5b4fc7">
            Anf. 112 GUNILLA SVANTORP (S):
          </note>
          <u who="gunilla_svantorp_027909" xml:id="i-e4085ae3d5be8463-2" n="44c45658">
            <seg n="c8042047">
              Herr talman! Det gläder mig. Men då är det konstigt att vi i
              dag har 15 000 färre platser inom vuxenutbildningen än vad vi
              hade 2006. Man kan bolla med siffror, men det är ändå ett faktum
              att det är 15 000 färre vuxenutbildningsplatser. Det finns också
              en väldig ryckighet, till exempel när det gäller yrkesvuxplatserna.
              Ena året satsar man. Nästa år drar man tillbaka de platser som
              man har satsat. Det hänger alltså lite grann i luften vad man
              faktiskt vill. Men det gläder mig ändå att statsrådet är tydlig
              med att det är viktigt.
            </seg>
            <seg n="61b537c3">
              Jag är också glad när jag läser det svar som jag fick, för det
              är ganska tydligt. Det är ganska skarpa löften. Det står till
              exempel: Ingen elev ska dock behöva läsa om kurser med samma innehåll
              som de redan har läst. Det tycker jag är jättebra. Det var just
              det jag efterfrågade. På samma sätt är det med det andra citatet:
              Jag kan dock försäkra att betyg enligt de gamla kursplanerna kommer
              att vara användbara även efter den 1 juli 2015.
            </seg>
            <seg n="144eea62">
              Jag hoppas att de citaten betyder att signalen är att man hellre
              ska fria än fälla, att man hellre ska ha ett runt synsätt än ett
              fyrkantigt synsätt, om jag uttrycker mig i bilder.
            </seg>
            <seg n="7764759b">
              Jag vet att många inom vuxenutbildningen kommer att ta del av
              vårt protokoll. Jag tycker att detta har varit jättebra. Men jag
              skulle slutligen vilja jämföra med en annan hantering som Utbildningsdepartementet
              har. Det handlar om lärarlegitimationerna.
            </seg>
            <seg n="8a75f4c6">
              Man får lärarlegitimation om man har en tidigare utbildning,
              oavsett hur gammal den är. Vi har till och med sett att människor
              har fått legitimation för sådant som de inte vill ha det för.
              Men när det handlar om vuxenutbildning krånglar man till det lite
              grann och säger: Det är inte säkert att du får godkänt för det
              som du redan har läst; det får du inte om det inte passar in i
              mallen. Då tycker jag att man behandlar två olika ämnen på ganska
              olika sätt. I stället borde man se till att alla kan läsa som
              vill läsa.
            </seg>
          </u>
          <note type="speaker" n="f5f8a47c">
            Anf. 113 Statsrådet MARIA ARNHOLM (FP):
          </note>
          <u who="unknown" xml:id="i-9257da0d3ac560af-32" n="c49f9fa5">
            <seg n="a2c2762a">
              Herr talman! Tack, Gunilla Svantorp, för en viktig debatt i en
              teknisk fråga som också har en, kan man säga, stor utvecklingspotential!
              Det handlar nämligen om hur vi ska få fler svenskar i arbete.
            </seg>
            <seg n="3af4a9b3">
              Jag kan försäkra att interpellationssvaren inte kommer till i
              en handvändning, utan de är cirkulerade i hela Regeringskansliet
              i flera omgångar. Jag håller med om att det är rätt skarpa formuleringar,
              men det handlar om att vi inte vill att det ska råda någon missuppfattning.
              Det arbete som Skolverket har gjort är mycket gediget. Det är
              gjort av mycket kunniga personer. Och vi har som yttersta ambition
              att ingen ska trilla mellan stolarna.
            </seg>
            <seg n="13bf7e7a">
              Det här är inte en legitimation för att man ska kunna utföra
              ett yrke. Det är ett godkännande för vidare studier. Därför är
              det viktigt att man kan befästa att man har de kunskaper som krävs
              för de vidare studierna.
            </seg>
            <seg n="003c1b17">
              När det gäller ryckigheten i vuxenutbildningen tror jag att alla
              regeringar, av alla kulörer, i den typ av finansiella kriser som
              Sverige och världen var i 2008 och 2009 kommer att vilja späda
              på med ännu fler platser i vuxenutbildning. Och när tiderna sedan
              blir bättre väljer man att satsa på andra saker i stället, i någon
              utsträckning. Det tror jag att vi kommer att få höra av alla regeringar
              framöver.
            </seg>
            <seg n="ab6ebc70">
              Faktum kvarstår. Vi satsar 7,5 miljarder, mot tidigare 5,5 miljarder,
              på vuxenutbildningen. Det är jag stolt över.
            </seg>
          </u>
          <note n="ea1efe45">
            Överläggningen var härmed avslutad.
          </note>
          <note n="9afa6028">
            14 § Svar på interpellation 2013/14:446 om insyn i Arbetsförmedlingens
            upphandlingar
          </note>
          <note type="speaker" n="939350e2">
            Anf. 114 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-d25af7df0d2d2b76-0" n="09a22c5f" next="i-8e85830c5dd3165f-0">
            <seg n="049980d6">
              Herr talman! Ali Esbati har frågat mig om jag avser att vidta
              åtgärder för att Arbetsförmedlingen ska förbättra sina rutiner
              vid klagomål mot externa anordnare samt om jag avser att vidta
              åtgärder för att öka insynen i den verksamhet som Arbetsförmedlingen
              upphandlar hos privata anordnare.
            </seg>
            <seg n="61a4f99b">
              Arbetsförmedlingen har inom ramen för sitt uppdrag möjligheten
              att upphandla tjänster från privata aktörer. Arbetsförmedlingen
              har det yttersta ansvaret för alla tjänster som tillhandahålls
              enskilda arbetssökande, oavsett om de levereras av myndigheten
              eller av andra aktörer.
            </seg>
          </u>
          <note n="f2d6f4bd">
            Arbetsförmedlingens upphandlingsverksamhet ska bedrivas i enlighet
            med gällande lagar och förordningar, bland annat lagen om offentlig
            upphandling och lagen om valfrihetssystem. Arbetsförmedlingen
            omfattas även av förordningen om antidiskrimineringsvillkor i
            upphandlingskontrakt som ställer krav på myndigheten i syfte att
            motverka diskriminering hos leverantörer. Konkurrensverket ansvarar
            från och med den 1 juli 2014 för ett samlat upphandlingsstöd och
            för tillsynen över offentlig upphandling.
          </note>
          <u who="elisabeth_svantesson_0136d8" xml:id="i-8e85830c5dd3165f-0" n="09a22c5f" prev="i-d25af7df0d2d2b76-0">
            <seg n="4c5b12a4">
              När det gäller frågor om vilka uppgifter Arbetsförmedlingen kan
              lämna ut gällande klagomål och vad som omfattas av sekretess är
              detta en bedömning som görs av berörd myndighet i enlighet med
              offentlighets- och sekretesslagen. Myndighetens beslut att inte
              lämna ut handlingar kan överklagas till domstol.
            </seg>
            <seg n="d772e671">
              Arbetsförmedlingen har haft brister i det systematiska arbetet
              med att kvalitetssäkra de tjänster som levereras av kompletterande
              aktörer. För närvarande pågår arbetet med att implementera en
              ny modell för leverantörsuppföljning som gäller alla externt upphandlade
              tjänster för arbetssökande.
            </seg>
          </u>
          <note type="speaker" n="815cb0e0">
            Anf. 115 ALI ESBATI (V):
          </note>
          <u who="unknown" xml:id="i-9257da0d3ac560af-33" n="c49f9fa5">
            <seg n="65a57b22">
              Herr talman! Jag vill tacka arbetsmarknadsministern för svaret
              men tvingas konstatera att det är ett svar där hon undviker att
              säga mycket om de problem som jag tog upp i min fråga.
            </seg>
            <seg n="4ec64144">
              Bakgrunden till frågan var ett avslöjande i Göteborgs-Posten
              om återkommande rasistiska utfall, i det här fallet från en lärare
              på en bussförarutbildning. Det är en utbildning som upphandlas
              av Arbetsförmedlingen och som ingår i det offentliga åtgärdspaketet
              för arbetslösa. När man är arbetslös är utgångspunkten att det
              är nödvändigt att gå utbildningen för att få ersättning.
            </seg>
            <seg n="265458db">
              Det är tydligt och känt att i sådana lägen är människor i en
              utsatt situation, till att börja med.
            </seg>
            <seg n="ac312d87">
              I det här exemplet agerade några elever modigt när de efter lång
              tid hade fått nog av utfallen. Det ledde till medieuppmärksamhet.
              Jag pekade i min fråga på att problemet med att klagomålen från
              eleverna inte hade förts vidare i systemet, vilket tyder på sviktande
              rutiner, och än viktigare att den mediala granskningen, det vill
              säga den granskning som uppenbarligen behövdes för att avtäcka
              allvarliga problem, försvårades av att Arbetsförmedlingen hänvisade
              till bestämmelser om sekretess. Motiveringen var att offentliggörande
              av utredningar som Arbetsförmedlingen gjort tidigare med anledning
              av klagomålen skulle kunna skada företaget.
            </seg>
            <seg n="4acb73fa">
              Detta är alldeles fantastiskt! Arbetsförmedlingen lägger ut en
              del av de arbetsuppgifter som ska utföras offentligt i enlighet
              med den förda arbetsmarknadspolitiken på privata företag. Stora
              pengar kanaliseras dit. Men insynen i verksamheten begränsas av
              hänsyn till att de privata företagen skulle skadas om allmänheten
              får insyn i den kritik som deltagarna i åtgärderna har riktat
              mot företagen.
            </seg>
            <seg n="6c8cebba">
              Det är inga småpengar vi talar om här som kanaliseras till den
              typen av verksamhet. Bara det här aktuella företaget hade under
              2012 och 2013 sålt utbildningstjänster för runt ½ miljard kronor
              till Arbetsförmedlingen.
            </seg>
            <seg n="46430cd4">
              Vad har arbetsmarknadsministern att säga när frågan kommer upp
              i interpellationen? Hon säger att Arbetsförmedlingens upphandlingsverksamhet
              ska bedrivas i enlighet med gällande lagar och förordningar. Det
              är ett svar som kan ges på i princip vilken fråga som helst; regeringen
              anser att lagar ska följas, regeringen anser att saker ska gå
              rätt till i stället för fel eller regeringens mening är att det
              ska bli bra, inte dåligt. Det är inte att ta politiskt ansvar,
              menar jag. Det är beklagligt eftersom det handlar om stora pengar,
              det rör människor i en utsatt situation och det rör viktiga demokratiska
              principer.
            </seg>
            <seg n="119c8772">
              Det går inte att undvika att i det här sammanhanget ta upp en
              annan fråga. På måndag är det tre år sedan som riksdagen gav regeringen
              i uppdrag att stoppa nya anvisningar till gratisarbetsprogrammet
              fas 3 – det som nu heter sysselsättningsfasen. Det har inte regeringen
              verkställt. Vi kunde nyligen läsa i medierna att 5 ½ miljard har
              betalats ut till privata anordnare.
            </seg>
            <seg n="d6459434">
              Samtidigt vet vi att insynsproblemen har varit stora runt hela
              fas 3-industrin. Det har till och med varit så att listor med
              företag som är anordnare och alltså får pengar har varit hemligstämplade
              i olika omgångar, och vi vet att det finns massor med exempel
              på lågkvalitativ och dålig verksamhet som har genererat stora
              vinster till anordnarföretagen. Ibland har vi fått reda på det
              genom att någon har vågat komma ut till medierna – men det har
              varit svårt.
            </seg>
            <seg n="f5ee896f">
              Detta sätter frågorna i skarp belysning. Vem är det som ska skyddas?
              Är det de privata företagen som säljer coachning, fas 3-platser
              och utbildningar som ska skyddas, eller är det allmänhetens intresse
              av att veta hur pengarna används och inte minst de arbetslösas
              behov som ska stå i centrum? Jag kan tyvärr inte höra att ministern
              är särskilt bekymrad för de senare frågorna.
            </seg>
          </u>
          <note type="speaker" n="fb1f620b">
            Anf. 116 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-d25af7df0d2d2b76-1" n="09a22c5f" next="i-8e85830c5dd3165f-1"/>
          <note n="766bb26c">
            Herr talman! Tack, Ali Esbati, för interpellationen!
          </note>
          <u who="elisabeth_svantesson_0136d8" xml:id="i-8e85830c5dd3165f-1" n="09a22c5f" prev="i-d25af7df0d2d2b76-1">
            <seg n="097d848a">
              Först kan vi konstatera att det finns en grundläggande skillnad
              mellan Ali Esbati och mig. Det handlar om synen på vem som ska
              utföra olika tjänster, vem som ska utföra arbetsmarknadsutbildning
              och vem som ska utföra kompletterande tjänster hos Arbetsförmedlingen.
              Alliansen och många andra partier i riksdagen tror att det kan
              finnas många aktörer som utför de tjänsterna medan Ali Esbati
              vill förbjuda dem. Det är en grundläggande och viktig skillnad
              att känna till för den som lyssnar på debatten.
            </seg>
            <seg n="c5c33a7f">
              För mig är det otroligt viktigt att varje skattekrona, särskilt
              vid upphandling, används på ett effektivt sätt. Det är just därför
              som lagen om offentlig upphandling finns och som vi tillsammans
              på EU-nivå har det systemet.
            </seg>
            <seg n="717ed2a0">
              Men det har funnits, som jag också nämnde i svaret, brister hos
              Arbetsförmedlingen vad gäller både upphandling och kontroll. Uppenbarligen
              gäller det i det här fallet också förmågan att bli bättre på att
              samla upp den kritik som enskilda har vänt sig till Arbetsförmedlingen
              med. Det är därför som vi i den nu gällande budgeten har haft
              tydliga skrivningar om att Arbetsförmedlingen måste fortsätta
              arbetet med att göra bättre upphandlingar och utföra en bättre
              kontroll. Det är grunden för hur vi kan styra myndigheten.
            </seg>
            <seg n="527e2cfe">
              Det är Arbetsförmedlingen och andra myndigheter som gör en bedömning
              om vad som kan lämnas ut enligt offentlighets- och sekretesslagen.
              Det är också viktigt att komma ihåg, som jag också sade i mitt
              svar, att beslutet kan överklagas till domstol.
            </seg>
            <seg n="6c2fdb0a">
              Vill jag förändra lagen? Nej, men jag vill se till att Arbetsförmedlingen
              gör bättre upphandlingar, att det blir en bättre kontroll av Arbetsförmedlingen
              och att Arbetsförmedlingen bättre fångar upp när människor, som
              i det här fallet, upplever att något är fel – så att Arbetsförmedlingen
              blir snabbare att hantera den typen av klagomål.
            </seg>
          </u>
          <note type="speaker" n="b7b4c802">
            Anf. 117 ALI ESBATI (V):
          </note>
          <u who="unknown" xml:id="i-9257da0d3ac560af-34" n="c49f9fa5">
            <seg n="d14270fd">
              Herr talman! Låt mig först kommentera detta att det går att överklaga.
              Det är en viktig poäng med principer om offentlighet att dessa
              ska underlätta granskning av offentlig verksamhet och underlätta
              transparensen i olika samhälleliga aktiviteter.
            </seg>
            <seg n="cf5d6d1f">
              Vi vet att genom att göra en alltför restriktiv första bedömning
              hindrar myndigheten i praktiken många som vill följa upp frågor.
              Det tar extra lång tid, och det är fråga om resurser som många
              redaktioner inte nödvändigtvis har. Det är ett problem som systematiskt
              gör att en stor och viktig del av det offentliga uppdraget – jag
              tror att många människor tycker att frågan om arbetsförmedling
              och vad som sker med de arbetslösa i form av arbetsmarknadspolitiska
              åtgärder är en viktig del av uppdraget – undandras en granskning
              kanske inte helt, formellt och hundraprocentigt om någon överklagar
              men i praxis. Därmed försvåras situationen för människor som redan
              är i en utsatt position. De vågar inte säga ifrån.
            </seg>
            <seg n="da3cd3d8">
              Nyligen fick jag kontakt med en person som berättade hur han
              blivit uppringd och fått svara på en enkät angående sin fas 3-verksamhet.
              Han blev så nervös att han sade saker som han inte alls menade.
              Trots att han fick besked om att svaren inte skulle påverka hans
              ersättningar blev han rädd för att det skulle vara så. Det är
              något som måste tas med i beräkningarna.
            </seg>
            <seg n="7eb94a68">
              Det vi har olika åsikter om i fråga om arbetsförmedlande och
              Arbetsförmedlingens verksamhet handlar om både principiella frågor
              och praktiska frågor. Under den här mandatperioden och den förra
              mandatperioden hade regeringen en uttalad ideologisk drivkraft
              att mot många arbetsförmedlares vilja pressa på Arbetsförmedlingen
              privata anordnare och att tvinga Arbetsförmedlingen att lägga
              ut utbildning på anbud och göra en upphandling. Det har i sin
              tur gett upphov till en stor industri, där vi har sett många dåliga
              exempel på hur man utnyttjar arbetslösa till att plocka in pengarna
              och inte ger särskilt kvalitativ hjälp till de arbetslösa.
            </seg>
            <seg n="77850260">
              Det är inte så att vi tycker att Arbetsförmedlingen aldrig ska
              upphandla någonting. Tidigare har Arbetsförmedlingen upphandlat
              till exempel olika typer av utbildningar. Skillnaden är den tvångsmässiga
              ideologiska drivkraften att pressa på en systemförändring som
              har visat sig vara problematisk och som handlar om att skapa en
              industri för verksamheten och som samtidigt har gett effekt. Arbetsförmedlingens
              förmåga att vara en samordnande myndighet där arbetsförmedlarna
              får tid och utrymme att hålla kontakt med arbetsgivarna har förändrats
              till att Arbetsförmedlingen i allt högre grad har blivit en myndighet
              för kontroll och bestraffning. Det är något som jag vet att många
              arbetsförmedlare är mycket missnöjda med. Det är situationen.
            </seg>
            <seg n="9643314b">
              Det jag tar upp här är ytterligare ett problem, nämligen att
              insynen i en viktig del av den offentliga verksamheten minskar.
            </seg>
          </u>
          <note type="speaker" n="538e67de">
            Anf. 118 HANIF BALI (M):
          </note>
          <u who="hanif_bali_8499a8" xml:id="i-081aca227a4e912c-0" n="b3475a87">
            <seg n="179b8ffa">
              Herr talman! När jag lyssnar på debatten blir jag helt enkelt
              lite förvirrad. Den kritik som oftast kommit från Vänstern är
              att vi har för få arbetsmarknadsutbildningar. Nu är problemet
              att vi har arbetsmarknadsutbildningar.
            </seg>
            <seg n="403a4909">
              Jag vill informera Ali Esbati om att en av de största aktörerna
              på den här marknaden är Lernia, som är statligt. Den bild som
              Ali Esbati försöker ge är att vi i Moderaterna och Alliansen är
              för ideologiska. Det är intressant att av en vänsterpartist bli
              anklagad för att vara det. Om det är någon som är förblindad av
              ren ideologi i denna fråga är det Vänsterpartiet.
            </seg>
            <seg n="5011f738">
              Precis som tidigare har Arbetsförmedlingen upphandlat de här
              tjänsterna av företag som haft arbetsmarknadsutbildningar som
              Arbetsförmedlingen inte själv har. Jag förstår inte vilken spetskompetens
              Arbetsförmedlingen har i busschaufförsutbildningar som just Arbetsförmedlingen
              definitivt måste ha hand om. Det är klart att Arbetsförmedlingen
              inte är det bästa bolaget att utbilda busschaufförer. Det finns
              andra som är mycket bättre. Det är därför vi har offentliga upphandlingar.
              Det är därför vi har en öppen insyn.
            </seg>
            <seg n="78020393">
              Det är ohederligt att ställa ministern till svars i ett enskilt
              ärende som Ali Esbati vet att hon inte kan gå in i. Det handlar
              om myndighetsutövning. Det är inte ministern som har bestämt att
              det ska vara sekretessbelagt. Det är Arbetsförmedlingen som har
              gjort det. Det är ohederligt också att blanda ihop fas 3 och andra
              åtgärder som inte har med det här att göra.
            </seg>
            <seg n="77d0822a">
              Det handlar om arbetsmarknadsutbildningar. Det är ett enskilt
              ärende på ett enskilt företag där en enskild lärare har betett
              sig svinigt. Då har man i det företaget vidtagit de åtgärder som
              Arbetsförmedlingen efterfrågar och som eleverna efterfrågar.
            </seg>
            <seg n="0262bdd5">
              Det känns som vilda rallarsvingar mot ministern, något som jag
              tycker är ganska ohederligt.
            </seg>
            <seg n="32f3ab6d">
              Jag förstår att du har en ideologisk problematik, Ali Esbati,
              med att det finns verksamheter på alla områden som drivs utanför
              statens ramar. Jag förstår verkligen att du har det, Ali, och
              det är inget nytt. Däremot är det ganska beklagligt att du gör
              en politisk poäng av det här enskilda fallet.
            </seg>
          </u>
          <note type="speaker" n="ff33049b">
            Anf. 119 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-ddbdf25628050c21-0" n="09a22c5f">
            <seg n="637464d9">
              Herr talman! Låt mig repetera att jag tror att det är viktigt
              att vi har olika aktörer som arbetar med att få fler jobb vare
              sig det handlar om arbetsmarknadsutbildningar, som det är naturligt
              att man upphandlar, eller om rehabiliteringstjänster och aktiviteter
              som gör att människor kommer närmare arbetsmarknaden.
            </seg>
            <seg n="63cf6c53">
              Jag delar inte den syn som Ali Esbati har att alla arbetsförmedlare
              känner sig tvingade och tycker att det är olyckligt att det finns
              andra aktörer. Jag möter tvärtom många arbetsförmedlare som ser
              det som ett bra komplement. Det är så det är tänkt att vara.
            </seg>
            <seg n="598a829a">
              Med tanke på de upphandlingar av olika typer av tjänster som
              Arbetsförmedlingen har måste både upphandling och kontroll självklart
              bli bättre. Regeringen har varit väldigt tydlig med det inför
              Arbetsförmedlingen.
            </seg>
            <seg n="4533b9c2">
              Vi ser att offentlig upphandling är besvärlig för många. Det
              är många myndigheter och andra aktörer som tycker att det är en
              svår fråga. Det är därför som regeringen menar att kunskapen om
              effektiva och bra upphandlingar måste förbättras hos myndigheterna
              men också hos leverantörerna. Därför kommer vi den 1 juli att
              ge Konkurrensverket ett större uppdrag att samla det statliga
              stödet och informationsverksamheten gällande offentlig upphandling
              hos just Konkurrensverket. Det handlar om att höja kompetensen
              i fråga om regelverk, praxis och hur en effektiv upphandling genomförs
              och även hur man ska utvärdera prestationer inför nästa upphandling.
              Ofta handlar det om hur man under den tid som ett anbud finns,
              i vilken verksamhet som helst som en myndighet upphandlar, kan
              hitta kontrollsystem och fånga upp det. Det tycker jag är viktigt.
              Det är en fråga som regeringen jobbar med. Grunden är att det
              ska vara rättssäkert och effektivt.
            </seg>
            <seg n="d79cc316">
              I det här fallet, Arbetsförmedlingens upphandlingar, handlar
              det om att se till att människor kommer närmare jobb. De upphandlingar
              som Arbetsförmedlingen har med olika aktörer och som vi använder
              våra gemensamma skattepengar till ska vara så effektiva och bra
              som möjligt. Man ska naturligtvis inte kränka någon utan i stället
              matcha och rusta människor till arbetsmarknaden.
            </seg>
          </u>
          <note type="speaker" n="f79f1c7c">
            Anf. 120 ALI ESBATI (V):
          </note>
          <u who="unknown" xml:id="i-9257da0d3ac560af-35" n="c49f9fa5">
            <seg n="0b4efe11">
              Herr talman! Jag påpekade varför det här enskilda fallet hade
              ett mer allmänt och brett intresse. Om vi inte får använda exempel
              från verkligheten för att belysa verkliga problem kan det hända
              att man kommer att föra en politik som inte är anpassad för verkligheten.
              Det har vi sett nu under åtta år.
            </seg>
            <seg n="ab4975bc">
              Det som jag tog upp är några närliggande frågeställningar. Det
              handlar om vilka rättigheter man har och vilka möjligheter som
              finns till insyn i de verksamheter som upphandlas. När det gäller
              arbetsmarknadsutbildningar av olika slag menar jag inte att det
              nödvändigtvis måste vara Arbetsförmedlingen som lär folk att köra
              buss. Om vi lägger en massa pengar på en utbildning, och jag menar
              att det ska finnas mer av arbetsmarknadsutbildningar, är det viktigt
              att se över möjligheterna till insyn och ge tydliga direktiv som
              gör att sekretesslagen inte används på ett sätt som får absurda
              resultat, som att man hänvisar till att företaget skadas, när
              det finns ett tydligt allmänt intresse av att veta vad företaget
              har gjort. Det är ett brett och generellt problem.
            </seg>
            <seg n="fbf5f9ec">
              Det andra är att när vi vet att sådana problem finns blir det
              extra problematiskt när man bygger upp en hel industri, såsom
              runt fas 3, där insynen kan vara väldigt begränsad och kvaliteten
              kan vara väldigt dålig men där det fortfarande är svårt för exempelvis
              medier att få den nödvändiga insynen i vad som händer med pengarna.
            </seg>
            <seg n="2f32cc8c">
              Jag har konstaterat att ministern verkar ganska lugn med den
              situation som råder i dag, och det tycker jag är beklagligt.
            </seg>
          </u>
          <note type="speaker" n="a265e72e">
            Anf. 121 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-ddbdf25628050c21-1" n="09a22c5f">
            <seg n="83061d6a">
              Herr talman! Jag gör bara en kort reflexion om industri. De allra
              flesta personer som finns i sysselsättningsfasen är inte på platser
              där det är många tillsammans, utan det är i civilsamhället och
              i mindre företag. Jag mötte till exempel i går en kvinna på Lövstakooperativet
              på Gotland. Hon har funnit en plats i ett socialt kooperativ och
              känner att hon är på väg tillbaka. Jag ser inte det om en industri
              på något sätt.
            </seg>
            <seg n="4d97c775">
              Jag vill gärna sluta som jag inledde. I grunden handlar det om
              synen på om vi över huvud taget ska ha privata aktörer i våra
              verksamheter för att rusta människor tillbaka till jobb. Här har
              Vänsterpartiet en mer polariserad bild än övriga partier här i
              riksdagen. Man kan undra hur det ska gå för Socialdemokraterna
              och Vänsterpartiet, om de diskuterar de här frågorna, att samsas.
              Jag uppfattar det som att det finns en öppenhet hos många partier
              för att vara med när det är goda leverantörer, goda utbildningsanordnare
              och goda företag som faktiskt gör nytta när det gäller att jobben
              ska komma fler till del.
            </seg>
          </u>
          <note n="ea1efe45">
            Överläggningen var härmed avslutad.
          </note>
          <note n="c8832902">
            15 § Svar på interpellation 2013/14:452 om arbetsvillkoren för
            vikarier
          </note>
          <note type="speaker" n="a6d75eeb">
            Anf. 122 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-ddbdf25628050c21-2" n="09a22c5f">
            <seg n="53885490">
              Herr talman! Kerstin Nilsson har frågat mig om jag kommer att
              vidta några åtgärder för att kommunerna ska erbjuda vikarierna
              utbildning och fortsatt anställning.
            </seg>
            <seg n="c72bda35">
              Målet för regeringens politik är full sysselsättning. Sedan regeringen
              tillträdde 2006 har en rad reformer genomförts för att stärka
              arbetslinjen. Detta har medfört att sysselsättningen har ökat
              med 250 000 personer. Arbetslinjen ska genomsyra arbetsmarknadspolitiken
              och är grundläggande för utformandet av en långsiktigt hållbar
              arbetsmarknadspolitik.
            </seg>
            <seg n="d4e81776">
              Jag kan vidare konstatera att det finns en arbetsrättslig lagstiftning
              som reglerar till exempel hur länge man får ha ett vikariat innan
              det övergår i en tillsvidareanställning. Detta är regler som finns
              till som ett skydd för arbetstagarna och som alla arbetsgivare
              måste följa. Inom den kommunala sektorn gäller dessutom kollektivavtal
              som förhandlats fram mellan arbetsmarknadens parter. Parterna
              har ett stort ansvar för att se till att rimliga arbetsvillkor
              råder inom deras respektive branscher.
            </seg>
            <seg n="f82f1502">
              Regeringen har sedan 2006 gjort omfattande satsningar på utbildning.
              Målet för regeringens utbildningspolitik är att Sverige ska vara
              en framstående kunskapsnation där utbildningssystemet präglas
              av hög kvalitet. Regeringen har i vårpropositionen för 2014 presenterat
              avsikten att genomföra en satsning för ökad kunskap för stärkt
              arbetskraft.
            </seg>
          </u>
          <note type="speaker" n="112f74d6">
            Anf. 123 KERSTIN NILSSON (S):
          </note>
          <u who="kerstin_nilsson_b0911d" xml:id="i-591f925c43199c8c-0" n="62d36a3d">
            <seg n="da7b133a">
              Herr talman! Jag tackar för svaret, ministern, men jag tycker
              inte att svaret duger.
            </seg>
            <seg n="f10768e5">
              Bakgrunden till min interpellation är att vi för en tid sedan
              fick ta del av kommunalarbetarnas artikel om arbetsvillkoren för
              vikarier. Där framkom att många vikarier får arbeta i 300 dagar,
              och sedan är det stopp.
            </seg>
            <seg n="4c53563b">
              Anledningen är att många kommuner har satt den gränsen för hur
              länge en person som saknar utbildning får ha ett vikariat. I vissa
              kommuner får de jobba kvar om de är i sluttampen av sin utbildning.
              Men i princip är det stopp, tack och adjö.
            </seg>
            <seg n="c90e69b2">
              En outbildad vikarie duger dag ett, månad två, första halvåret
              och lite till, men efter 300 dagar duger de inte längre. Man undrar
              hur de ens kunde duga de 300 dagarna.
            </seg>
            <seg n="fa65e8c6">
              Jag frågade därför ministern om hon kommer att vidta några åtgärder
              för att kommunerna ska erbjuda vikarierna utbildning och fortsatt
              anställning.
            </seg>
            <seg n="ab7b4bbc">
              Svaret och förklaringarna från ministern är att målet för regeringens
              politik är full sysselsättning och att regeringen sedan 2006 har
              genomfört en rad reformer för att stärka arbetslinjen.
            </seg>
            <seg n="c24aa768">
              Ministern säger att sysselsättningen har ökat med 250 000 personer,
              men då glömmer väl ministern att berätta att Sveriges befolkning
              faktiskt har ökat mer än sysselsättningen.
            </seg>
            <seg n="2fd24314">
              Ministern konstaterar också att det finns en arbetsrättslig lagstiftning
              som reglerar hur länge man får ha ett vikariat innan det övergår
              i en tillsvidareanställning. Det är en lagstiftning som ska vara
              ett skydd för arbetstagarna.
            </seg>
            <seg n="8271f712">
              Visstidsanställningarna har ökat sedan 2007, och inte bara för
              de outbildade eller bara för vård och omsorg. Det är samma tendens
              på andra områden.
            </seg>
            <seg n="76eba0cf">
              År 2007 slår den ekonomiska krisen till, men den bidragande orsaken
              till att visstidsanställningarna har ökat kan nog snarare hänföras
              till den lagändring som trädde i kraft samma år. Den lagändringen,
              som ministern hänvisar till, gjorde det möjligt för arbetsgivarna
              att stapla olika former av visstidsanställningar på varandra,
              i princip ett, två, tre eller fyra år – bara det varierar mellan
              formerna.
            </seg>
            <seg n="a6db04f7">
              Jo, det finns regelverk, men det går att laborera med anställningsformerna
              hipp som happ och hur som helst. Anställningarna är otrygga, och
              det är otrygga villkor. Det är utan tvivel så att de otrygga anställningarna
              har ökat, och de har inte bara ökat utan också blivit mycket längre.
              Många gånger är det bara deltid.
            </seg>
            <seg n="f51b694e">
              Jag vill fråga ministern: Var det så här regeringen hade tänkt
              sig att ändringen i den arbetsrättsliga lagstiftningen skulle
              fungera? Om så är fallet undrar jag om den nya lagstiftningen
              snarare är till för att kunna frisera arbetslöshetssiffror än
              för att se till att människor får jobb i trygga anställningsformer.
            </seg>
          </u>
          <note type="speaker" n="e8ce0a2c">
            Anf. 124 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-d25af7df0d2d2b76-2" n="09a22c5f" next="i-8e85830c5dd3165f-2"/>
          <note n="b9cdfcea">
            Herr talman! Tack, Kerstin Nilsson, för interpellationen!
          </note>
          <u who="elisabeth_svantesson_0136d8" xml:id="i-8e85830c5dd3165f-2" n="09a22c5f" prev="i-d25af7df0d2d2b76-2">
            <seg n="b0610ad5">
              Jag delar Kerstin Nilssons problembild när det gäller utmaningen
              för många som finns i kommunernas vikariepooler och arbetar runt
              om i kommunerna. Jag tycker att man kan ifrågasätta att en person
              som anlitas gång efter gång inte skulle kunna få en anställning,
              särskilt när vissa kommuner verkar sätta detta i system.
            </seg>
            <seg n="a1855cde">
              Jag tror också att det finns en viktig poäng i att öka andelen
              personer med rätt utbildning på många av dessa områden, för man
              säkrar en ännu bättre kvalitet för brukaren. Det tror jag att
              alla i grunden vill ha.
            </seg>
            <seg n="c2fdc339">
              När det gäller den fråga som Kerstin Nilsson tar upp i interpellationen
              handlar det ytterst om ett ansvar för arbetsgivarna, nämligen
              alla våra 290 kommuner. De bestämmer både hur de vill organisera
              sig och vilken kompetensnivå de vill ha på dem som arbetar hos
              dem. Det är också kommunerna som beslutar vilka villkor som ska
              gälla, och parterna har såklart ett stort ansvar för hur villkoren
              ser ut på olika områden.
            </seg>
            <seg n="c83d7839">
              Det är också kommunerna som har verktygen för utbildning i och
              med att de har komvux. Jag vet att många landsting och kommuner
              satsar på sin personal för att de under den tid de jobbar ska
              få möjlighet att vidareutbilda sig. Min man är sjuksköterska i
              Örebro läns landsting. Detta var exempelvis en av orsakerna till
              att han kunde vidareutbilda sig till psykiatrisjuksköterska.
            </seg>
            <seg n="dcb8141f">
              Det är så ett gott arbetsgivaransvar ser ut. Man tar ansvar för
              dem som jobbar och utbildar dem, speciellt kommuner, som i de
              allra flesta fall har verktyget, nämligen utbildningsansvaret.
            </seg>
            <seg n="7b3f86dc">
              Den här frågan är stor och viktig för kommunerna, och jag tror
              att kommuner måste skärpa sig. Vill de vara en attraktiv arbetsgivare
              har de mycket att arbeta med, både vad gäller att förändra och
              förbättra arbetsmiljön för kvinnor, som ofta jobbar i de här sektorerna,
              och vad gäller vilka typer av anställningsvillkor och möjligheter
              de ger dem som jobbar där.
            </seg>
            <seg n="5abde8d1">
              Ska man klara den utmaning som vi ser framöver, med att det behövs
              många nya medarbetare inom den närmaste tioårsperioden, kommer
              man att vara tvungen att göra sig mer attraktiv som arbetsgivare.
              I grunden handlar detta om ett avtal som Kommunal har. Det handlar
              om att parterna måste ta ansvar. Men arbetsgivarna måste också
              göra sig attraktiva. Här tror jag att såväl röda och gröna som
              blå kommuner har anledning att skärpa sig och göra mer. Det finns
              många kommuner som gör mycket, men det finns också många kommuner
              som kan göra betydligt mer.
            </seg>
          </u>
          <note type="speaker" n="a5c2a10d">
            Anf. 125 KERSTIN NILSSON (S):
          </note>
          <u who="kerstin_nilsson_b0911d" xml:id="i-591f925c43199c8c-1" n="62d36a3d">
            <seg n="c8e136f4">
              Herr talman! Det är riktigt att jag i min interpellation nämnde
              de anställda som bara fick vara kvar i 300 dagar. Men eftersom
              ministern i sitt andra inlägg gick utanför det direkta svaret
              tillåter jag mig också att gå lite utanför interpellationens andemening.
            </seg>
            <seg n="18266198">
              Ministern säger att regeringen sedan 2006 gjort omfattande satsningar
              på utbildning och att målet för regeringens utbildningspolitik
              är att Sverige ska vara en framstående kunskapsnation där utbildningssystemet
              präglas av hög kvalitet.
            </seg>
            <seg n="0ff4b641">
              Det håller jag med om. Men det är ett svar som egentligen inte
              har någon förankring i verkligheten. Är de omfattande satsningar
              som ministern nämner bara för några? Inte verkar de vara för alla.
            </seg>
            <seg n="808f94a9">
              Under regeringens tid har ju alla former av utbildningssatsningar
              minskat. Ni började med att dra ned, fortsatte att dra ned och
              satsade sedan lite. Faktum är att det finns färre utbildningsmöjligheter
              nu än när ni tillträdde 2006. Låt mig ta några exempel.
            </seg>
            <seg n="fe14fd81">
              Antalet högskoleplatser är visserligen fler, men det är så många
              fler som söker en utbildning och så många fler som blir nekade.
              Nu finns det 311 högskoleplatser för 1 000 unga. År 2006 fanns
              det 365 platser. Det är en minskning.
            </seg>
            <seg n="bce625c8">
              Hur är det med den kommunala vuxenutbildningen? Har den ökat
              eller minskat? Hur blir det med yrkesvuxenutbildningen? Har utbildningssatsningarna
              blivit fler per medborgare? Nej, det kan jag inte se. Då undrar
              jag om ministern kan se det.
            </seg>
            <seg n="e6a29a92">
              Sedan säger ministern att regeringen har i vårpropositionen för
              2014 presenterat avsikten att genomföra en satsning för ökad kunskap
              för stärkt arbetskraft.
            </seg>
            <seg n="f4bb1b5b">
              Ja, det känns som att ministern vaknar lite i elfte timmen. Har
              ministern försovit sig? Är det dags att komma med det nu? Vad
              har ni gjort de andra åren? Vi har ständigt sagt att arbetsgivare
              inte hittar utbildad arbetskraft att anställa.
            </seg>
            <seg n="4f6083ea">
              Slutligen: Hur har ministern tänkt sig att alla de vikarier som
              är outbildade ska få en chans att utbilda sig när ni har dragit
              ned, och tydligen kommer att dra ned, på utbildningarna framöver?
            </seg>
          </u>
          <note type="speaker" n="b84308d8">
            Anf. 126 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-ddbdf25628050c21-3" n="09a22c5f">
            <seg n="1fc9252d">
              Herr talman! Nu börjar det bli intressant. Hur ska arbetsgivarna
              hitta utbildad arbetskraft? Ja, hur ska kommunerna hitta utbildade
              undersköterskor?
            </seg>
            <seg n="31c66f5d">
              Kommunerna har just utbildningen till undersköterskor i sin egen
              hand – den är deras eget verktyg. Det är kommunerna som har ansvar
              för kommunal vuxenutbildning. Kommunerna har det ansvaret och
              bör ta det. Många gör det, men många kan göra mer.
            </seg>
            <seg n="05256a30">
              Låt oss också komma ihåg att det aldrig har satsats så mycket
              resurser på utbildningssystemet som i dag och ges så stora möjligheter
              för många att läsa. Men återigen: Kommunerna har ett stort ansvar,
              och även landstingen.
            </seg>
            <seg n="d2ffec93">
              Kerstin Nilsson var inne lite grann på det här med anställningsformer,
              och då lät det ungefär som att det hände någonting väldigt speciellt
              från 2007. Men låt oss komma ihåg att fasta jobb är grunden på
              svensk arbetsmarknad. Det har de varit under lång tid; de har
              legat på ungefär 80 procent av alla anställningar ända sedan 1990-talet.
            </seg>
            <seg n="e9aa8fe1">
              Visstidsanställningar som vikariat – det är en form av visstidsanställning
              – är en viktig väg in för till exempel unga, samtidigt som det
              ger arbetsgivare ett visst mått av flexibilitet och en möjlighet
              att säkra att verksamheten fungerar. De ska dock självklart inte
              missbrukas, vilket jag inledde det förra inlägget med. Man kan
              undra varför inte fler kommuner faktiskt anställer sina vikarier.
            </seg>
            <seg n="3f8fb13a">
              I svensk lag finns det begränsningar för hur man kan använda
              vikariat. Dels finns en regel om när vikariat ska övergå till
              en fast anställning – har man under en femårsperiod jobbat som
              vikarie hos samma arbetsgivare i mer än två år ska anställningen
              gå över i fast anställning. Här införde Alliansen en skärpning
              2008, för tidigare låg gränsen på tre år under en femårsperiod.
              Dessutom finns det fortfarande en företrädesrätt till återanställning,
              och den gäller om man har haft en sammanlagd anställningstid på
              minst tolv månader under tre år i samma verksamhet.
            </seg>
            <seg n="a45a7c93">
              Därutöver finns möjlighet att reglera de här villkoren i kollektivavtal,
              och det är därför jag menar att parterna – Kommunal och SKL –
              har ett stort och viktigt ansvar när det gäller hur avtalen ser
              ut.
            </seg>
          </u>
          <note type="speaker" n="6a92e30b">
            Anf. 127 KERSTIN NILSSON (S):
          </note>
          <u who="kerstin_nilsson_b0911d" xml:id="i-591f925c43199c8c-2" n="62d36a3d">
            <seg n="5bc16f8a">
              Herr talman! Det är alltså kommunerna och deras utbildning som
              bär ansvaret, inte ministern och hennes departement.
            </seg>
            <seg n="79ee95b4">
              I mitt sista inlägg vill jag belysa alla de olika formerna av
              visstidsanställning, alltså de som kan staplas på varandra år
              efter år. De har faktiskt en hel del negativa konsekvenser, och
              frågan är om de inte är så många att de överväger det eventuella
              plus de kan ge. Till exempel har vi den visstidsanställdes ständiga
              oro över morgondagens inkomst, oron över hur schemat blir i morgon
              och i övermorgon och oron över om man kan ta ledigt för att åka
              på läkarbesök med sitt barn – eller något annat. Det är saker
              som medför sådan oro att det blir till sjukdom. Det blir ohälsa.
            </seg>
            <seg n="9216736b">
              Tänk också på den fast anställda personalstyrkan, som ständigt
              ska mötas av nya arbetskamrater och lära upp dem. Man jobbar kanske
              dessutom i verksamheter där tryggheten i arbetslaget är väldigt
              viktig. Hur är det då med arbetsmiljön – blir den bättre eller
              sämre? Får de tillfälligt anställda gå arbetsrelaterade utbildningar
              och utvecklas? Hur är det med vårdtagarens eller brukarens möte
              med alla nya ansikten hos vårdarna? Hur är det med kvaliteten?
            </seg>
            <seg n="7ad63161">
              Tror ministern att alla dessa tidsbegränsade anställningsformer
              gör verksamheterna och arbetsmiljön bättre? Och, slutligen: Hur
              påverkar detta jämställdheten i arbetslivet?
            </seg>
          </u>
          <note type="speaker" n="ecdef9da">
            Anf. 128 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-ddbdf25628050c21-4" n="09a22c5f">
            <seg n="dd7a0db4">
              Herr talman! Jag tackar Kerstin Nilsson för debatten. Jag tror
              att den är viktig, och som jag sade tror jag att det finns ett
              stort behov av att Sveriges 290 kommuner funderar över sin arbetsgivarpolitik.
              Jag tror också att det är viktigt att tillsammans med de fackliga
              organisationerna diskutera hur vi förbättrar både arbetsmiljö
              och villkor. Det är nämligen en fråga för arbetsgivarna att se
              till att göra sig attraktiva och vara anständiga arbetsgivare.
            </seg>
            <seg n="f39aa090">
              Slutligen vill jag bara kommentera att det är över en kvarts
              miljon fler som har ett jobb att gå till. Kerstin Nilsson vill
              gärna hävda att det bara har skett av sig självt, men så ser det
              ju inte riktigt ut runt om i världen. Det sker inte av sig självt.
              Befolkningen växte under de första åren av 2000-talet, men jobben
              kom inte i särskilt stor utsträckning. Vi har haft en tuff kris.
              Jag skulle rekommendera Kerstin Nilsson att kanske flyga ned till
              Madrid och besöka Spanien. Där har befolkningen ökat ganska ordentligt,
              men man har tappat tre miljoner jobb – precis som vi tappade 500
              000 jobb i 90-talskrisen.
            </seg>
            <seg n="3790dabd">
              Jobb växer inte till och fram av en slump, utan det handlar om
              en tydlig jobbpolitik där man har ökat arbetskraften och inte
              gömmer och glömmer människor utan ställer människor närmare arbetsmarknaden.
              Många har nu också kommit i jobb.
            </seg>
          </u>
          <note n="ea1efe45">
            Överläggningen var härmed avslutad.
          </note>
          <note n="4c6b5c12">
            16 § Svar på interpellationerna 2013/14:456 och 458 om bristen
            på åtgärder för att mildra ungdomsarbetslösheten
          </note>
          <note type="speaker" n="74eea3b1">
            Anf. 129 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-ddbdf25628050c21-5" n="09a22c5f">
            <seg n="f98ff9bb">
              Herr talman! Ann-Christin Ahlberg har frågat mig om jag är nöjd
              med situationen för våra arbetslösa ungdomar och varför jag inte
              lägger fram några förslag till åtgärder för att komma till rätta
              med ungdomsarbetslösheten.
            </seg>
            <seg n="23896e6b">
              Johan Andersson har frågat mig hur hög ungdomsarbetslösheten
              ska bli för att regeringen ska vara beredd att öka stödinsatser
              för unga.
            </seg>
            <seg n="0453e05f">
              Jag svarar på båda interpellationerna i ett sammanhang.
            </seg>
            <seg n="6f23eae9">
              Målet för regeringens politik är full sysselsättning. Alla som
              vill och kan ska ha ett jobb att gå till. För att jobben ska bli
              fler och komma fler till del krävs en politik som bidrar till
              att det skapas fler jobb inom alla branscher på arbetsmarknaden.
              Regeringen har sedan 2006 genomfört omfattande åtgärder för att
              fler ska få jobb och för att förbättra matchningen. I budgetpropositionen
              för 2014 föreslogs åtgärder för drygt 20 miljarder kronor under
              2014 för tillväxt och jobb, för att motverka att arbetslösheten
              biter sig fast.
            </seg>
            <seg n="48915023">
              Regeringens reformer har bidragit till att sysselsättningen ökat
              med över 250 000 personer sedan 2006. Samtidigt har arbetskraften
              ökat ännu mer. Det är alltså fler som har fått ett arbete men
              även fler som aktivt söker arbete och därmed står närmare arbetsmarknaden.
            </seg>
            <seg n="fc8ab894">
              För att rusta dem som står längst från arbetsmarknaden har regeringen
              tidigare satsat betydande resurser på att förbättra aktivitetsnivån
              och kvaliteten i jobb- och utvecklingsgarantin. Detta har bland
              annat resulterat i fler arbetsplatsförlagda aktiviteter som ökar
              möjligheterna för deltagarna att lämna garantin för ett jobb.
              Vidare har det särskilda anställningsstödets maximala längd förlängts
              med ett år, och det förstärkta särskilda anställningsstödet för
              personer i sysselsättningsfasen har permanentats.
            </seg>
            <seg n="2529f1ad">
              Regeringen har också tillfört medel för 1 000 nya utvecklingsanställningar
              inom Samhall för personer med nedsatt arbetsförmåga som befinner
              sig i sysselsättningsfasen. Där ska ungdomar prioriteras. Satsningar
              för 2014 innebär också att möjligheterna till programinsatser
              i sysselsättningsfasen har permanentats. Sammantaget har regeringens
              satsningar på dem som står längst ifrån arbetsmarknaden lett till
              att vi har bland den lägsta andelen långtidsarbetslösa i hela
              EU.
            </seg>
            <seg n="b79b2443">
              Det är i dag fler unga som arbetar, och sysselsättningsgraden
              är högre än 2006. Men ungdomsarbetslösheten är trots detta en
              utmaning för Sverige och har varit det sedan 1990-talet. Det må
              stämma att antalet unga personer i sysselsättningsfasen har ökat,
              men å andra sidan utgör de en ytterst liten andel – enbart 1 procent.
              Dessutom kan det konstateras att antalet unga som varken studerar
              eller arbetar har minskat sedan 2006 och ligger på en låg nivå
              jämfört med i många andra länder.
            </seg>
            <seg n="33b46616">
              För att skapa fler och bredare vägar in på arbetsmarknaden för
              unga införde regeringen i mitten av januari ett statligt stöd
              för anställningar med yrkesintroduktionsavtal. Regeringen föreslog
              vidare i budgetpropositionen för 2014 fler åtgärder för att förbättra
              såväl den skolförlagda yrkesutbildningen som lärlingsutbildningen.
            </seg>
            <seg n="2ac66fe8">
              Alla ungdomar kan få förmedlingsstöd från första dagen i arbetslöshet
              i form av bland annat väglednings- och matchningsinsatser. Arbetsförmedlingen
              har och beräknas få extra resurser för detta ändamål för åren
              2013–2016. Unga som saknar avslutad gymnasieutbildning kan också
              redan från dag ett i arbetslöshet ta del av studiemotiverande
              utbildning.
            </seg>
            <seg n="c96b249c">
              Satsningarna bedöms sammantaget ge fler vägar till studier och
              arbete för ungdomar.
            </seg>
          </u>
          <note type="speaker" n="db4a6efb">
            Anf. 130 ANN-CHRISTIN AHLBERG (S):
          </note>
          <u who="ann-christin_ahlberg_4406d0" xml:id="i-cc7f442c844d0830-0" n="829c8fa6">
            <seg n="e8d78be0">
              Herr talman! Ingen endaste ung människa ska behöva starta sitt
              vuxna liv i arbetslöshet, och än mindre fastna i fas 3. Så är
              det dock i dag: Unga människor fastnar i fas 3 i stället för att
              få stöd och hjälp redan från första dagen.
            </seg>
            <seg n="5ef37279">
              Unga människor måste få ha framtidstro och kunna förverkliga
              sina drömmar om en framtid som är ljus. I dag och dagarna framöver
              är det många ungdomar som hoppas just att deras framtid ska bli
              ljus. Som ung måste man få känna att man har möjlighet till utbildning
              eller ett jobb för att så småningom kanske kunna flytta hemifrån
              och börja sitt vuxna liv, eller kanske få utvecklas till den människa
              man en gång drömde om att utvecklas till. Det är faktiskt en mänsklig
              rättighet att få flytta hemifrån som vuxen, tycker jag.
            </seg>
            <seg n="078d58bf">
              Vi socialdemokrater vill att arbetslösa ungdomar ska få hjälp
              från första dagen om de nu råkar bli arbetslösa. Oavsett om det
              gäller hjälp till studier, jobb eller praktik kan vi aldrig vänta
              med en ung människa.
            </seg>
            <seg n="02c82960">
              Vi socialdemokrater vill inte att någon ska hamna i fas 3, oavsett
              om man är ung eller äldre, men just för de unga är det bedrövligt
              och riktigt hemskt. Man kan inte försvara det med att det är en
              låg procent, utan man måste ta på största allvar att se till att
              varje ung människa kommer i jobb.
            </seg>
            <seg n="43aaa3ac">
              Ministern säger i sitt svar att för att jobben ska bli fler krävs
              en politik som bidrar till att skapa fler jobb och att matchningen
              behöver förbättras. Det håller jag med om. Men fakta talar för
              sig själv, att regeringen har misslyckats med sin jobbpolitik,
              för vi har ju en högre arbetslöshet i dag än när regeringen tillträdde
              2006. Då sade Moderaterna att vi hade massarbetslöshet. Jag hörde
              inte arbetsmarknadsministern säga att vi i dag har en ännu högre
              massarbetslöshet än 2006, och jag hörde henne inte säga att vi
              har en än högre massarbetslöshet i dag bland unga människor än
              när regeringen tillträdde.
            </seg>
            <seg n="0f4e506a">
              Vi har fler människor i dag som har fastnat i långtidsarbetslöshet
              än när regeringen tillträdde 2006. Vad säger eller gör regeringen?
              Jo, regeringen och Moderaterna ändrar retoriken och tricksar och
              blandar statistik, så att ni kan förminska ert misslyckande med
              jobben. Eller kanske det är så att ni har lyckats med att få den
              höga arbetslöshet som ni kanske vill ha.
            </seg>
            <seg n="fc7271e5">
              När man tricksar med siffrorna förvillar man medborgarna om hur
              det faktiskt ser ut. Om regeringen hade haft en mer aktiv arbetsmarknadspolitik
              och en vilja, inte en bidragspolitik för redan rika, hade fler
              kvinnor och män kunnat säga: Hej då, nu går jag till jobbet. I
              stället tvingas många gå till kommunen och söka försörjningsstöd.
            </seg>
            <seg n="cda638b2">
              Regeringen verkar vara nöjd med sin politik och arbetslivets
              villkor, utifrån det svar jag fått från ministern i dag. Men vi
              socialdemokrater ser allvarligt på arbetslivets villkor, som blivit
              så mycket sämre bara för att vi har en så hög arbetslöshet, något
              som oroar oss.
            </seg>
            <seg n="0225c4b2">
              Jag hoppas att ministern svarar i nästa inlägg på frågan om hon
              är nöjd med resultatet.
            </seg>
          </u>
          <note type="speaker" n="7f36ca0e">
            Anf. 131 JOHAN ANDERSSON (S):
          </note>
          <u who="johan_andersson_126c48" xml:id="i-4424de7553977dd9-0" n="62cd26d2">
            <seg n="fbb088a0">
              Herr talman! Jag tackar ministern för svaret, även om jag inte
              är nöjd med det fullt ut. Men vi kanske kan få svaret utvecklat
              lite grann här under debatten.
            </seg>
            <seg n="c32dcf2d">
              Bakgrunden till att jag skrev interpellationen var att jag och
              många med mig hade ganska stora förväntningar på att regeringen
              i sin sista budget före valet skulle komma med förslag till åtgärder
              mot framför allt ungdomsarbetslösheten, som vi debatterar nu,
              men också åtgärder för dem som varit ifrån arbetsmarknaden ganska
              länge. Men det kom inte särskilt mycket.
            </seg>
            <seg n="f7e30290">
              En annan bakgrund är att jag fick uppmaningar hemifrån att försöka
              trycka på ytterligare. Jag kommer från en kommun där vi har en
              ungdomsarbetslöshet på runt 25 procent. I kommunen är vi ganska
              överens mellan de båda politiska blocken om att satsa kommunala
              medel för att få ungdomar i sysselsättning. Alternativet är försörjningsstöd
              eller annat, och det är inte särskilt bra att få en sådan start
              i livet. Därför har vi sagt att vi ska jobba med att försöka få
              fram kommunala jobb.
            </seg>
            <seg n="af16b7fa">
              Jag förklarade i fullmäktige hemma att regeringen nu har chansen
              att lägga fram sin sista budget inför kommande val och efter åtta
              år göra slag i saken för att få ned den höga ungdomsarbetslösheten
              i landet. Därav mina och våra förväntningar på att det äntligen
              skulle komma förslag i den delen, men det kom inte särskilt många,
              knappt några alls.
            </seg>
            <seg n="df179596">
              I svaret säger ministern att sysselsättningen har ökat med 250
              000 personer. Samtidigt ska vi komma ihåg att befolkningsökningen
              har varit ganska stor i Sverige under de senaste åren. Här handlar
              det väldigt mycket om statistik, och Ann-Christin Ahlberg tog
              upp tricksandet fram och tillbaka med statistiken.
            </seg>
            <seg n="3eac41ae">
              Vi socialdemokrater har varit tydliga med att vi kommer att gå
              till val på en politik som gör att fler unga kommer i jobb. Det
              handlar naturligtvis om olika insatser. Det handlar om att ingen
              ung ska behöva gå utan jobb eller praktik. Vi vill få in dem i
              någon form av åtgärd redan från första dagen så att de inte hamnar
              i sysslolöshet och därmed får besvär. Men precis som ministern
              själv säger i sitt svar handlar det också mycket om satsningar
              inom skolans värld. Där har vi lagt fram en rad konkreta förslag.
            </seg>
            <seg n="800b5a55">
              Min följdfråga till ministern med anledning av svaret är: Är
              regeringen nöjd med den höga ungdomsarbetslösheten? Det skiljer
              sig ganska mycket mellan våra kommuner runt om i landet, och det
              tror jag att ministern väl känner till. Om man inte är nöjd, vad
              har man då för förslag till bättre åtgärder för att få in fler
              ungdomar i jobb?
            </seg>
          </u>
          <note type="speaker" n="9cfa830a">
            Anf. 132 HANIF BALI (M):
          </note>
          <u who="hanif_bali_8499a8" xml:id="i-081aca227a4e912c-1" n="b3475a87">
            <seg n="7e1baa37">
              Herr talman! Det är intressant när Socialdemokraterna talar om
              siffertricksande och sedan drar statistik. Den socialdemokratiska
              regeringen måste nog ha haft något slags världsrekord i siffertricksande
              när man utförsäkrade människor. Från att ha räknats som arbetslösa
              förtidspensionerades de, så att de inte räknades som arbetslösa.
              Det regeringen gjorde var att medvetet flytta människor från den
              gruppen.
            </seg>
            <seg n="b19eb3bb">
              Det finns ett ganska vanligt missförstånd. Jag talade med en
              vän till mig som inte sökte jobb, som bodde hemma och satt passiv
              i soffan. Han sade att han var arbetslös. Då sade jag: Men du
              räknas faktiskt inte som arbetslös. Det är när man är ute och
              aktivt söker jobb som man räknas som arbetslös.
            </seg>
            <seg n="421086c8">
              Det intressanta är att det som mäter hur många det är på arbetsmarknaden
              som jobbar är sysselsättningsgraden, inte arbetslösheten. Det
              är på något sätt ett missförstånd när man mäter arbetslöshet i
              hur många det är som inte har jobb i samhället. Det är sysselsättningsgraden
              som gäller. Arbetslösa är de som söker jobb men inte hittar något.
            </seg>
            <seg n="99dfbe87">
              Det vi har sett i Sverige är att sysselsättningsgraden har ökat
              och att arbetslösheten har ökat. Det är nämligen fler som jobbar.
              Det är färre som är utan jobb. Samtidigt är det fler av dem som
              är utan jobb som söker arbete. Det är viktigt att ha det med sig.
              Och det är viktigt att ha det med sig när Socialdemokraterna endast
              talar om att minska arbetslösheten, för vad de är ute efter är
              inte att fler ska hamna i jobb. I så fall hade ni haft fler förslag
              på hur jobben ska växa till. Ert förslag är att färre ska söka
              jobb och färre ska räknas som arbetslösa.
            </seg>
            <seg n="c86c82df">
              Vi kan titta på statistiken, och då är det inget siffertricksande.
              Det är statistik från SCB som använt samma metod som ni själva
              använder och som alla kan kolla upp. Jämfört med 2006 är det 96
              000 fler ungdomar mellan 15 och 24 år som har ett arbete. Sysselsättningsgraden
              i den här gruppen har ökat med 6 procent. Arbetslösheten har ökat,
              ja, och sysselsättningsgraden har ökat, vilket betyder att fler
              söker arbete och att fler har arbete. Det är en positiv utveckling.
            </seg>
            <seg n="df4801ed">
              Däremot måste vi såklart se till att minska arbetslösheten utan
              att det sker på bekostnad av sysselsättningsgraden. Det är väldigt
              lätt att minska arbetslösheten på bekostnad av sysselsättningsgraden.
              Det är bara att förtidspensionera människor. Ni har provat det,
              och det funkade jättebra för er. Ni fick jättefina siffror. Men
              det var inte ett Sverige som väljarna tyckte var bra. Det är därför
              som bidragsberoendet i det här landet har minskat med 25 procent.
            </seg>
            <seg n="34485a43">
              En miljon människor var försörjda med offentliga bidrag 2006.
              I dag ligger den siffran på runt 750 000 och är på väg ned. Det
              är så verkligheten ser ut. Det är inte siffertricksande. Ni kan
              själva kolla upp det på SCB.
            </seg>
            <seg n="12a54c41">
              Det är intressant att diskussionen handlar om fas 3. 96 000 fler
              ungdomar är i arbete. Beviset mot detta är att ungdomar är i fas
              3. Hur många ungdomar är då i fas 3? I januari var siffran 600
              stycken. Det är nästan parodiskt. Vi har en sysselsättning som
              ökat med 90 000 personer, och ni talar om 600.
            </seg>
          </u>
          <note type="speaker" n="88468a66">
            Anf. 133 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-bc2da6083e3351af-0" n="1016d97a">
            <seg n="be4b99ab">
              Herr talman! Jag tackar arbetsmarknadsministern och Hanif Bali.
              De som haft tillgång till Youtube de senaste dagarna har kunnat
              se hur Alliansen firat sin valförlust efter EU-valet och sina
              katastrofala SCB-siffror. De har hoppat upp och ned i någon sorts
              masspsykos, dansat och varit väldigt positiva efter dessa stjärnsmällar.
            </seg>
            <seg n="de8c925c">
              Nu går Hanif Bali upp i samma anda och är entusiastisk över den
              höga ungdomsarbetslösheten. Det får man väl fundera över vad det
              står för, herr talman. Men tittar man på Alliansens dans på Youtube
              tror jag man får en förklaring till Hanif Balis entusiasm över
              den höga ungdomsarbetslösheten. Bagdad Bob.
            </seg>
            <seg n="a38f8a7c">
              Det som gjorde att jag begärde ordet var att arbetsmarknadsministern
              i svaret nöjt och belåtet säger att vi har den lägsta andelen
              långtidsarbetslösa i hela EU. Det gör mig lite orolig, herr talman.
              Långtidsarbetslösheten har tredubblats sedan alliansregeringen
              tog över. Det är det intressanta för en svensk arbetsmarknadsminister.
              Vi vet alla att när långtidsarbetslösheten har bitit sig fast
              och individen har kommit långt från arbetsmarknaden blir det problem
              och svårt för individen att återkomma.
            </seg>
            <seg n="e35fee60">
              Arbetsmarknadsministern ingår alltså i en regering som administrerar
              en period då långtidsarbetslösheten i Sverige tredubblats. Det
              är denna utveckling som är livsfarlig. Då kan man inte nöja sig
              med att jämföra sig med andra länder.
            </seg>
            <seg n="c96391e9">
              Arbetsmarknadsministern säger också att ungdomsarbetslösheten
              ligger på en låg nivå jämfört med många andra länder, och så är
              hon nöjd med det. Då hamnar vi i samma fälla, för det beror på
              vilka man väljer att jämföra sig med.
            </seg>
            <seg n="f9ad5586">
              Ett antal länder i EU tar emot bidrag från EU för att de har
              misslyckats med att bekämpa ungdomsarbetslösheten. Sverige är
              ett av de länderna. Jag tycker att det är rimligare att jämföra
              Sverige med alla de länder som inte tar emot bidrag från EU eftersom
              de har lyckats bättre med att bekämpa ungdomsarbetslösheten.
            </seg>
            <seg n="01d394be">
              Dessa fakta verkar arbetsmarknadsministern försöka förtränga
              genom att välja jämförelseobjekt för att få den allvarliga situationen
              att framstå i ett bättre ljus.
            </seg>
            <seg n="3fa40b85">
              Troligen är det orsaken till att arbetsmarknadsministern inte
              lägger fram några förslag och propositioner eller har några idéer
              om hur vi ska ta oss ur denna svåra situation. Ministern har inga
              förslag och ingen politik utan är nöjd med att det finns andra
              länder som har det ännu värre. Hon saknar dessutom insikt om att
              det finns många jämförbara länder som har lyckats bättre. Det
              är oroande, herr talman.
            </seg>
          </u>
          <note type="speaker" n="d312374e">
            Anf. 134 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-ddbdf25628050c21-6" n="09a22c5f">
            <seg n="f5ed5664">
              Herr talman! Jag tackar för interpellationerna.
            </seg>
            <seg n="0483acac">
              Vi har talat om denna fråga förr. Låt mig fånga upp något som
              Johan Andersson sade på slutet: Vi vill få in dem i någon form
              av åtgärd.
            </seg>
            <seg n="3378d28d">
              Det summerar väl Socialdemokraternas politik för unga. Stefan
              Löfven står i tv och lovar alla unga jobb. Det är tom retorik,
              för Stefan Löfven kan inte lova en enda ung person jobb. Att Socialdemokraterna
              lovar jobb visar att de inte förstår hur jobb växer fram.
            </seg>
            <seg n="e03c1d79">
              Vill vi att fler unga ska ha ett jobb att gå till behöver vi
              underlätta för arbetsgivare att anställa unga. Vi behöver rusta
              unga så att de kommer närmare arbetsmarknaden och i jobb.
            </seg>
            <seg n="fbcbbe66">
              Ni har ett förslag på 90-dagarsgaranti. Från dag ett ska man
              komma in i en åtgärd. Men det är så fel som det kan bli. Det har
              prövats förut, och ni har alla forskare emot er.
            </seg>
            <seg n="b461ff72">
              De flesta svenska ungdomar är arbetslösa under relativt kort
              tid. Det skriver ni också i er egen budgetmotion. Att då säga
              att alla unga ska in i en åtgärd från dag ett är så fel som det
              kan bli.
            </seg>
            <seg n="a589ac3f">
              Alla unga har rätt till förmedlingsstöd från dag ett, säger vi.
              Vi säger att alla unga som riskerar långtidsarbetslöshet ska ha
              insatser från dag ett, till exempel gäller det den studiemotiverande
              satsningen. Det är stor skillnad.
            </seg>
            <seg n="e10edecd">
              När ni har dessa ungdomar framför er och berättar om alla de
              jobb som ni lovar dem – det gör ni ju varje gång ni talar om unga
              – måste ni berätta hur dessa jobb ska komma till. Jag hörde Stefan
              Löfven säga häromkvällen att sänkt restaurangmoms kan ge fyra
              andra jobb. Om ni tar bort restaurangmomsen, hur skapas då fyra
              andra jobb av den miljon som den kostar per person? Det blir en
              ganska låg kostnad, så då är det såklart åtgärder för unga ni
              vill ordna, inte jobb.
            </seg>
            <seg n="1a28163b">
              Det är här skiljelinjen går mellan framför allt Socialdemokraterna
              och Alliansen. Vi vill se fler stadigvarande jobb på svensk arbetsmarknad
              så att unga kan vakna upp på morgonen och känna att de har ett
              jobb att gå till, en egen försörjning och en gemenskap att ingå
              i.
            </seg>
            <seg n="acbc8796">
              De unga som står längre från arbetsmarknaden på grund av att
              de har en funktionsnedsättning eller inte gjort klart sin utbildning
              behöver stöd, och därför riktar vi extra stöd till dem. Här har
              vi sänkt kostnaden ännu mer, och vi har den mycket lyckade folkhögskolesatsningen.
              Och i går när vi presenterade våra nya förslag sade vi att de
              som har en funktionsnedsättning ska få längre tid på sig i folkhögskolesatsningen.
            </seg>
            <seg n="4eae72a9">
              Varje år och i varje budget presenterar vi förslag som gör att
              jobben kan växa till i olika branscher och som kan underlätta
              för unga att komma närmare arbetsmarknaden.
            </seg>
            <seg n="21f86f63">
              Vi ville från den 1 juli sänka kostnaden ytterligare för dem
              som är under 23 år, för vi vet att där ligger den stora utmaningen
              när det gäller att få in en fot på arbetsmarknaden. Det röstade
              de fyra oppositionspartierna nej till.
            </seg>
            <seg n="51a7e91a">
              Herr talman! Skiljelinjen handlar om synen på jobb. Det Socialdemokraterna
              talar om är åtgärder, vilket Johan Andersson tydligt sade.
            </seg>
            <seg n="eb4bd069">
              Jag och hela regeringen vaknar upp varje morgon med fokus på
              att jobben ska bli fler. Vi säger att det ska bli 350 000 nya
              jobb till 2020. Då måste vi möta upp med en politik som gör att
              jobben blir fler.
            </seg>
            <seg n="41a7ddf1">
              Då kan man inte som oppositionspartierna lägga tunga skatter
              på miljö, lastbilar, flyg och företag, göra det dyrt att anställa
              så att färre får jobb och dessutom höja transfereringssystemen.
              Den ekvationen går inte ihop.
            </seg>
            <seg n="65d5204d">
              Jag vet att Patrik Björck tycker om att beskriva min sinnestämning.
              Han vet precis hur jag mår och känner. Nej, jag är inte nöjd.
              Jag är inte nöjd förrän varenda person som kan och vill arbeta
              har ett jobb att gå till. Det är därför vi hela tiden lägger fram
              förslag som ska ge fler unga ett jobb att gå till.
            </seg>
          </u>
          <note type="speaker" n="0305fb39">
            Anf. 135 ANN-CHRISTIN AHLBERG (S):
          </note>
          <u who="ann-christin_ahlberg_4406d0" xml:id="i-cc7f442c844d0830-1" n="829c8fa6">
            <seg n="cae139bb">
              Herr talman! Ännu en moderat gick upp och försökte siffertricksa
              hit och dit i stället för att tala om det allvarliga läget i Sverige
              för våra unga människor. Här går den stora skiljelinjen mellan
              Moderaterna och Socialdemokraterna. Vi tar varje arbetslös ung
              människa på största allvar och vill ge dem alla en chans att komma
              i arbete.
            </seg>
            <seg n="202890b2">
              Jag har som sagt ställt min interpellation till Elisabeth Svantesson,
              så jag lägger ingen tid på Hanif Bali. Ni får ursäkta, men jag
              tycker att det är ministern som ska ta debatten.
            </seg>
            <seg n="c93594f8">
              Oavsett om det är en enda ung människa eller 600 unga som har
              fastnat i fas 3 är det en för mycket. Inte en enda ung människa
              ska hamna i fas 3. Unga människor är vår framtid. Vi måste se
              till att de får framtidstro. Det är också de som en gång i framtiden
              ska se till att vi har det bra.
            </seg>
            <seg n="918e618d">
              Jag ser att det är enormt stor skillnad mellan oss. Vi bryr oss
              om människor på ett helt annat sätt. Vi har förslag som ska se
              till att våra ungdomar kommer i jobb, utbildning eller praktik.
              Och det är riktiga jobb vi talar om. Oavsett om man är ung eller
              lite äldre vill vi se till att fas 3 stoppas. Man ska kunna få
              en riktig anställning med kollektivavtalsenliga löner.
            </seg>
            <seg n="4fd54e70">
              De som har kommit in i fas 3 lever under otroligt dåliga ekonomiska
              omständigheter. Och vi vet alla att om man har en dålig ekonomisk
              situation är det inte lätt att tänka på vare sig utbildning eller
              att rusta sig själv för sin framtid. Då hamnar man i ett ekorrhjul
              där det bara gäller hur man ska få möjlighet att betala sin hyra
              eller kanske få mat till barnen nästa vecka. Då är man kanske
              inte särskilt positiv eller har de rätta förutsättningarna för
              att kunna gå vidare. Därför tycker också vi socialdemokrater att
              vi måste matcha de arbetslösa med de nya jobben som finns. Det
              är nämligen också ett stort matchningsproblem. Det har regeringen
              misslyckats totalt med. Otroligt många jobb har gått till spillo.
            </seg>
            <seg n="ae7d918f">
              När man diskuterar det här tricksar man med statistiken så att
              det låter som att det är mycket bättre än vad det är i Sverige.
              Men Sverige skulle inte få EU-stöd på grund av den höga arbetslösheten
              bland våra unga om det inte är extremt. Det skulle vi inte få.
              Sverige har ändå inte haft samma kris som många av de andra europeiska
              länderna som man jämför med. Vi borde ha kunnat klara av det.
              Men regeringen har haft en helt annan agenda. Den har varit att
              låta ungdomarna stå där och klara sig själva men se till att medelålders
              vita män får mer i sin plånbok. Det är vad ni har satsat på.
            </seg>
            <seg n="7f176830">
              Jag kan inte förstå annat än att ministern är nöjd med massarbetslösheten
              och att ungdomarna hamnar i fas 3. Det är alldeles för många;
              det borde inte vara en endaste ungdom i fas 3. Det är vår övertygelse.
              Och ingen äldre ska vara i fas 3 heller.
            </seg>
          </u>
          <note type="speaker" n="e65fa79a">
            Anf. 136 JOHAN ANDERSSON (S):
          </note>
          <u who="johan_andersson_126c48" xml:id="i-4424de7553977dd9-1" n="62cd26d2">
            <seg n="f72866a9">
              Herr talman! Jag vet inte om jag fick särskilt många klarlägganden
              på mina frågor av arbetsmarknadsministern. Jag tyckte inte att
              jag fick några svar direkt, men jag ska vidareutveckla vad vi
              menar med våra förslag.
            </seg>
            <seg n="60987d61">
              Ministern sade mycket föraktfullt: åtgärd. En åtgärd kan exempelvis
              vara en praktikplats som sedermera kan leda till jobb. Det kan
              för ungdomar som inte har fullständig gymnasieexamen eller gymnasiekompetens
              vara ett utbildningskontrakt där de kanske studerar tre dagar
              i veckan och är ute på arbetsplats två dagar i veckan. Många undersökningar
              och utvärderingar av att man gör på det sättet visar att det också
              leder till jobb.
            </seg>
            <seg n="297beb3e">
              Jag träffade för ett tag sedan ett antal fordonsmekaniker i Mjölby
              som gick en sådan varvad utbildning, vilket fungerade alldeles
              utmärkt. De hade dessutom fått sommarjobb, och det skulle förhoppningsvis
              också kunna leda till fasta jobb. Det fnyser arbetsmarknadsministern
              åt och kallar föraktfullt för åtgärder. Hon rynkar på näsan åt
              åtgärder.
            </seg>
            <seg n="751cddaf">
              Naturligtvis är grunden till jobb det självklara när det gäller
              ungdomar. Jag är precis som arbetsmarknadsministern själv nämner
              fullt medveten om att det inte är vi politiker som skapar jobb,
              mer än inom en sektor. Då talar vi om den offentliga sektorn.
              Under de fyra åren som jag har varit här i Sveriges riksdag har
              jag kunnat se hur den borgerliga regeringen föraktfullt vänder
              sig emot offentlig sektor som regulator på arbetsmarknaden. De
              ser inte alls offentlig sektor som en aktör där man snabbt kan
              få genomslag för sin politik när det gäller exempelvis satsningar
              på ungdomar.
            </seg>
            <seg n="3fe4872f">
              I dag går ett flertal kommuner på knäna på grund av höga kostnader
              i fråga om försörjningsstöd och annat. Och en stor andel av dem
              som uppbär försörjningsstödet är ungdomar som också riskerar att
              bli långvarigt försörjningsstödsberoende. Det är dess värre på
              det sättet.
            </seg>
            <seg n="40eeb816">
              Det känns till viss del glädjande att Alliansen nu har vaknat
              till när det gäller jobben och jobbpolitiken. Vi såg det glada
              eventet i går där man hoppade och hade sig. Jag kommer ihåg hur
              föraktfullt man fnös när vi lade fram våra förslag om att vi ville
              ha lägst arbetslöshet i EU år 2020. Varför skulle man ha politiska
              mål som det inte var möjligt att uppnå? Naturligtvis är min följdfråga:
              Hur pass realistiskt är Alliansens mål? Tror arbetsmarknadsministern
              själv på det? Jag hoppas att hon och Alliansen har rätt och att
              det verkligen ger effekt.
            </seg>
            <seg n="2c50c52e">
              Vart femte matchningsförsök misslyckas, och det gäller även ungdomar.
              Arbetsmarknadsministern har beordrat en översyn av Arbetsförmedlingen
              som kommer att landa här framgent. I samband med den översynen
              vore det också önskvärt att man kanske ger Arbetsförmedlingen
              en annan inriktning som handlar om att jobba mer ut mot företag,
              mer mot att ragga jobb, vilket det finns många lyckade exempel
              på runt om.
            </seg>
            <seg n="fa75f1a3">
              I Östergötland har vi haft en satsning för dem som är lite äldre.
              Satsningen har gett goda resultat. Ungefär 80 procent av dem som
              blev arbetslösa i samband med industrikrisen har fått jobb, tack
              vare att arbetsförmedlarna har jobbat konkret med besök ute på
              mindre arbetsplatser. Tillsammans med företagaren eller ägaren
              har de gjort en bedömning av kompetensbehovet och har i möjligaste
              mån kunnat varva det med utbildning. Så fler förslag och satsningar!
            </seg>
          </u>
          <note type="speaker" n="fe4fa8b9">
            Anf. 137 HANIF BALI (M):
          </note>
          <u who="hanif_bali_8499a8" xml:id="i-081aca227a4e912c-2" n="b3475a87">
            <seg n="0b7f5d32">
              Herr talman! Alliansen har satt upp ett mål om fem miljoner jobb
              till år 2020. Det intressanta är att Konjunkturinstitutet – ett
              institut som jag hoppas att vi samtliga känner förtroende för
              – har sagt i sin egen prognos att det absolut är möjligt. Det
              är deras prognos också, förutsatt att den nuvarande politiken
              fullföljs. Det är vad de har sagt.
            </seg>
            <seg n="52772d66">
              Det ni socialdemokrater föreslår är den totala motsatsen till
              den nuvarande politiken. Ni vill införa 90-dagarsgarantin för
              ungdomar. IFAU är en myndighet som vi i arbetsmarknadsutskottet
              har ansvar för tillsammans. De skriver så här om 100-dagarsgarantin
              som ni genomförde under Göran Perssons tid och som ni nu har rakat
              med 10 dagar: Utfallet blev varken bättre eller sämre för ungdomarna
              som omfattades av garantin jämfört med ungdomar som inte omfattades
              av den.
            </seg>
            <seg n="8628fd7d">
              IFAU:s utvärdering var att det gav ingenting. Det är ert förslag.
              Det är ert flaggskepp, något som inte ger något resultat alls.
            </seg>
            <seg n="ecd2d8a7">
              Ni säger att ni tar varenda unge och varenda ungdom på största
              allvar, men ni har hela vägen sagt nej till de 96 000 nya jobben
              som har skapats för ungdomar. Ni tar inte de jobben på allvar.
              Ni tar de 600 i fas 3 på allvar, absolut. Men de 96 000 som har
              kommit till existerar inte. Det är siffertricksande och jobb som
              tydligen inte finns. Det är ganska ohederligt och också oseriöst
              av Socialdemokraterna att inte lyssna på den forskning som finns.
            </seg>
            <seg n="3993b78f">
              Vad är då Socialdemokraternas svar? Jo, det var IFAU som gjorde
              utvärderingen. Magdalena Andersson gick för någon vecka sedan
              ut och sade att IFAU skulle läggas ned. Det är svaret från Socialdemokraterna.
            </seg>
          </u>
          <note type="speaker" n="6b320038">
            Anf. 138 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-bc2da6083e3351af-1" n="1016d97a">
            <seg n="350b7498">
              Herr talman! Jag tänker ställa två väldigt enkla frågor till
              arbetsmarknadsministern.
            </seg>
            <seg n="5e3f6090">
              Den första är: Oroar det arbetsmarknadsministern att långtidsarbetslösheten
              har tredubblats under hennes regerings tid? Är det oroande?
            </seg>
            <seg n="fb0c2cb9">
              Den andra är: Oroar det arbetsmarknadsministern att vi har en
              ungdomsarbetslöshet på 25 procent i tre regioner i Sverige? Det
              är en ungdomsarbetslöshet som är så hög att vi får bidrag från
              EU. Oroar detta arbetsmarknadsministern?
            </seg>
          </u>
          <note type="speaker" n="d5f3541e">
            Anf. 139 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-ddbdf25628050c21-7" n="09a22c5f">
            <seg n="a39f2c82">
              Herr talman! Jag var mycket tydlig i mitt förra inlägg om vad
              som är det absolut viktigaste fokus som jag har. Det är att fler
              unga ska ha ett jobb att gå till. Det är att fler unga ska rustas
              och matchas att komma in, att fler unga ska få en första rad på
              ett cv. Under de månader som jag har varit arbetsmarknadsminister
              har jag rest runt och samtalat med många unga och många arbetsgivare
              kring möjligheter till jobb och för arbetsgivare möjligheter att
              växa.
            </seg>
            <seg n="b8cae82d">
              Det är precis som Johan Andersson säger: Offentlig sektor är
              otroligt viktig som arbetsgivare och behöver också göra mer för
              de unga. Det är därför jag hoppas att många fler kommuner ska
              använda yrkesintroduktionsavtalen, att Kommunal och SKL inte bara
              centralt ska teckna avtal, utan att man på lokal nivå ska ta ansvar.
              De möjligheterna finns!
            </seg>
            <seg n="775d6c43">
              Möjligheten finns också för varenda kommun att anställa unga
              som är i sysselsättningsfasen med det särskilda anställningsstödet.
              Om alla kommuner skulle ta en ung eller två – det är inte längre
              600 personer utan strax under 400 unga i sysselsättningsfasen,
              delvis beroende på de utvecklingsanställningar som har gjort att
              de har fått jobb men också att vi har förlängt det särskilda anställningsstödet
              – skulle ingen ung vara i sysselsättningsfasen.
            </seg>
            <seg n="4b5e3c80">
              Jobben skapas inte hos oss här i kammaren utan ute hos arbetsgivarna,
              kommunala och privata, som behöver vara med och ta ett större
              ansvar. Då är nyckeln att se till att jobben växer till i olika
              branscher och på olika sätt i olika områden.
            </seg>
            <seg n="0c56d241">
              Vad oroar mig? Ja, det oroar mig att en person som gör anspråk
              på att bli statsminister lovar alla unga jobb, för det är ett
              tomt löfte som han aldrig kan hålla. Han kan lova åtgärder och
              insatser, som är mycket bra för många unga som behöver det. Men
              de flesta unga är arbetslösa under en relativt kort tid. De flesta
              unga kommer i jobb. Det är därför Sverige och Finland har den
              lägsta långtidsarbetslösheten, även om vi ligger i snitt med EU.
              Den matematiska logiken handlar alltså om att de flesta unga är
              arbetslösa ganska kort tid. Svenska ungdomar har kortare tider.
            </seg>
            <seg n="03c5c25e">
              Men det betyder inte att det är en mindre viktig fråga att jobba
              med. Det är därför som vi har en bredd av insatser, för att jobben
              faktiskt ska växa till för de unga och för att arbetsgivare ska
              öppna dörren för de unga.
            </seg>
          </u>
          <note type="speaker" n="51ba27e7">
            Anf. 140 ANN-CHRISTIN AHLBERG (S):
          </note>
          <u who="ann-christin_ahlberg_4406d0" xml:id="i-cc7f442c844d0830-2" n="829c8fa6">
            <seg n="9e59a26a">
              Herr talman! Även om ministern säger att hon inte är nöjd måste
              man undra, för vi ser det inte på något annat sätt än att ministern
              är nöjd. Arbetsmarknadsministern sitter i den regering som har
              makten att göra en ändring av politiken, om man vill göra det,
              så att det blir något resultat.
            </seg>
            <seg n="b099ae8f">
              Arbetsmarknadsministern är den minister som under sin ministertid
              inte har lagt en enda proposition till oss i arbetsmarknadsutskottet
              att ta ställning till. Vi socialdemokrater presenterade en lista
              på tio möjliga propositioner som man borde ha lagt för att få
              bukt med arbetslösheten och speciellt ungdomsarbetslösheten, för
              det är viktigt för unga att få insatser fort, oavsett om det är
              utbildning, praktik eller jobb. I dag har vi också en högre massarbetslöshet,
              men då tricksar man med siffrorna.
            </seg>
            <seg n="9a8a9fc8">
              Jag håller med Johan Andersson: Den här regeringen använder sig
              av föraktfulla ord när vi pratar om människor som jobbar med vård,
              skola och omsorg. Det är människor som i dag sliter hårt där ute
              och önskar att de fick fler arbetskamrater. Där kunde vi faktiskt
              – med politikens hjälp – se till att det blev möjlighet till fler
              jobb. Där behövs fler kvinnor och män. Speciellt behöver vi tänka
              på att ungdomar vill komma in och jobba där.
            </seg>
            <seg n="251c4468">
              Vi behöver också hjälp med miljöarbete. De politiska medel som
              vi har kommit med i våra förslag handlar mycket om det. Det gäller
              vård, skola och omsorg, där vi har stora behov och där man kan
              göra nya jobb med politiska medel, men det handlar också om miljöarbetet,
              för att kunna göra ändringar där.
            </seg>
            <seg n="f5ddf2ab">
              Vi är inte nöjda med arbetslösheten som den ser ut. Men vi förstår
              att regeringen är det, eftersom arbetsmarknadsministern inte lägger
              några förslag.
            </seg>
          </u>
          <note type="speaker" n="dbde2ffb">
            Anf. 141 JOHAN ANDERSSON (S):
          </note>
          <u who="johan_andersson_126c48" xml:id="i-4424de7553977dd9-2" n="62cd26d2">
            <seg n="64f359f2">
              Herr talman! Jag börjar inse att jag inte kommer att få så mycket
              mer svar från arbetsmarknadsministern på mina frågeställningar.
              Ministern har inte lagt någon proposition under sin tid. Det må
              så vara – nu är det för sent att göra det.
            </seg>
            <seg n="3c3ce9fe">
              Det man kanske skulle kunna ta med sig – jag var inne lite kort
              på det – är en översyn av Arbetsförmedlingens funktionssätt och
              matchningsproblematiken. Vart femte arbetstillfälle går förlorat
              i dag när det gäller matchningen. Där handlar det naturligtvis
              om de unga, som också har svårt att komma ut.
            </seg>
            <seg n="68f31610">
              Man kanske skulle ge ett tilläggsuppdrag när det gäller Arbetsförmedlingen
              eller styra upp den delen, så att de får ett tydligare uppdrag
              att jobba mer med att vara ute och inte minst besöka mindre företag
              för att få fram arbetstillfällen, vilket är möjligt och lämpligt,
              för att kunna använda för olika insatser i form av YA-jobb och
              annat. Det finns mycket man kan göra om man vill.
            </seg>
            <seg n="2f3857d1">
              Jag kan bara konstatera att jag inte har så mycket mer svar att
              ge till mina kamrater hemmavid. Jag kan meddela att regeringen
              är mätt och glad just nu när det gäller de åtgärder på arbetsmarknaden
              som man har genomfört för ungdomarna. Det behövs inte några nya
              förslag, några nya åtgärder, utan de kommuner som sliter med sina
              kostnader och tar pengar ur den kommunala budgeten som skulle
              ha gått till äldreomsorg, barnomsorg och annat, för att få fler
              ungdomar i jobb, får fortsätta med det utan någon form av stöd
              eller viljeinriktning från den alliansledda regeringen.
            </seg>
          </u>
          <note type="speaker" n="284ee673">
            Anf. 142 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-ddbdf25628050c21-8" n="09a22c5f">
            <seg n="24a160a6">
              Herr talman! Tack för interpellationsdebatten!
            </seg>
            <seg n="b830bc5d">
              Jag vet inte om någon lyssnar på vad jag säger. Det finns 290
              kommuner. Jag vet inte några andra ledamöter än de i arbetsmarknadsutskottet
              som tycker om att ge beskrivningar av hur jag upplever det. Men
              det minsta jag gör är att förakta dem som jobbar i offentlig sektor,
              för de gör ett otroligt arbete varje dag. Det är just därför jag
              säger: De 290 kommunerna borde ta ett större ansvar för att anställa
              människor.
            </seg>
            <seg n="84baa5ba">
              Jo, Johan Andersson, till 85 procent subventionerar staten om
              man anställer en ung eller äldre person som har varit långtidsarbetslös.
              Det är bara att anställa. Jo, Johan Andersson, YA-jobb är till
              för varje kommun. Det är bara att anställa en ung person till
              en väldigt låg kostnad och samtidigt säkra sin kompetensförsörjning
              och få in mer fötter och händer i vården.
            </seg>
            <seg n="7c16dcf1">
              Det är bara att göra – i dag! De verktygen finns. Och de kom
              på plats i januari. Det var några av de första beslut som jag
              tog. Jag vet att Socialdemokraterna är lite ledsna över att jag
              inte har lagt några propositioner till exempel när det gäller
              YA-jobb. Men det behövs inga propositioner för det. Det fattades
              ett förordningsbeslut kring det.
            </seg>
            <seg n="73fdc27a">
              Beträffande de tio förslag som Johan Andersson tycker att vi
              ska lägga propositioner kring: Ärligt talat vet alla socialdemokrater
              här att många av de förslag som ni lade inte har något med proposition
              och lag att göra.
            </seg>
            <seg n="74b3153e">
              Det viktigaste i arbetsmarknadspolitiken är att först och främst
              se till att jobben växer till och att vi hela tiden underlättar
              anställningar. Jag menar att Johan Andersson kan gå hem till sin
              kommun och säga: Vi borde ta oss i örat lite allihop och se till
              att vi anställer fler, för vi har stöd från staten att göra det,
              och få in fler händer och fötter och få in unga människor på arbetsmarknaden,
              så att de får vara med och bidra och göra nytta.
            </seg>
            <seg n="71f94930">
              Det är det jag brinner för varje dag.
            </seg>
          </u>
          <note n="ea1efe45">
            Överläggningen var härmed avslutad.
          </note>
          <note n="8ea835e8">
            17 § Svar på interpellation 2013/14:457 om a-kassa och försörjningsstöd
          </note>
          <note type="speaker" n="a0daf406">
            Anf. 143 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-ddbdf25628050c21-9" n="09a22c5f">
            <seg n="fbb32140">
              Herr talman! Patrik Björck har frågat mig hur dålig arbetslöshetsförsäkringen
              kan tillåtas bli innan regeringen är nöjd, om arbetsmarknadsministern
              tänker ta initiativ till att höja ersättningen i arbetslöshetsförsäkringen
              och om socialbidrag/försörjningsstöd ska ersätta a-kassan.
            </seg>
            <seg n="dc30d941">
              Regeringens främsta mål är full sysselsättning. För att nå det
              målet har regeringen de senaste åren genomfört en rad åtgärder
              som stärker arbetsutbudet, ökar efterfrågan på arbetskraft och
              förbättrar matchningen på arbetsmarknaden. Sedan 2006 har antalet
              sysselsatta ökat med en kvarts miljon. De reformer som har genomförts
              inom arbetslöshetsförsäkringen syftar till att tydliggöra arbetslinjen
              och försäkringens roll som omställningsförsäkring.
            </seg>
            <seg n="38eaab07">
              När det gäller ersättningsnivåerna i arbetslöshetsförsäkringen
              är det viktigt att det finns ett skyddsnät vid arbetslöshet, men
              lika viktigt är en aktiv arbetsmarknadspolitik för att främja
              omställning. Regeringen prioriterar i dagsläget en aktiv arbetsmarknadspolitik
              så att fler kan komma i arbete före höjda ersättningsnivåer.
            </seg>
            <seg n="e4adcd0d">
              Arbetslöshetsförsäkringen är en omställningsförsäkring mellan
              två arbeten. Det krävs att man har arbetat i en viss omfattning
              för att omfattas av försäkringen. Det finns i dag många unga och
              utrikes födda som inte har kvalificerat sig för a-kassa. Regeringen
              prioriterar åtgärder för att dessa grupper ska få ett arbete framför
              att göra det lättare att kvalificera sig för ersättning.
            </seg>
            <seg n="e1e9fe56">
              Försörjningsstödet ska även fortsättningsvis fungera som ett
              yttersta skyddsnät för personer som har tillfälliga försörjningssvårigheter.
            </seg>
          </u>
          <note type="speaker" n="1d79950b">
            Anf. 144 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-bc2da6083e3351af-2" n="1016d97a">
            <seg n="ebc3fa4c">
              Herr talman! Jag tackar arbetsmarknadsministern för svaret på
              min interpellation. Jag ställde tre frågor i interpellationen,
              och jag ska försöka tolka svaren på dem.
            </seg>
            <seg n="08471a13">
              Den första frågan var: Hur dålig kan arbetslöshetsförsäkringen
              tillåtas bli innan regeringen är nöjd? Jag kan inte se att jag
              får något som helst svar på den frågan. Det är alltså inget svar.
            </seg>
            <seg n="d3132495">
              Den andra frågan var: Tänker arbetsmarknadsministern ta initiativ
              till att höja ersättningen i arbetslöshetsförsäkringen? Svaret
              är lite otydligt, men jag tolkar det ändå som ett nej.
            </seg>
            <seg n="1e87f07b">
              Den tredje frågan var: Ska socialbidrag/försörjningsstöd ersätta
              a-kassan? Även det svaret är lite svårt att tyda. Men jag tolkar
              det som ett ja.
            </seg>
            <seg n="73304345">
              Den första frågan kan möjligen låta som om den är retorisk, men
              det är den inte. Den handlar faktiskt om att jag tycker att jag,
              arbetsmarknadens parter, anställda, arbetslösa och arbetsgivare
              har rätt att få reda på hur regeringen och arbetsmarknadsministern
              resonerar kring ersättningsnivån.
            </seg>
            <seg n="6eac062c">
              När man hösten 2006 sänkte taket i a-kassan var den i nivå med
              löneläget i landet. Om taket är högt är eller lågt i en a-kasseersättning
              är bara relaterat till de inkomster som ska skyddas av denna försäkring.
              Under de åtta år som har gått har detta förhållande hela tiden
              försämrats, och i dag har knappt någon sin inkomst försäkrad.
            </seg>
            <seg n="9db5fd27">
              Uppenbarligen är regeringen fortfarande inte nöjd, så det är
              väl någon sorts halvt svar. Men hur låg ska ersättningen kunna
              bli? Är det när den motsvarar ett halvt försörjningsstöd? Är det
              då som det är dags att börja fundera på om ersättningen har nått
              den rätta nivån för att fylla den funktion som regeringen vill?
            </seg>
            <seg n="33ebf4b7">
              Vi kan bara konstatera att det är ett nej, alltså att man inte
              vill höja ersättningen.
            </seg>
            <seg n="78e717ad">
              Frågan huruvida socialbidrag/försörjningsstöd ska ersätta a-kassan
              är också högst relevant. Arbetsmarknadsministerns chef, statsministern,
              har faktiskt uttryckt sig i dessa termer på en direkt fråga från
              en journalist om vad man som arbetslös ska försörja sig på, detta
              utifrån förutsättningen att många arbetslösa inte ens har tillgång
              till försäkringen. Och de som har tillgång till försäkringen klarar
              inte av att försörja sig på den utan får komplettera med försörjningsstöd.
              Statsministern har då svarat att man får låta sig bli försörjd
              av släkt och vänner. I sista hand finns möjligheten till samhällets
              yttersta skyddsnät, som arbetsmarknadsministern beskriver här.
            </seg>
            <seg n="dbc890fa">
              Man har faktiskt förändrat svensk arbetsmarknad rätt kraftfullt
              när man har låtit vårt försäkringssystem så att säga tona bort
              på detta sätt och sakta men säkert låter det ersättas av försörjningsstöd.
              Detta sker på två sätt. Det ena sättet är att man stryper tillgången
              till försäkringen, så att folk tvingas till försörjningsstöd.
              Det andra sättet är att man inte ser till att höja taket i ersättningen,
              så att det nu har krupit under nivån för försörjningsstöd. Detta
              tolkar jag som ett ja på frågan.
            </seg>
            <seg n="66f68e91">
              Det ska bli spännande att höra om arbetsmarknadsministern delar
              min tolkning av hennes svar.
            </seg>
          </u>
          <note type="speaker" n="db9bae10">
            Anf. 145 ALI ESBATI (V):
          </note>
          <u who="unknown" xml:id="i-9257da0d3ac560af-36" n="c49f9fa5">
            <seg n="e5042a83">
              Herr talman! Jag noterar att ministern på ett mycket omständligt
              sätt svarade på Patrik Björcks fråga om hur dålig arbetslöshetsförsäkringen
              kan tillåtas bli. Det hade varit mer precist att säga: hur dåligt
              som helst. Det är det som detta svar går ut på.
            </seg>
            <seg n="d34d6a77">
              Efter åtta år med den borgerliga regeringen kan det låta lite
              tjatigt att harva den här frågan om a-kassan och vilken funktion
              och vilket syfte den egentligen har. Men jag menar att det är
              viktigt. Det är viktigt att människor förstår och har en möjlighet
              att utvärdera vilken typ av resonemang, idéer och tankar som har
              legat bakom den politik som regeringen har fört, som man sjösatte
              kort efter sin valseger 2006 och som man därefter i princip har
              låtit verka. Det kommer ju inget mer. Det är detta som är politiken.
            </seg>
            <seg n="0a7e7501">
              Då blir det intressant att höra svaret. Ministern säger att de
              reformer som har genomförts inom arbetslöshetsförsäkringen syftar
              till att tydliggöra arbetslinjen och försäkringens roll som omställningsförsäkring.
              Vad betyder det? I detta fall betyder det att man tydliggör att
              arbetslinjen i Alliansens begreppsvärld de facto är en fattigdomslinje.
              Man menar att det som ska tydliggöras är att människor ska göras
              så ekonomiskt desperata som det går och att det ska leda till
              något slags ökad aktivitet och sprallighet på arbetsmarknaden.
            </seg>
            <seg n="823ead65">
              Det faktiska resultatet är att det inte blir så. Men det är vad
              ministern säger även nu efter åtta år med en borgerlig regering.
              Det som ska tydliggöras är arbetslinjen och försäkringens roll
              som omställningsförsäkring. Det är mer korrekt att säga att man
              tydliggör att detta inte ska vara en försäkring längre. Det är
              det som är resultatet, och det är det resultat som man får om
              man envisas med att inte höja taket. Då blir det färre och färre
              och snart ingen alls som är försäkrade i den betydelse som ligger
              i ordet försäkring, det vill säga att man betalar någonting under
              en period och försäkrar sig mot om man förlorar grunden för sin
              inkomst och får då ut en del av den tidigare inkomsten. Detta
              sker inte längre. Det är bara runt 10 procent eller mindre som
              över huvud taget får en sådan inkomstbortfallsförsäkring.
            </seg>
            <seg n="d1ddba14">
              En intressant mening i svaret är att det som man vill göra från
              regeringens sida är att prioritera en aktiv arbetsmarknadspolitik.
              Det är direkt missvisande. Vad betyder prioritera? Det skulle
              i så fall betyda att man tar en del av de pengar som man har fått
              in genom att så dramatiskt torpedera arbetslöshetsförsäkringen
              och använda dem till aktiva åtgärder för att människor som har
              blivit arbetslösa ska komma tillbaka till arbete – anställa dem
              eller på annat sätt hjälpa dem att komma in i arbetslivet. Detta
              har inte skett.
            </seg>
            <seg n="bc051163">
              Det som har skett är att man aktivt har fört en politik för att
              öka inkomstskillnaderna i detta land, så att de har ökat snabbare
              än i något annat västland. Det är begreppen som jag tror att svenska
              folket behöver förstå bättre och analysera bättre. Resultatet
              av det är, tack och lov, väldigt synligt för allt fler.
            </seg>
          </u>
          <note type="speaker" n="09b078a0">
            Anf. 146 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-ddbdf25628050c21-10" n="09a22c5f">
            <seg n="1cd6a9e0">
              Herr talman! Resultatet av arbetslinje och jobbpolitik är mycket
              tydligt – över en kvarts miljon fler jobb, trots en väldigt tuff
              kris.
            </seg>
            <seg n="eba79b6f">
              Låt mig tacka Patrik Björck för interpellationen. Sverige har
              haft en stark reallöneutveckling sedan 2006, betydligt starkare
              än EU-snittet och starkare än till exempel Tyskland som Socialdemokraterna
              gärna lyfter fram som föregångsland. De högre lönerna gör att
              de som jobbar får mer i plånboken. Det lönar sig helt enkelt bättre
              att arbeta. Men det gör också att den relativa ersättningsnivån
              minskar i a-kassan, vilket Patrik Björck var inne på.
            </seg>
            <seg n="8283a5f6">
              När vi beskriver försäkringsskyddet vid arbetslöshet måste vi
              dock se hela bilden. Vi ser en utveckling där allt fler skaffar
              tilläggsförsäkringar, bland annat genom sina fackförbund. Vi vet
              att ungefär 90 procent av TCO:s medlemmar i dag har tillgång till
              en kompletterande inkomstförsäkring via sitt medlemskap i ett
              fackförbund. Antalet medlemmar i fackförbund som har en kollektiv
              inkomstförsäkring motsvarar ungefär 40 procent av arbetskraften.
              Detta menar jag att man måste beakta när man beskriver hur tillgången
              till ersättning vid arbetslöshet ser ut. Sedan kan man ha olika
              åsikter om det.
            </seg>
            <seg n="8c78cb06">
              Att a-kassan har blivit lägre än försörjningsstödet stämmer dock
              inte generellt. För det första är det två olika stöd med två olika
              funktioner och delvis olika syften. A-kassan är en omställningsförsäkring
              mellan två jobb, medan försörjningsstödet är behovsprövat mot
              hela hushållets inkomster. Det innebär att man kan ha inkomster
              eller bidrag utöver a-kassan, medan försörjningsstödet minskas
              krona för krona i förhållande till andra bidrag som exempelvis
              barnbidrag. Om någon i en familj har inkomst räknas den också
              av vid försörjningsstöd. Det gör naturligtvis stor skillnad.
            </seg>
            <seg n="ea190474">
              Den som arbetar ska ha ett skydd vid arbetslöshet. Men grunden
              i den här diskussionen är densamma som tidigare: Vårt fokus är
              och kommer de närmaste åren att vara att jobben ska växa i antal.
              Det är därför vi har satt upp ett mycket tydligt mål att fler
              ska ha ett jobb att gå till 2020, närmare bestämt 350 000 fler.
            </seg>
            <seg n="a205b9c6">
              Det måste också fortsatt vara lönsamt att arbeta. Det finns starkt
              stöd i forskningen för att en höjning av taket förlänger tiden
              i arbetslöshet och ökar jämviktsarbetslösheten. Oberoende instanser,
              både Konjunkturinstitutet och Riksbanken, bedömer att effekten
              på jobben kan bli betydande om man höjer taket.
            </seg>
            <seg n="94629a93">
              Det är också därför det som Patrik Björck säger inte riktigt
              går ihop. Att kraftigt höja skatter på jobb och företagande samtidigt
              som man höjer ersättningsnivåer är helt fel väg att gå. Jobben
              blir inte fler då; de blir färre. Då är vi också tillbaka i den
              tid då många var i utanförskap – trots högkonjunktur.
            </seg>
            <seg n="65892c59">
              Herr talman! I vårpropositionen ser jag inte riktigt hur Socialdemokraterna
              finansierar det här förslaget. De har pratat mycket om höjd a-kassa,
              men i det senaste förslaget de lade på riksdagens bord ser jag
              över huvud taget inget om hur detta ska finansieras. Det är än
              en gång ett exempel på att man ropar högt och lovar mycket till
              många, men ofta är det tom retorik.
            </seg>
          </u>
          <note type="speaker" n="d3e3f78d">
            Anf. 147 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-bc2da6083e3351af-3" n="1016d97a">
            <seg n="29ed4d75">
              Herr talman! Jag kan konstatera att arbetsmarknadsministern inte
              hade några invändningar mot mitt sätt att tolka hennes svar. Det
              innebär att hon inte tänker höja arbetslöshetsförsäkringen – det
              är ett nej – och att socialbidraget, försörjningsstödet, ska ersätta
              a-kassan på sikt. Det är så man ska tolka svaret, och det är ju
              intressant. Då gjorde jag rätt tolkning när jag läste svaret.
            </seg>
            <seg n="dc024fc0">
              Detta leder naturligtvis till en del komplikationer. Arbetsmarknadsministern
              svarar att det här att de inte ska höja taket inte är något som
              jag eller andra behöver vara så oroliga för – det finns andra
              tilläggsförsäkringar som löser den problematiken.
            </seg>
            <seg n="1691bfbf">
              Det är här det blir väldigt knepigt att följa logiken i arbetsmarknadsministerns
              resonemang. Sedan säger nämligen arbetsmarknadsministern att man
              absolut inte kan acceptera höjda ersättningsnivåer, för då skulle
              arbetslösheten öka. Då undrar jag hur hon samtidigt så nöjt kan
              konstatera att delar av arbetsmarknadsministerns destruktiva politik
              löser man på andra sätt. Det är arbetsmarknadsministern nöjd med.
              Men arbetsmarknadsministern vill inte själv medverka till att
              höja ersättningen, för då skulle den plötsligt påverka arbetsmarknaden
              negativt.
            </seg>
            <seg n="7a78ab69">
              Jag tycker faktiskt att arbetsmarknadsministern för hederlighetens
              skull borde förklara varför en höjd ersättningsnivå i arbetslöshetsförsäkringen
              påverkar arbetsmarknadens funktionssätt negativt, medan tilläggsförsäkringar
              tecknade av den enskilde eller av fackliga organisationer inte
              har någon som helst påverkan på arbetsmarknadens funktionssätt.
              Det skulle jag vilja ha ett svar på.
            </seg>
            <seg n="386632eb">
              Arbetsmarknadsministern säger också att jag inte ska vara orolig
              för att a-kassan har blivit lägre än försörjningsstödet eftersom
              det inte stämmer generellt. Nej, det är sant. Utredningen som
              jag har haft som underlag för min interpellation konstaterar att
              i Helsingfors, som man har jämfört med, är försörjningsstödet
              högre än utfallet i a-kassan.
            </seg>
            <seg n="cbc9450f">
              Det där kanske kan variera lite, men det är klart att det nu
              börjar sjunka under nivån för försörjningsstödet. Eftersom arbetsmarknadsministern
              har varit mycket tydlig, herr talman, med att regeringen inte
              tänker medverka till att höja det kommer det naturligtvis att
              fortsätta. Och mycket snart, herr talman, kommer den sanningen
              att gälla inte bara partiellt utan faktiskt också generellt. Då
              är transformationen genomförd, den som vi nu har fått svar på
              att den är regeringens egentliga syfte: att ersätta arbetslöshetsförsäkringen
              med socialbidrag eller försörjningsstöd.
            </seg>
            <seg n="9e7f1cab">
              Nu har arbetsmarknadsministern möjlighet att reagera på det här.
              Först skulle jag vilja få reda på hur det kommer sig att en ersättning
              om vi höjer arbetslöshetsförsäkringen har en negativ påverkan
              på arbetsmarknaden, medan den så kallade tilläggsförsäkringen
              inte har det. Det skulle vara väldigt spännande att få reda på.
            </seg>
            <seg n="4a44fd53">
              Det finns naturligtvis många goda argument för varför man ska
              ha höjningen i den allmänna arbetslöshetsförsäkringen eftersom
              väldigt många grupper på arbetsmarknaden inte har råd med tilläggsförsäkringen.
              Det är dock en annan diskussion; den kan vi ta en annan gång.
              Men det skulle vara spännande att höra varför den ena höjningen
              inte har någon påverkan på arbetsmarknaden, medan den andra är
              så farlig.
            </seg>
          </u>
          <note type="speaker" n="25fabd0f">
            Anf. 148 ALI ESBATI (V):
          </note>
          <u who="unknown" xml:id="i-9257da0d3ac560af-37" n="c49f9fa5">
            <seg n="68f9acb1">
              Herr talman! Med anledning av att arbetsmarknadsministern i likhet
              med många andra borgerliga företrädare fortsätter att tala om
              detta med arbetslöshet och sysselsättning i absoluta tal skulle
              jag vilja citera ett stycke.
            </seg>
            <seg n="2be640e6">
              Studeras skillnader mellan länder tycks det tämligen uppenbart
              att befolkningens storlek har avgörande betydelse för mängden
              jobb och sysselsättningens nivå. – – – Däremot tycks det inte
              finnas några tydliga samband mellan befolkningens storlek och
              nivån på arbetslösheten. Detta indikerar att arbetskraften och
              antalet jobb ökar när befolkningen ökar.
            </seg>
            <seg n="ff070124">
              Det är ett tydligt citat som pekar på problemet med att försöka
              diskutera de här sakerna i termer av absoluta tal. Citatet kommer
              från regeringen Reinfeldts vårbudget för i år. Det står i en fakta-
              och fördjupningsruta som kanske borde studeras av fler än dem
              som råkade skriva den.
            </seg>
            <seg n="ae17dd35">
              Det är därför viktigt att vi kan ha en rimligare förståelse av
              det som sker på arbetsmarknaden. Man måste sätta det i relation
              till befolkningens storlek.
            </seg>
            <seg n="9acc6fa8">
              Huvudfrågan här handlar om att det är en fundamental skillnad
              mellan vad a-kassan har varit tänkt att vara till för och varför
              försörjningsstödet finns. A-kassan är en rättighetsbaserad ersättning,
              en rättighetsbaserad försäkringsersättning som betalas ut, vars
              syfte är att den som råkar bli arbetslös inte ska bli fattig.
              Försörjningsstödet finns som en sista utväg för den som redan
              har blivit fattig. Det är förutsättningen för att man över huvud
              taget ska få det – att man har nått en nivå som definieras som
              fattigdom.
            </seg>
            <seg n="3c37f5aa">
              När nu de här ersättningarna närmar sig varandra i storlek har
              vi kollapsat. Vi har kortslutit hela det svenska välfärdssystemet.
              Det är en stor förändring som denna regering har ansvaret för,
              men den vägrar att ta det ansvaret eller ens erkänna att det faktiskt
              är så det har blivit. Det är problemet, och därför är jag glad
              över att den här regeringen kommer att bytas ut.
            </seg>
          </u>
          <note type="speaker" n="414aa9ae">
            Anf. 149 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-ddbdf25628050c21-11" n="09a22c5f">
            <seg n="b2b4ef20">
              Herr talman! Låt mig börja med Ali Esbati. Det är ingen hemlighet
              att vi har olika syn på a-kassan. Det är ingen hemlighet att vi
              har olika syn på jobbpolitik och vad som skapar drivkrafter för
              att arbeta men också för att anställa människor.
            </seg>
            <seg n="b05f06b0">
              Arbetskraften växer inte av sig själv. Befolkningstillväxten
              är naturligtvis en bra och grundläggande förutsättning, men arbetskraften
              ökar också genom politiska åtgärder och insatser som till exempel
              att man inte förtidspensionerar bort människor utan låter dem
              finnas i arbetskraften och söka jobb när de har arbetsförmåga
              och vill vara med och bidra.
            </seg>
            <seg n="56fb73bb">
              Slutligen vänder jag mig till Patrik Björck. Oavsett vad jag
              säger i mina inlägg gör Patrik Björck sina egna tolkningar av
              vad jag har sagt, och hans tolkning är den sanna. Då spelar det
              inte så stor roll vad jag säger, och därför tänker jag inte heller
              svara på hans frågor.
            </seg>
          </u>
          <note type="speaker" n="c5d973c0">
            Anf. 150 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-bc2da6083e3351af-4" n="1016d97a">
            <seg n="73080c02">
              Herr talman! Jag tycker ändå att arbetsmarknadsministern har
              varit väldigt tydlig i dag. Vad det handlar om här är att vi troligen
              aldrig kommer att få svaret på vad som är den bortre gränsen när
              det är dags att justera ersättningen i arbetslöshetsförsäkringen
              eftersom vi, precis som Ali Esbati är inne på, förhoppningsvis
              byter regering till hösten och då får en helt annan politik, där
              vi återställer arbetslöshetsförsäkringen som den viktiga del av
              en aktiv arbetsmarknadspolitik som det är meningen att den ska
              vara.
            </seg>
            <seg n="15a5e61a">
              Det är viktigt att man ser sambandet: Arbetslöshetsförsäkringen
              kan faktiskt, tillsammans med en aktiv arbetsmarknadspolitik,
              medverka till att vi klarar av att bekämpa arbetslösheten. Om
              man ser rent historiskt på förhållandet mellan arbetslöshet och
              arbetslöshetsförsäkringens storlek i förhållande till lön kan
              man konstatera att när vi har haft som högst ersättning i arbetslöshetsförsäkringen
              har vi också haft som lägst arbetslöshet. Det är de historiska
              fakta som finns. Den absoluta koppling som arbetsmarknadsministern
              vill låta gälla som fakta är inte sann.
            </seg>
            <seg n="19f8a8c3">
              Sedan är det självklart att en arbetslöshetsförsäkring måste
              vara omgärdad av regler och krav, och man måste som arbetslös
              också ha tillgång till en aktiv arbetsmarknadspolitik där man
              faktiskt rustas för att kunna ta ett nytt jobb.
            </seg>
            <seg n="83d17f5a">
              I dag har vi den katastrofala situationen att samtidigt som arbetslösheten
              ökar, ökar också vakansgraden. De arbetslösa blir fler och de
              lediga jobben blir fler för att regeringen inte har lyckats rusta
              de arbetslösa att ta de jobb som faktiskt finns. Enligt Svenskt
              Näringsliv är det nästan 100 000 jobb som inte blir tillsatta
              för att arbetsmarknadsministern inte klarar av att göra sitt jobb.
            </seg>
          </u>
          <note n="ea1efe45">
            Överläggningen var härmed avslutad.
          </note>
          <note n="bcd7c232">
            18 § Svar på interpellation 2013/14:465 om negativa konsekvenser
            av neddragningen på Arbetsmiljöverket
          </note>
          <note type="speaker" n="754a66fc">
            Anf. 151 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-ddbdf25628050c21-12" n="09a22c5f">
            <seg n="c87be779">
              Herr talman! Raimo Pärssinen har frågat mig om RSO-redovisningen
              föranleder någon åtgärd från mig och regeringen eller om regeringen
              sitter still, det vill säga är nöjd med rådande ordning.
            </seg>
            <seg n="3e567241">
              Arbetsmiljöverkets insatser inom områdena analys, inspektion,
              regelarbete och kommunikation är viktiga för att skapa en bättre
              arbetsmiljö på våra arbetsplatser. Under senare år har Arbetsmiljöverket
              effektiviserat och moderniserat sin verksamhet och sin organisation
              för att kunna möta en alltmer föränderlig arbetsmarknad. Arbetet
              har varit framgångsrikt, men det finns alltid utrymme för förbättringar.
            </seg>
            <seg n="8f87bbf5">
              Skyddsombuden har en central roll i skyddsarbetet ute på arbetsplatserna.
              Den återkoppling som sker från den regionala skyddsombudsverksamheten
              på svenska arbetsplatser är därför alltid intressant.
            </seg>
            <seg n="b24cfaad">
              Jag tar återkopplingen från LO:s regionala skyddsombud på allvar
              och har redan inlett samtal med Arbetsmiljöverket för att få verkets
              bedömning av situationen och en mer fullständigt bild av den problematik
              som de regionala skyddsombuden tar upp i sin återkoppling.
            </seg>
            <seg n="12197446">
              Arbetsmiljöverket har informerat mig om att man tagit initiativ
              till ett möte med LO beträffande återkopplingen från de regionala
              skyddsombuden.
            </seg>
            <seg n="a6d7a109">
              Jag vill också nämna att regeringen har gett Statskontoret i
              uppdrag att genomföra en myndighetsanalys av Arbetsmiljöverket
              samt en utvärdering av den nationella handlingsplanen för arbetsmiljöpolitiken
              2010–2015. Redovisningarna från båda dessa uppdrag kommer att
              ge oss viktig kunskap inför regeringens fortsatta överväganden
              avseende såväl myndigheten som politikområdet i stort.
            </seg>
          </u>
          <note type="speaker" n="588b38b3">
            Anf. 152 RAIMO PÄRSSINEN (S):
          </note>
          <u who="raimo_parssinen_d2cb35" xml:id="i-9b13b1b0d515521c-0" n="2522a121">
            <seg n="d2d92445">
              Herr talman! Jag får väl säga tack för svaret, även om jag tycker
              att det är ett totalt platt svar som inte säger någonting.
            </seg>
            <seg n="22816a71">
              Ministern säger att hon tar återkopplingen från LO:s regionala
              skyddsombud på största allvar och har redan inlett samtal med
              Arbetsmiljöverket. Hon fick ju en redovisning den 5 maj.
            </seg>
            <seg n="85372b0a">
              Hon säger också att Arbetsmiljöverket ska göra en analys av det
              hela. Det har verket aldrig gjort. Har de gjort det nu, då? Har
              hon begärt en analys från Arbetsmiljöverket av den sammanställning
              som LO lämnat om regionala skyddsombud? Jag tror inte det. I så
              fall har Arbetsmiljöverket fått ett nytt uppdrag av ministern,
              men det skriver hon inte.
            </seg>
            <seg n="1747b5b1">
              Hon skriver att Arbetsmiljöverket har informerat henne om att
              man ska ha ett möte med LO. Det sade man på Insynsrådet också:
              Vi måste ha ett möte med LO, för där finns det kraftig kritik.
            </seg>
            <seg n="9148fb44">
              Sedan säger hon att Statskontoret ska göra en myndighetsanalys
              och så vidare, men det är ingen reaktion på den starka kritik
              som har kommit fram. Det är så många som 1 139 regionala skyddsombud
              i Sverige som har lämnat in sina synpunkter på hur det fungerar.
            </seg>
            <seg n="3aaa0a56">
              Man har kommit fram till att det är färre inspektioner. Det är
              för att ni har dragit ned på resurserna. Då säger Elisabeth Svantesson
              att det inte bara handlar om resurser, utan det handlar om att
              verket har blivit moderniserat och jobbat bättre. Det är jättebra,
              men faktum är att det är färre inspektioner.
            </seg>
            <seg n="aa874940">
              Faktum är, herr talman, att arbetsplatsolyckorna nu ökar, och
              arbetssjukdomarna ökar. De har gjort det tre år i rad. Det finns
              en nyhet i dag på SVT med rubriken Kvinnor stressas sönder på
              jobbet. Där skriver man: Arbetsskadorna ökade i fjol för fjärde
              året i rad – speciellt de stressrelaterade och särskilt i kvinnodominerade
              yrken. Arbetsmiljöverket ser utvecklingen som illavarslande.
            </seg>
            <seg n="85a4c68a">
              Vår minister tar detta på allvar, säger hon. Det har hon alltid
              sagt till mig i dessa debatter. Hon har alltid sagt att det inte
              handlar om resurser. Nu kommer ett kvitto på att er politik, där
              ni har rivit sönder Arbetsmiljöverket, tagit bort 30 procent och
              lagt ned forskningen, har lett fram till att olyckorna ökar för
              fjärde året i rad, och arbetssjukdomarna ökar. Då ger ministern
              ett uppdrag till Statskontoret att göra en myndighetsanalys av
              Arbetsmiljöverket!
            </seg>
            <seg n="608bbfd4">
              Hon svarar inte på en enda av de punkter som de 1 139 regionala
              skyddsombuden tar upp.
            </seg>
            <seg n="03352772">
              Inspektörerna hinner inte följa upp olyckor på ett tillfredsställande
              sätt. Det systematiska arbetsmiljöarbetet, som är kärnan i arbetsmiljöarbetet,
              har minskat stadigt sedan 2009. Det konstaterar även Unionen.
              Det är ett tecken på att skyddsombuden arbetar i motvind och har
              gjort så sedan den borgerliga regeringen tog över. Detta är fakta.
              Vem som helst av er kan förstås påstå något annat, men det är
              på detta sätt det ser ut.
            </seg>
            <seg n="29f5318e">
              Detta tar alltså ministern på djupaste allvar. Ute på arbetsplatserna
              vet man att det är tuffare att vara skyddsombud. Verket säger
              att man inte hinner med. Allting går baklänges. Då ger ministern
              i uppdrag åt Statskontoret att göra en myndighetsanalys av Arbetsmiljöverket!
            </seg>
          </u>
          <note type="speaker" n="dd595a61">
            Anf. 153 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-ddbdf25628050c21-13" n="09a22c5f">
            <seg n="ee17bd43">
              Fru talman! Ja, Raimo Pärssinen, jag tar detta på stort allvar.
              Det finns ändå en skillnad mellan mig och Raimo Pärssinen, och
              vi har talat om detta väldigt många gånger här i kammaren. Jag
              är inte lika övertygad om att ett visst antal miljoner mer till
              Arbetsmiljöverket gör de största skillnaderna ute på svenska arbetsplatser.
            </seg>
            <seg n="a5f0b854">
              Det uppdrag som Arbetsmiljöverket har fått, till exempel när
              det gäller just kvinnors arbetsmiljö, som jag och regeringen tycker
              är ett väldigt viktigt uppdrag, har lyft fram alla de brister
              som många arbetsgivare har när det gäller kvinnors arbetsmiljö,
              speciellt i den offentliga sektorn. Det är ett uppdrag som Arbetsmiljöverket
              har fått av regeringen för att belysa och peka på hur man kan
              förbättra insatserna.
            </seg>
            <seg n="067921d3">
              Antalet inspektioner varierar år från år. Under senare år har
              de minskat något. Det handlar också om att man på Arbetsmiljöverket
              har genomfört fler projekt som innefattar tidskrävande inspektioner.
              Det är Arbetsmiljöverket självt som bestämmer vilka områden man
              i grunden vill inspektera, men man har också haft större tidskrävande
              projekt som just innefattar mer inspektioner.
            </seg>
            <seg n="26842116">
              Det gäller exempelvis frågan om kvinnor, den fråga som kom upp
              i dag. Det bekymrar mig stort att arbetsgivare fortfarande nedprioriterar
              arbetsmiljön för kvinnor och att det särskilt sker i många av
              de verksamheter som styrs av personer från våra olika partier.
            </seg>
            <seg n="5ab674bb">
              När det gäller den rapport från de regionala skyddsombuden som
              Raimo Pärssinen hänvisar till är det viktigt att komma ihåg att
              det är svårt att dra slutsatser av det som framkommer generellt.
              Vi vet ju inte exakt hur många som står bakom de olika synpunkterna.
            </seg>
            <seg n="a5a177aa">
              I grunden menar jag att Arbetsmiljöverket har en framgångsrik
              verksamhet. De gör ett väldigt bra jobb. De har också bidragit,
              som jag sade tidigare, till att våra arbetsplatser har blivit
              tryggare under senare år.
            </seg>
            <seg n="0df069af">
              Jag tycker ofta att Raimo Pärssinens hållning i arbetsmiljödebatten
              inte är särskilt konstruktiv. Det handlar väldigt sällan om hur
              vi kan få våra arbetsplatser bättre. Det handlar väldigt ofta
              om: Varför ger ni inte Arbetsmiljöverket mer pengar?
            </seg>
            <seg n="d5d26a59">
              Ja, resurserna har ökat, men de har inte alltid gått till det
              som just Raimo Pärssinen gillar. Jag tror på information och kunskapsspridning.
              Och jag tror att inspektionen, som är huvuddelen i det Arbetsmiljöverket
              gör, är viktig.
            </seg>
            <seg n="395863ef">
              Jag tycker inte att den här debatten förtjänar att slarvas bort
              med plakatpolitik. Självklart finns det otroligt mycket kvar att
              göra så länge människor skadas på sina arbetsplatser. Men vi ser
              också i ett internationellt perspektiv att vi under lång tid har
              gått åt rätt håll. Men de senaste åren är det precis som Arbetsmiljöverket
              rapporterar. Arbetsskadorna ökar återigen. Det är just därför
              som jag har bjudit in både Arbetsmiljöverket och parterna. Arbetsmiljöverket
              ska redogöra för statistiken, men jag vill också samtala med parterna
              om detta. Parterna har nämligen en viktig roll i hur arbetsmiljön
              ute på våra arbetsplatser faktiskt ser ut.
            </seg>
          </u>
          <note type="speaker" n="115f26b6">
            Anf. 154 RAIMO PÄRSSINEN (S):
          </note>
          <u who="raimo_parssinen_d2cb35" xml:id="i-9b13b1b0d515521c-1" n="2522a121">
            <seg n="d36d0765">
              Fru talman! Vad är det då som är konstruktivt? Är det att säga
              att man tycker att frågorna är viktiga? Man har inga förslag,
              utan man säger att det inte handlar om resurser.
            </seg>
            <seg n="5bf1ac0e">
              Det är klart att utvecklingen går bakåt nu, Elisabeth Svantesson.
              Ni började dra ned efter 2006. Vi ser resultatet nu. Det är naturligtvis
              några års fördröjning. Det är nu det kommer. Ska vi ha arbetsplatser
              där kvinnor stressar ihjäl sig? Ska vi ha arbetsplatser där arbetsolyckorna
              och sjukfrånvaron ökar?
            </seg>
            <seg n="4cb88a51">
              Då säger hon så här: Ni har inga förslag. Vi har ett tiopunktsprogram
              för bättre arbetsmiljö. Jag rekommenderar Elisabeth Svantesson
              att ta del av det. Det gäller bara en sådan enkel sak som att
              ge de regionala skyddsombuden möjlighet till kvalificerad utbildning.
              Det är väl en enkel och konkret sak, eller hur? Eller varför inte
              börja samla ihop resurserna så att vi kan få i gång forskningen,
              som ni fullständigt rev ned? Eller varför inte öka anslagen till
              Arbetsmiljöverket?
            </seg>
            <seg n="40fe3ce1">
              Men er regering har dragit på oss skattesänkningar så att vi
              måste låna 10 miljoner i timmen. Ni skrapar ihop pengar, och då
              tar ni från de områden som ni aldrig har tyckt om. Ni har inte
              tyckt om starka fackföreningar, kollektivavtal och arbetsmiljöfrågorna.
              Det har aldrig varit er huvudgren. Det är bara läpparnas bekännelse.
            </seg>
            <seg n="d00d6d9b">
              Varför skulle ni annars gå in och riva och avskeda arbetsmiljöinspektörer?
              Varför skulle ni försvåra när det gäller skyddsombudsutbildningarna?
              Vad finns det för syfte med det? Det finns massvis ni kan göra.
              Utöka de regionala skyddsombudens möjligheter att besöka företag
              som har kollektivavtal men inga medlemmar. Det säger ni också
              nej till.
            </seg>
            <seg n="22713242">
              Hur länge har vi inte tjatat om att det ska införas en nollvision
              i fråga om dödsolyckor? Det har ni också varit emot hela tiden
              – och det är ni fortfarande emot. Det är bara läpparnas bekännelse.
            </seg>
            <seg n="4e685d9c">
              Det är konkreta saker vi pratar om, Elisabeth Svantesson, inte
              om att vi följer frågan, att det är viktigt och så vidare. Det
              är detta som gör mig så upprörd. Det händer ingenting mer än att
              ni fortsätter att svälta Arbetsmiljöverket. Nu har parterna kommit
              överens. Under fem års tid fick Afa finansiera skyddsombudsutbildningen.
              Hur blir det framöver, när de pengarna är slut?
            </seg>
            <seg n="a32322d8">
              Vi ser i dag, fru talman, att de så kallade 6:6 a-anmälningarna
              har ökat – de har fördubblats. Det är det enda sättet, säger man,
              att kunna få en inspektör till jobbet. Skyddsombud blir omplacerade
              med kort varsel utan orsak för att arbetsgivaren tycker att de
              bråkar på jobbet. De beordras andra arbetsuppgifter än de ordinarie.
              De får inte göra riskbedömningar.
            </seg>
            <seg n="7d590c85">
              Dessutom åker Elisabeth Svantesson ut i Europa, till Bryssel,
              och tycker att det är okej att man inom ramen för det så kallade
              Refitprogrammet säger att företag med 249 anställda och färre
              inte behöver göra dokumentation. Då faller kärnpunkten i systematiskt
              arbetsmiljöarbete med riskbedömningar.
            </seg>
            <seg n="cd5f4bfb">
              Det här är någonting som blir mer och mer känt. Det är ingenting
              som Elisabeth Svantesson tar upp i denna kammare, för hon vet
              att det är lite känsligt. Men det är ett steg bakåt i arbetsmiljöarbetet.
              Och det bara fortsätter.
            </seg>
            <seg n="62fa644b">
              Vi har massvis med konkreta punkter. Elisabeth Svantesson säger
              att frågan är viktig. Häpp!
            </seg>
          </u>
          <note type="speaker" n="89bb1866">
            Anf. 155 JOHAN ANDERSSON (S):
          </note>
          <u who="johan_andersson_126c48" xml:id="i-4424de7553977dd9-3" n="62cd26d2">
            <seg n="e3e76312">
              Fru talman! Jag kunde inte hålla mig, utan jag ville gärna gå
              upp i debatten.
            </seg>
            <seg n="86f6bc74">
              Arbetsmarknadsministern har gett ett svar på en väldigt angelägen
              fråga, som också visar hur pass viktigt vårt arbetsmiljöarbete
              är. Nu ökar ju talen när det gäller ohälsan inom vissa branscher
              och inte minst när det gäller arbetsskadeanmälningar och annat.
            </seg>
            <seg n="cdbf13a6">
              Något som är viktigt för att man ska kunna få rätsida på den
              här delen tror jag handlar om en samlad forskning när det gäller
              arbetsmiljöarbetet. Sverige låg väldigt långt framme fram till
              dess att man avvecklade Arbetslivsinstitutet, som jobbade mycket
              med just forskningsdelen i fråga om arbetsmiljön och arbetslivet.
            </seg>
            <seg n="27040121">
              Ett av de första besluten som den nytillträdda borgerliga regeringen
              fattade efter valet 2006 var att man skulle lägga ned Arbetslivsinstitutet.
              Man ansåg att det var en socialdemokratisk skapelse som var av
              ondo för arbetsmarknaden och arbetsmiljön.
            </seg>
            <seg n="5d751e8f">
              Jag tycker att det som Raimo Pärssinen pekar på i sin interpellation
              visar att det är precis tvärtom. Det handlar om att försöka få
              till nationell forskning och att skapa ett centrum för att man
              ska kunna forska. Det behöver kanske inte se ut på precis samma
              sätt som det gjorde tidigare med ett arbetslivsinstitut. Men man
              ska i varje fall ge ett tydligt uppdrag till någon av våra högskolor
              att jobba med den här frågan.
            </seg>
            <seg n="52b4cb4e">
              Min konkreta fråga till arbetsmarknadsministern utifrån detta
              är naturligtvis: Hur funderar man från regeringens sida när det
              gäller samlad forskning inom arbetsmiljöområdet? Det är viktigt
              inte minst med tanke på den statistik som visar att det nu håller
              på att gå åt fel håll när det gäller de här frågorna.
            </seg>
            <seg n="3a8f5c53">
              Analysen från de regionala skyddsombuden talar väl sitt tydliga
              språk. Även forskningsdelen är en viktig del för att man ska kunna
              lära sig mer. Den konkreta frågan till arbetsmarknadsministern
              är: Vilken ingång har ministern och regeringen när det gäller
              forskningen i framtiden?
            </seg>
          </u>
          <note type="speaker" n="8842f25b">
            Anf. 156 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-ddbdf25628050c21-14" n="09a22c5f">
            <seg n="3db4010d">
              Fru talman! Tack, Raimo Pärssinen, för interpellationen! Det
              är alltid intressant att diskutera arbetsmiljöpolitik med Raimo
              Pärssinen. Om man inte håller med Raimo Pärssinen om exakta anslag
              till Arbetsmiljöverket gör han tolkningen att man inte har något
              intresse för frågorna.
            </seg>
            <seg n="85170c07">
              Sedan 2009 har Arbetsmiljöverket tillförts 47 miljoner i nivåhöjning.
              Det handlar om öronmärkta satsningar, framför allt till information
              och kommunikation.
            </seg>
            <seg n="a9135ee4">
              Syftet med informationssatsningen har varit att fler arbetsplatser
              ska stimuleras till ett effektivt miljöarbete och arbetsmiljöarbete
              och också nås av den kunskap som finns hos verket, eftersom det
              finns många arbetsgivare som inte vet vad som gäller.
            </seg>
            <seg n="46e248e6">
              Jag tror att informationsinsatser gör en stor skillnad. Det är
              samma sak med kunskapsspridning. Man har en uppgift att sprida
              kunskap om forskning, vilket Arbetsmiljöverket också gör.
            </seg>
            <seg n="cb575ddc">
              När det gäller den fråga som är ställd från början vill jag säga
              någonting om inspektionsmeddelanden.
            </seg>
            <seg n="44e63055">
              Alla skriftliga meddelanden som Arbetsmiljöverket lämnar till
              ett arbetsställe skickas i en kopia till ett skyddsombud. Det
              följer av arbetsmiljölagen. I samma lag finns också regler för
              hur förfrågningar från skyddsombuden ska hanteras. Utifrån den
              rapporten förväntar jag mig självklart att Arbetsmiljöverket lever
              upp till de kraven.
            </seg>
            <seg n="45b76b64">
              Arbetsmiljöverket har tagit initiativ till ett möte med anledning
              av det som LO har skrivit i sin återrapportering från de regionala
              skyddsombuden. Flera av de frågor som tas upp, exempelvis frågor
              om hantering, är något som allra bäst kan lösas i dialog mellan
              Arbetsmiljöverket och LO.
            </seg>
            <seg n="dfaaa264">
              Socialdemokraterna måste någon gång bestämma sig. De måste ställa
              sig frågan om det bara handlar om resurser. Det råder en positiv
              trend – tack och lov – vad gäller dödsfall i arbetslivet. Min
              vision är att alla som går till jobbet ska komma hem. Ingen ska
              dö på jobbet. Men det handlar inte bara om resurser, även om Raimo
              Pärssinen tycker så. Det handlar också om vad man gör med de pengar
              som tillförs. Jag tror att information och kommunikation är viktigt.
            </seg>
            <seg n="1596a300">
              Magdalena Andersson vill spara 10 miljarder på de stora myndigheterna.
              Att med ena handen lova pengar till allt och alla, varenda myndighet,
              och med andra handen skära 10 miljarder i de stora myndigheterna
              är ohederligt, fru talman.
            </seg>
          </u>
          <note type="speaker" n="eef6b54f">
            Anf. 157 RAIMO PÄRSSINEN (S):
          </note>
          <u who="raimo_parssinen_d2cb35" xml:id="i-9b13b1b0d515521c-2" n="2522a121">
            <seg n="c0297101">
              Fru talman! Jag måste tyvärr säga att statsrådet spelar bluffpoker
              i kammaren. Man har tillfört Arbetsmiljöverket 47 miljoner sedan
              2009. Först tog man bort 159 miljoner. Sedan har man tillfört
              tillfälliga anslag. Är det för att 47 miljoner kronor har tillförts
              som folk sägs upp? Är det därför antalet inspektörer förväntas
              minska i antal till 200? Det är prognosen för 2017. I dag är de
              240, och de har varit 365. Det är samma tröttsamma svar, nämligen
              att det inte handlar om resurser.
            </seg>
            <seg n="495e00db">
              Nu ser vi att antalet olyckor ökar. Det finns ett samband mellan
              vad samhället gör och vilket förebyggande arbete som sker. Om
              det förebyggande arbetet är starkt och fungerar kan trenden att
              olyckorna minskar i antal fortsätta, men nu har trendbrottet kommit.
              Olyckorna ökar i antal. Då säger statsrådet att det inte handlar
              om resurser.
            </seg>
            <seg n="69d7a104">
              Fråga Arbetsmiljöverkets ledning hur mycket mer pengar man får.
              Man får ingenting, utan man är tvungen att spara, gneta och säga
              upp folk. Det är den situationen som Elisabeth Svantesson kan
              bidra med under sin tid som arbetsmarknadsminister i Sverige.
            </seg>
            <seg n="528835cc">
              Det kommer stark kritik från de regionala skyddsombuden på många
              punkter. Det systematiska arbetsmiljöarbetet har försämrats år
              för år sedan 2009. Men statsrådet står här och säger att det inte
              handlar om resurser. Jag påstår att Elisabeth Svantesson inte
              är ett dugg intresserad av arbetsmiljöfrågorna. Jag påstår att
              Elisabeth Svantesson ljuger i kammaren när hon säger att Arbetsmiljöverkets
              resurser ökar. Så är det inte, fru talman. De minskar. Jag längtar
              till valrörelsen!
            </seg>
          </u>
          <note type="speaker" n="ba55a182">
            Anf. 158 JOHAN ANDERSSON (S):
          </note>
          <u who="johan_andersson_126c48" xml:id="i-4424de7553977dd9-4" n="62cd26d2">
            <seg n="8d9bdbfc">
              Fru talman! Jag ställde en konkret fråga till ministern när det
              gäller forskningen på arbetsmiljöområdet. Jag fick inget svar.
            </seg>
            <seg n="417c8976">
              Jag ska hjälpa ministern med ett svar om hur vi resonerar i frågan
              från Socialdemokraternas sida.
            </seg>
            <seg n="a142c3a5">
              Vi har i vår budgetmotion lagt fram förslag på att samla forskningen
              inom arbetsmiljöområdet i någon form av nationellt center. Hur
              det ska se ut kan naturligtvis utredas. Det finns möjligheter.
              Det finns flera framstående högskolor runt om i landet där det
              finns spridda skurar i forskningen inom arbetsmiljöområdet och
              arbetslivsområdet. Vi vill samla forskningen i ett nationellt
              center för att på så sätt få mer tryck i frågorna.
            </seg>
            <seg n="94346efb">
              Jag tycker att debatten klart och tydligt visar att vi behöver
              ha en samlad forskning på ett eller annat sätt för att få bättre
              möjligheter att utveckla arbetsmiljön på våra arbetsplatser. Det
              är värdefullt för alla anställda. Jag förstår inte hur ministern
              kan vara nöjd med den rådande utvecklingen och inte heller varför
              hon inte på något sätt försöker få ett annat tryck i fråga om
              forskningen.
            </seg>
            <seg n="b4229ca3">
              Min följdfråga kvarstår: Vad är regeringens och ministerns ambition
              när det gäller arbetsmiljö- och arbetslivsforskning?
            </seg>
          </u>
          <note type="speaker" n="090f1e8a">
            Anf. 159 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-ddbdf25628050c21-15" n="09a22c5f">
            <seg n="0c2976a6">
              Fru talman! Tack för den här debatten och de tidigare debatterna!
            </seg>
            <seg n="7ab8a48e">
              Jag konstaterar att mitt mål är att varje person, ung som gammal,
              som går till jobbet ska ha en bra arbetsmiljö. Man ska få känna
              gemenskap, att man är med i ett sammanhang, bidrar till det gemensamma
              och har en egen försörjning. Här spelar arbetsmiljön en otroligt
              viktig roll för utvecklingen av samhället.
            </seg>
            <seg n="a0e1a9e3">
              Den arbetsmiljön skapas inte i den här kammaren. Den arbetsmiljön
              skapas heller inte på Arbetsmiljöverket, även om det har en viktig
              funktion. Den arbetsmiljön skapas där ute där arbetskamrater jobbar
              tillsammans, där arbetsgivare är måna om sin personal och vet
              vad som gäller i fråga om arbetsmiljöansvar. De informationssatsningar
              och den kunskapsspridning som Arbetsmiljöverket arbetar med är
              viktiga. Det är den nuvarande regeringen som har satsat resurserna
              på detta.
            </seg>
            <seg n="24e8da2a">
              Jag kommer att träffa parterna i juni för att samtala om arbetsmiljöfrågor
              och hur vi kan få ett längre och mer hållbart arbetsliv. Vi ska
              samtala om den statistik som Arbetsmiljöverket presenterar i dag.
            </seg>
            <seg n="c19e3dc8">
              Det är så man gör skillnad. Alla tre parter ska tillsammans diskutera
              hur en bättre arbetsmiljö kan skapas på varenda arbetsplats i
              Sverige.
            </seg>
          </u>
          <note n="ea1efe45">
            Överläggningen var härmed avslutad.
          </note>
          <note n="c99d8a7f">
            19 § Bordläggning
          </note>
          <note n="3976ba4f">
            Följande dokument anmäldes och bordlades:
          </note>
          <note n="3e68ccba">
            20 § Anmälan om frågor för skriftliga svar
          </note>
          <note n="0c7c2610">
            Följande frågor för skriftliga svar hade framställts:
          </note>
          <note n="df09ade3">
            den 4 juni
          </note>
          <note n="8aef740b">
            Eva Sonidsson
          </note>
          <note n="94461cf4">
            Ulla Andersson
          </note>
          <note n="392f5187">
            Hans Linde
          </note>
          <note n="fe3accbc">
            21 § Anmälan om skriftliga svar på frågor
          </note>
          <note n="68aaf602">
            Skriftliga svar på följande frågor hade kommit in:
          </note>
          <note n="df09ade3">
            den 4 juni
          </note>
          <note n="af23e41a">
            Anders Karlsson
          </note>
          <note n="897db5e1">
            Peter Persson
          </note>
          <note n="850d317d">
            Thomas Strand
          </note>
          <note n="9bbc0d9d">
            Isak From
          </note>
          <note n="6d04d233">
            Cecilia Dalman Eek
          </note>
          <note n="ef5d4a6f">
            Lars Eriksson
          </note>
          <note n="f91cc0cc">
            Bodil Ceballos
          </note>
          <note n="850d317d">
            Thomas Strand
          </note>
          <note n="850d317d">
            Thomas Strand
          </note>
          <note n="98f61de4">
            22 § Kammaren åtskildes kl. 18.16.
          </note>
          <note n="2081d3b4">
            Förhandlingarna leddes
          </note>
          <note n="b7ab5a99">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
