<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--79</head>
          <docDate when="2013-03-06">2013-03-06</docDate>
        </div>
      </front>
      <body>
        <div>
          <note n="f090b986">
            ﻿
          </note>
          <note n="7bdd1bf2">
            Riksdagens protokoll
          </note>
          <note n="92490ab5">
            2013/14:79
          </note>
          <note type="date" n="26cb0acb">
            Torsdagen den 6 mars
          </note>
          <note n="63337a05">
            Kl. 12:00 - 20:41
          </note>
          <note n="36e51a72">
            1 § Justering av protokoll
          </note>
          <note n="eb43084d">
            Protokollet för den 28 februari justerades.
          </note>
          <note n="09e6d983">
            2 § Meddelande om ändringar i kammarens sammanträdesplan
          </note>
          <note n="6bbffd1a">
            Talmannen meddelade att fredagen den 7 mars skulle interpellationssvar
            utgå samt att måndagen den 10 mars kl. 13.00 skulle bordläggningsplenum
            äga rum.
          </note>
          <note n="b7ab4798">
            3 § Anmälan om fördröjda svar på interpellationer
          </note>
          <note n="b150df7a">
            Följande skrivelser hade kommit in:
          </note>
          <note n="fc2b3af8">
            Interpellation 2013/14:302
          </note>
          <note n="5dfbfe90">
            Interpellation 2013/14:302 Sänkning av studiebidraget
          </note>
          <note n="2468acf5">
            Interpellationen kommer att besvaras tisdagen den 8 april 2014.
          </note>
          <note n="525d1b7a">
            Skälet till dröjsmålet är redan tidigare inbokade engagemang
            och resor.
          </note>
          <note n="be22eae2">
            Maria Arnholm
          </note>
          <note n="97d751e3">
            Interpellation 2013/14:306
          </note>
          <note n="066505ef">
            Interpellation 2013/14:306 Sänkningen av statsbidragen till kommunerna
          </note>
          <note n="47ea42d2">
            Interpellationen kommer inte att kunna besvaras inom föreskriven
            tid.
          </note>
          <note n="b78b4fe1">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note n="155fe76f">
            Rikard Jermsten
          </note>
          <note n="4a226920">
            Interpellation 2013/14:310
          </note>
          <note n="9a07fc60">
            Interpellation 2013/14:310 Uppsägningar på Arbetsförmedlingen
          </note>
          <note n="f74d380f">
            Statsrådet Elisabeth Svantesson besvarar interpellationen den
            18 mars.
          </note>
          <note n="422d6413">
            Skälet till dröjsmålet är sedan tidigare inbokade engagemang
            och resor som inte kan ändras.
          </note>
          <note n="85c16155">
            Monica Rodrigo
          </note>
          <note n="2d9f9772">
            Interpellation 2013/14:313
          </note>
          <note n="7e94a8cb">
            Interpellation 2013/14:313 Nedskärningar på Arbetsmiljöverket
          </note>
          <note n="f74d380f">
            Statsrådet Elisabeth Svantesson besvarar interpellationen den
            18 mars.
          </note>
          <note n="422d6413">
            Skälet till dröjsmålet är sedan tidigare inbokade engagemang
            och resor som inte kan ändras.
          </note>
          <note n="85c16155">
            Monica Rodrigo
          </note>
          <note n="ffc0fff8">
            4 § Ärende för hänvisning till utskott
          </note>
          <note n="3b3ec658">
            Följande dokument hänvisades till utskott:
          </note>
          <note n="9bfe5cac">
            5 § Marknadskontroll av varor och annan närliggande tillsyn
          </note>
          <note n="2960326b">
            Talmannen konstaterade att ingen talare var anmäld.
          </note>
          <note n="12ee09d4">
            6 § Riksrevisionens rapport om staten på elmarknaden
          </note>
          <note type="speaker" n="a9423d43">
            Anf. 1 INGELA NYLUND WATZ (S):
          </note>
          <u who="Q4970595" xml:id="i-d57ffe8a2f329100-0" n="43f77541">
            <seg n="961865f2">
              Herr talman! I dag ska vi debattera regeringens skrivelse med
              anledning av Riksrevisionens rapport om staten på elmarknaden.
              Det är en mycket viktig rapport som dess värre innehåller en ganska
              stor portion kritik mot regeringens sätt att styra insatserna
              för att elöverföringen i Sverige ska fungera. Det är en kritik
              som är särskilt viktig att analysera eftersom det handlar om en
              samhällskritisk verksamhet, livsnödvändig för både hushållen och
              företagen i vårt land.
            </seg>
            <seg n="fa0ba7b4">
              Dess värre måste vi nu debattera den här rapporten tillsammans
              med en lång rad motioner som även de innehåller förslag på många
              viktiga områden inom energipolitiken. Vi beklagar det förfaringssättet
              eftersom vi anser att Riksrevisionens rapport om statens roll
              på elmarknaden har en så stor tyngd att den borde ha förtjänat
              en helt egen debatt i riksdagen.
            </seg>
            <seg n="681df95e">
              Med detta sagt, herr talman, vill jag inleda med att klargöra
              att vi självfallet står bakom samtliga våra reservationer men
              att jag här för tids vinnande endast yrkar bifall till reservation
              1.
            </seg>
            <seg n="9df2916f">
              Så till dagens ämnen och först till Riksrevisionens rapport.
              Regeringens styrning av Svenska kraftnät har varit för passiv.
              Kapaciteten för överföring av el är fortfarande otillräcklig.
              Tillståndsprocesserna för nätutbyggnad har tagit lång tid och
              försenat viktiga investeringar.
            </seg>
            <seg n="a0d1139e">
              Riksrevisionen har funnit brister i de statliga insatserna på
              flera områden som har betydelse för elöverföringen. Förutom bristerna
              i styrningen av Svenska kraftnät och i tillståndsprocesserna för
              stamnätsutbyggnad pekar man på brister i Energimarknadsinspektionens
              tillsyn av kvaliteten i elöverföringen och av regeringens styrning
              av Svenska kraftnäts investeringsplaner.
            </seg>
            <seg n="92192f99">
              Herr talman! Riksrevisionen konstaterar dess värre också att
              regeringens rapportering till oss här i riksdagen har varit bristfällig.
              Sammantaget menar vi att Riksrevisionens kritik är så allvarlig
              att riksdagen bör göra ett tillkännagivande till regeringen om
              behovet av att skapa en effektiv styrning av Svenska kraftnäts
              investeringsplanering, att förbättra Energimarknadsinspektionens
              tillsyn över kvaliteten i elöverföringen och att förbättra rapporteringen
              till riksdagen.
            </seg>
            <seg n="b610c2f9">
              Herr talman! Vi ser också med oro på regeringens onyanserade
              tro på en ökad internationalisering av den nordiska elmarknaden.
              I verkligheten går nämligen utvecklingen åt ett helt annat håll
              när det handlar om både produktion och investeringar i distribution.
            </seg>
            <seg n="6d740f20">
              Sverige kan inte ensidigt bygga ut överföringsförbindelser och
              därmed riskera att få importera högre kontinentala elpriser. Den
              integrerade europeiska energimarknaden 2014, som är målet, är
              fortfarande mycket långt borta. Vi menar därför att vi nu bör
              prioritera fortsatta investeringar i den nordiska elmarknaden,
              och vi ser Baltikum som en naturlig del av denna.
            </seg>
            <seg n="e9a162dc">
              Så till behandlingen av alla inkomna motioner och först till
              frågan om elcertifikatssystemet. I betänkandet synliggörs, tror
              jag, den största skillnaden mellan regeringens ambitionsnivå för
              utbyggnaden av förnybar el och S, V:s och MP:s gemensamma uppfattning.
              Regeringen nöjer sig med att låsa sig vid målet om 25 terawattimmar
              till 2020 medan vi socialdemokrater tillsammans med Vänstern och
              Miljöpartiet har en betydligt högre ambition än så. Vi vill höja
              målsättningen för förnybar elproduktion till 30 terawattimmar
              för 2020 och dessutom staka ut en målsättning för att nå 55 terawattimmar
              2030.
            </seg>
            <seg n="a2217f39">
              Vi beklagar djupt att regeringen är så passiv i denna viktiga
              fråga. Varför är det så? Jag hoppas att dagens debatt kan ge svaret
              på varför regeringen har en så passiv hållning i den här frågan.
            </seg>
            <seg n="3d1db05b">
              Herr talman! Betänkandet handlar också om mätning och debitering
              av el. Den stora frågan här är synen på nettodebitering som en
              möjlighet att stimulera småskalig produktion av förnybar el genom
              till exempel vindsnurror och småskaliga solcellsanläggningar.
            </seg>
            <seg n="abe7308b">
              Regeringen har nu landat i uppfattningen att nettodebitering
              strider mot EU-rätt och utreder i stället ett system med skattereduktion
              för förnybar, småskalig elproduktion. Men eftersom varken regeringen
              eller Nettodebiteringsutredningen riktigt kunnat klargöra varför
              det skulle strida mot EU-rätt förespråkar vi alltjämt ett system
              med nettodebitering. Det är för övrigt ett system som används
              i flera medlemsstater i EU och ger ökad tydlighet och starkare
              incitament för att ändra kundernas beteende.
            </seg>
            <seg n="a95e7720">
              Vi vill också att nettodebiteringen ska omfatta andelsägande
              i till exempel vindkrafts- och solcellsparker – annars utestänger
              vi ju stora delar av den svenska befolkningen från möjligheten
              att använda nettodebitering.
            </seg>
            <seg n="5dd26159">
              Efter flera års passivitet har regeringen nu aviserat att det
              ska komma ett förslag till lösning av de så kallade tröskeleffektsproblemen.
              Det handlar om hur man ska lösa frågan om hur de höga nätanslutningskostnaderna
              ska hanteras för att vi ska få in förnybar elproduktion i systemet.
              Det här är något som i dag till exempel kraftigt försvårar utbyggnaden
              av havsbaserad vindkraft. Vi anser dock, i likhet med Vänsterpartiet,
              att det finns motiv för riksdagen att göra en tydlig beställning
              till regeringen av ett förslag på lösning av den problematiken.
            </seg>
            <seg n="8829832d">
              Herr talman! Som jag nämnde inledningsvis riktar Riksrevisionen
              kritik mot tillståndsprocesserna för utbyggnad av ledningsnätet.
              Vi vill därför att det genomförs en översyn av dem för att skapa
              snabbare och enklare beslutsprocesser. Vi vill också att riksdagen
              signalerar en positiv hållning till utvecklingen av smarta nät.
            </seg>
            <seg n="a122d25c">
              När det gäller indelningen av Sverige i fyra elområden, vilket
              har debatterats flitigt, vill jag i dag nöja mig med att konstatera
              att tillvägagångssättet nu är föremål för prövning av KU, konstitutionsutskottet.
              Jag kan dock konstatera att Riksrevisionen också har uppmärksammat
              detta och pekar på att det saknas bestämmelser om hur riksdagen
              ska informeras då EU startar en process mot svenska myndigheter
              och att regeringen därför rimligen borde vidta åtgärder. Riksdagen
              bör också uppmana regeringen att se över systemet med elprisområden.
            </seg>
            <seg n="8542fdbf">
              Slutligen vill jag nämna att vi ser med oro på att Energimarknadsinspektionens
              tillsynsarbete inte har fungerat tillfredsställande, vilket framhålls
              i Riksrevisionens rapport. Detta är särskilt allvarligt eftersom
              ett sämre underhåll påverkar elöverföringen negativt och är till
              nackdel för den elintensiva industrin. Vi håller därför fast vid
              vårt krav på att Energimyndigheten ska få ett övergripande ansvar
              för frågorna inom energisystemet.
            </seg>
            <seg n="a312bed3">
              Herr talman! Som jag sade inledningsvis beklagar vi att Riksrevisionens
              rapport om staten på elmarknaden inte blir föremål för en fristående
              debatt i kammaren. De brister som man har uppmärksammat när det
              gäller regeringens passiva styrning av Svenska kraftnät är mycket
              allvarliga. Överföringskapaciteten i det svenska stamnätet är
              fortfarande inte tillräcklig. Såväl industrin som hushållen riskerar
              att drabbas. Så kan vi inte ha det. I grund och botten äventyrar
              det Sveriges konkurrenskraft.
            </seg>
          </u>
          <note type="speaker" n="97e52929">
            Anf. 2 LISE NORDIN (MP):
          </note>
          <u who="Q4970036" xml:id="i-b4026b5304ec5988-0" n="c14c06a4">
            <seg n="3bf1d9ff">
              Herr talman! I dag diskuterar vi många viktiga förslag som tar
              oss närmare målet om 100 procent förnybar energi. Miljöpartiet
              vill att all vår energi ska komma från förnybara energikällor
              som sol, vind, skog och vatten. Det snabbaste, miljövänligaste
              och billigaste är alltid att energieffektivisera för att minska
              energianvändningen.
            </seg>
            <seg n="adb2210c">
              I det betänkande vi nu diskuterar ingår väldigt många frågor.
              Jag väljer att i dag fokusera på två förslag som en ny regering
              vill införa och två förslag som jag tror är väldigt viktiga för
              dem som följer den här debatten.
            </seg>
            <seg n="ee5eb99a">
              I dag kommer ungefär hälften av Sveriges energi från förnybara
              källor. Det innebär också att hälften av vår energi fortfarande
              lämnar klimatutsläpp eller radioaktivt avfall till våra barn.
              Men det behöver inte vara så. Med Sveriges unika möjligheter –
              bra vindlägen, långa kustremsor och gott om skog och vattenkraft
              i kombination med framgångsrika företag och forskning – kan vi
              bli fria från fossil energi och kärnkraft.
            </seg>
            <seg n="ff188302">
              Det finns mycket att göra för en ny regering efter den 14 september.
              Energibranschen förtjänar långsiktiga spelregler och en inriktning
              för energipolitiken. För att klara konkurrenskraften och miljöutmaningen
              behövs besked till alla dem som deltar i energiomställningen.
              Med alliansregeringen saknas besked om energipolitiken efter år
              2020, och det är bara 6 år bort. Det är inte långsiktighet. Nu
              behövs långsiktighet i både beslut och politiskt innehåll.
            </seg>
            <seg n="387ec6bb">
              För att ge tydliga förutsättningar för den förnybara energin
              att växa behövs en höjd ambitionsnivå och förlängning av elcertifikatssystemet.
              Den förnybara energin ges i dag ett ekonomiskt stöd via gröna
              elcertifikat, som är ett teknikneutralt stöd till den som bygger
              ny förnybar energi. Sedan systemet infördes år 2003 har det mesta
              av stödet gått till bioenergi och vattenkraft.
            </seg>
            <seg n="1ad26c02">
              Det sprids i debatten en hel del felaktigheter om elcertifikatssystemet.
              Ett exempel är att vindkraftsutbyggnaden påstås ha varit dyr.
              Men det är tvärtom: Energimyndigheten visar att utbyggnaden av
              vindkraft har varit en ren vinstaffär för både hushåll och företag.
              Kostnaden för elcertifikaten har med råge kompenserats av att
              elpriserna sjunker när det byggs mer elproduktion. Detsamma gäller
              framöver. Byggs mer förnybar energi kommer elpriserna att fortsätta
              sjunka.
            </seg>
            <seg n="dbfee737">
              Förutom att mer förnybar energi kan ersätta kolkraft och kärnkraft
              är det alltså bra för Sveriges konkurrenskraft och hushållens
              ekonomi. Miljöpartiet, Socialdemokraterna och Vänsterpartiet är
              därför eniga om att höja nivåerna. Dagens system är baserat på
              målet om 25 terawattimmar ny förnybar el till år 2020. Det är
              för lågt satt och hämmar i dag fortsatt utbyggnad av förnybar
              energi. Vi föreslår därför enigt att man höjer nivåerna till minst
              30 terawattimmar ny förnybar el till 2020 och att systemet förlängs
              till 2030 med målet om minst 55 terawattimmar.
            </seg>
            <seg n="42a1db77">
              I stället för tydlighet om fortsättningen för elcertifikaten
              skapar allianspartierna osäkerhet hos dem som ska investera i
              ny förnybar elproduktion. Vad är allianspartiernas besked? Kommer
              elcertifikatssystemet att finnas kvar efter år 2020? Den som vill
              ta ansvar för ett hållbart energisystem måste nu ge besked.
            </seg>
            <seg n="3e45a3a2">
              Herr talman! Till skillnad från allianspartierna vill Miljöpartiet
              involvera fler i energiomställningen. För att ta ansvar för klimatet
              behöver vi uppmuntra alla goda krafter i det arbetet. Miljöpartiets
              mål är att 500 000 hushåll ska ha egen el inom fem år. Efter snart
              åtta år med alliansregeringen är det många hushåll som känner
              sig maktlösa när elräkningen dimper ned i brevlådan. I dag är
              det fullt möjligt att göra el själv. Elen du behöver hemma kan
              komma direkt från solceller på taket eller från ett vindkraftverk
              som du äger tillsammans med andra. Under 2000-talet har den tekniska
              utvecklingen gått framåt med stormsteg. Solceller och vindkraft
              blir allt billigare, samtidigt som den tekniska utvecklingen gör
              att de är effektivare och ger mer el.
            </seg>
            <seg n="530712e3">
              Sverige bör lära av andra länder, där miljontals människor redan
              minskat sitt beroende av elbolagen genom att ha egen el. Utanför
              Sverige är nämligen en folkrörelse på gång. Byalag går ihop och
              köper vindkraftverk. Familjer monterar solceller på villataket.
              Bönder smäller upp solpaneler på åkrar. I Danmark och Tyskland
              byggs det solceller och kooperativ vindkraft som aldrig förr.
              Tyskland är det land som kommit längst. Där är det i dag över
              två och en halv miljon människor som äger sin egen elproduktion,
              och i Danmark är majoriteten av den vindkraft som byggs ut i dag
              ägd av privatpersoner och lokalsamhället.
            </seg>
            <seg n="0dba728a">
              Ett snabbt och effektivt sätt att öka intresset för egenproducerad
              el är att ge alla mindre elleverantörer rätt till nettodebitering.
              Det innebär att den småskaliga elproducenten får kvitta den överskottsel
              som levereras ut på nätet vid hög elproduktion mot den el som
              köps in när den egna produktionen är låg. Små elproducenter får
              alltså sälja el till nätet till samma pris som de betalar när
              de köper el.
            </seg>
            <seg n="5393ee64">
              Den största fördelen för elproducenten är att man då kan använda
              elnätet som ett energilager. En lag om nettodebitering skulle
              ge alla småskaliga producenter laglig rätt att kräva nettodebitering
              av det lokala energibolaget. Redan i dag erbjuds nettodebitering
              av flera lokala energibolag, som har valt att gå före i väntan
              på att regeringen kommer till skott. Har man otur och bor på fel
              plats kan det vara så att det överskott som man levererar ut på
              nätet tas gratis av energibolaget och att man inte får någon ersättning
              alls för det. Det borde därför vara en självklarhet att lagstiftningen
              ger alla mindre elproducenter rätt till nettodebitering oavsett
              vilken nätoperatör de är anslutna till.
            </seg>
            <seg n="e7f05568">
              Frågan om nettodebitering har utretts många gånger i Sverige.
              Nu senast skyller regeringen på EU och säger att nettodebitering
              skulle strida mot EU:s regelverk. Men på frågan vilka belägg utredaren
              och regeringen har för påståendet att nettodebitering skulle vara
              i konflikt med EU:s regelverk ges inga svar. På s. 67 i den senast
              gjorda utredningen, som heter Beskattning av mikroproducerad el
              m.m. , står det: Enligt uppgift till utredningen har Europeiska
              kommissionen framfört till Nederländerna att den anser att nettomätning
              inte är möjlig ur ett mervärdesskatteperspektiv.
            </seg>
            <seg n="360b2fce">
              På en direkt fråga till utredarna om vilken uppgift det hänvisas
              till ges svaret att det är ett muntligt besked från en tjänsteman
              i EU men att utredarna inte minns vem i Sverige som har haft det
              telefonsamtalet. Ett viktigt förslag när det gäller egen el i
              Sverige har alltså stoppats på grund av att någon har haft ett
              samtal. Men ingen kan redogöra för med vem det har förts eller
              vad som sagts. Det finns alltså ingen klarhet i vad det skulle
              vara i EU:s regelverk som hindrar att Sverige inför nettodebitering.
            </seg>
            <seg n="a0bf0498">
              Samtidigt är det allt fler länder som nu inför nettodebitering.
              I dag är det Danmark, Belgien, Cypern, Grekland och Holland som
              har nettodebitering. Att säga att det inte skulle vara möjligt
              på grund av EU:s regelverk håller inte när resten av Europa ger
              den här möjligheten till egen el. Regeringens hantering av den
              här frågan är inte seriös.
            </seg>
            <seg n="e1f3e50c">
              I dag föreslår Miljöpartiet, Socialdemokraterna och Vänsterpartiet
              att även Sverige ska införa nettodebitering. Det ska inte spela
              någon roll om du har solpaneler på ditt eget villatak eller om
              du äger vindkraft tillsammans med andra. Vi vill att andelsägande
              ska omfattas av nettodebiteringen. Miljoner svenska hustak gapar
              tomma på solceller. Hundratals blåsiga ställen väntar på att ett
              kooperativ eller byalag ska sätta upp ett vindkraftverk. I dag
              är det rekordlåga priser på tekniken, men ändå är det i Sverige
              färre än 30 000 hushåll som har egen el. Det är att jämföra med
              Tyskland, där över två och en halv miljon hushåll har det.
            </seg>
            <seg n="63f272df">
              Det är dags att vakna upp till 2000-talet och ge svenska hushåll
              en möjlighet att bidra till energiomställningen.
            </seg>
          </u>
          <note n="e58bdf14">
            Jag yrkar bifall till reservation 6.
          </note>
          <note type="speaker" n="74857ead">
            Anf. 3 ANNA HAGWALL (SD):
          </note>
          <u who="Q6930975" xml:id="i-aca97c81923a7183-0" n="b3ccb4a3">
            <seg n="70510284">
              Herr talman! I det här betänkandet debatteras Riksrevisionens
              rapport om staten på elmarknaden samt övriga energipolitiska ställningstaganden
              på flera viktiga områden.
            </seg>
            <seg n="e6036e64">
              Vi har tagit del av både Riksrevisionens rekommendationer och
              regeringens kommentarer om rapporten.
            </seg>
            <seg n="9439a46e">
              Det gäller bland annat stamnätsinvesteringar, som enligt Riksrevisionen
              snarast bör utökas. Det finns ett stort uppdämt behov av ny- och
              reinvesteringar. Investeringarna bör realiseras i tid på ett effektivt
              sätt för att man ska undvika negativa effekter.
            </seg>
            <seg n="6e788294">
              Vi ser positivt på att affärsverket planerar stora investeringar
              som syftar till att öka överföringskapaciteten i det svenska stamnätet
              för att skapa förutsättningar för tryggare elförsörjning. Vi är
              dock skeptiska till en alltför stor och kostsam utbyggnad och
              ökad integration med övriga Europa.
            </seg>
            <seg n="c6d6af3d">
              En punkt i Riksrevisionens rapport handlar om att en snabbare
              tillståndsprocess är önskvärd för stamnätskoncessioner. Där kan
              vi hålla med regeringen om att utbyggnaden av stamnätet är en
              långsam process. Investeringar måste vara väl underbyggda, för
              det är kostsamma projekt både ur ekonomiskt perspektiv och med
              hänsyn till påverkan på miljö, enskilda fastighetsägare och andra
              intressenter.
            </seg>
            <seg n="dcdb77af">
              Energimarknadsinspektionen bör utföra en myndighetsinriktad och
              nationellt täckande tillsyn av leveranskvaliteten för överföring
              av el. Det får gärna vara en mer förebyggande än indikationsstyrd
              tillsyn.
            </seg>
            <seg n="40c16a1c">
              Efter rapporten från Riksrevisionen ser vi fram emot mer information,
              och mer transparent information, om vad Svenska kraftnät gör.
              De väsentligt ökade investeringsvolymerna ställer ökade krav på
              planering och kontroll av verksamheten. Därför bör Svenska kraftnät
              redovisa en utvecklad investerings- och finansieringsplan för
              riksdagen.
            </seg>
            <seg n="d2f7d8c7">
              Herr talman! Mitt parti delar synen på betydelsen av tillförlitliga
              elleveranser till den elintensiva basindustrin, övriga näringslivet
              och inte minst hushållen. Vi tycker att svenska elkonsumenter
              måste få en tydlighet i hur investeringsbehovet ser ut och vad
              det får för ekonomiska konsekvenser. Regeringen bör därför ta
              fram en fullständig och långsiktig investeringskalkyl gällande
              bland annat infrastrukturen för vindkraften.
            </seg>
            <seg n="3fcca2f0">
              Osäkerheten på den europeiska elmarknaden påverkar den inhemska
              elmarknaden. Sverige kan tvingas bygga ut överföringskapaciteten
              till kontinenten, då förnybar elproduktion är i behov av svensk
              reglerkraft. En utbyggnad av överföringskapaciteten till övriga
              Europa behöver analyseras noga. Vi känner oro inför framtiden
              i och med det tyska beslutet om avveckling av kärnkraften och
              den omfattande utbyggnaden av intermittent verkande förnybar elproduktion,
              inte minst sol- och vindkraft.
            </seg>
            <seg n="cb0fff71">
              Efterfrågan på reglerkraft kommer onekligen att öka som följd
              av detta. Sveriges goda tillgångar på denna typ av kraft kan möjliggöra
              ökad elexport och höjda intäkter för svenska producenter och nätägare.
              Men som jag nämnde tidigare kan en helt fri kontinental överföringskapacitet
              resultera i höjda elpriser, särskilt i elområde 4, då Europas
              prisbild ligger högre än den svenska. Vi måste ha detta i åtanke
              då det är av största vikt att Sverige stärker sin konkurrensfördel
              gentemot övriga Europa gällande reglerkraft, prisbild och tillförlitlighet.
            </seg>
            <seg n="722254e7">
              Herr talman! Stöd till producenter av förnybar el sker genom
              elcertifikatssystemet. Stödet har funnits sedan 2003 och har bidragit
              till en enorm utbyggnad av bland annat vindkraftverk. Vindkraften
              är dock fortfarande helt beroende av olika subventioner för att
              få lönsamhet. Dessutom ropas det nu från flera håll inom vindkraftsindustrin
              efter ytterligare stöd.
            </seg>
            <seg n="406bbf30">
              Allt fler ifrågasätter subventionspolitikens långsiktiga hållbarhet.
              Elcertifikatssystemet gällande vindkraften snedvrider den långsiktiga
              konkurrensen och är mycket kostsam för samhället. Dessutom anser
              jag det vara bekymmersamt att vindkraftsetablissemanget har stor
              ovilja att diskutera detta energislags negativa sidor. Vi begär
              att nyinvesteringar i vindkraft inte ska tilldelas elcertifikat.
            </seg>
            <seg n="a4c07412">
              Elcertifikatsavgiften ingår i elpriset när det gäller privatkunder.
              Men den redovisas som separat fast avgift för företagskunder.
              Det bör även gälla för privatkunder – detta för att visa hur mycket
              man som privat elkonsument betalar för omställningen till förnybar
              energi. Denna kostnad bör tydligt framgå på elräkningen i stället
              för att, som i dag, smusslas undan som en del av elpriset.
            </seg>
            <seg n="df19305a">
              Staten och skattebetalarna subventionerar i dag intermittent
              verkande förnybar elproduktion från sol och vind. I budgetpropositionen
              för 2014 aviserar regeringen dessutom ett förslag om en form av
              nettodebiteringssystem för mikroproducerad el, där man som producent
              ska få en skattereduktion. Denna reform kan bidra till undanträngningseffekter
              samt riskera att bli kostsam och innebära att stöd går till ineffektiv
              produktion av bland annat solel under den del av året då efterfrågan
              på el är liten. Innan vi har sett förslaget i detalj och kan ta
              ställning till hur regeringen beaktat dess eventuella negativa
              effekter vill jag dock inte helt avfärda det.
            </seg>
            <seg n="ed98e6d6">
              Om regeringens kommande förslag innebär tveksamheter i linje
              med vad som visas i motionen har jag för avsikt att återkomma
              med motförslag i samband med kommande riksdagsbehandling.
            </seg>
            <seg n="d0e7e7c4">
              Med detta sagt vill jag yrka bifall till reservationerna 2, 5
              och 7.
            </seg>
          </u>
          <note type="speaker" n="e7f2dc5e">
            Anf. 4 KENT PERSSON (V):
          </note>
          <u who="Q6043221" xml:id="i-20b45bbca1244bbe-0" n="23ab6665">
            <seg n="95dcd329">
              Herr talman! Jag vill börja med att säga att jag delar Ingela
              Nylund Watz och Lise Nordins uppfattningar som framfördes i talarstolen.
              Jag kommer inte att beröra de områdena i mitt anförande.
            </seg>
            <seg n="62831563">
              Dagens debatt handlar om regeringens skrivelse och reaktion på
              Riksrevisionens granskningsrapport om hur den svenska elmarknaden
              har fungerat från 1996 fram till dess att rapporten presenterades
              förra året. Under den perioden har vi haft en socialdemokratisk
              regering och en borgerlig regering som har styrt. Det är viktigt
              att komma ihåg det i den fortsatta diskussionen.
            </seg>
            <seg n="eda241f9">
              Syftet med avregleringen 1996 var att den skulle leda till ökad
              konkurrens på elmarknaden, som i sin tur skulle leda till lägre
              priser. Den debatten har vi haft tidigare här i kammaren. Jag
              tänker inte upprepa den.
            </seg>
            <seg n="df9f05c5">
              Elmarknaden och hur den fungerar har tyvärr inte debatterats
              i kammaren av något parti vid något tillfälle tidigare. Det är
              just det som är problematiskt med det här. Hur elmarknaden fungerar
              är nämligen helt avgörande för hur välfärdsstaten Sverige ska
              utvecklas, hur energin ska levereras och hur vi ska kunna möta
              den ökade konkurrensen på världsmarknaden.
            </seg>
            <seg n="0c532dec">
              Riksdagen har gett regeringen i uppdrag att skapa en effektiv
              elmarknad med väl fungerande konkurrens som ger en säker tillgång
              på el till internationellt konkurrenskraftiga priser. Det är det
              uppdrag riksdagen har gett regeringen, och det är vad Riksrevisionen
              har granskat.
            </seg>
            <seg n="3ba3f38a">
              Det som också påverkar elmarknadens funktion är ytterligare beslut
              som riksdagen fattar, bland annat om nätinvesteringar i stamnätet
              och om att andelen förnybar energi ska öka. Det är saker som påverkar
              hur elmarknaden fungerar.
            </seg>
            <seg n="c8caf7b6">
              Det finns två aktörer, Affärsverket svenska kraftnät och Energimarknadsinspektionen,
              som har riksdagens och regeringens uppdrag att se till att riksdagens
              beslut också genomförs i verkligheten.
            </seg>
            <seg n="a971113e">
              Riksdagens granskningsrapport kom fram till följande slutsatser
              när det gäller hur den svenska elmarknaden fungerar. Man konstaterar
              att det har brustit i överföringen av el mellan landsändar. Vi
              ser resultaten i form av flaskhalsar, vilka också beror på de
              olika elområdena. Styrningen av Svenska kraftnät har varit passiv
              från regeringens sida. Överföringen i det svenska stamnätet är
              inte tillräcklig. Det betyder att investeringarna inte har varit
              tillräckligt stora under perioden.
            </seg>
            <seg n="312f5963">
              Investeringsplanerna som riksdagen har fastställt har sällan
              genomförts. Ingen kontroll, uppföljning eller diskussion har förts
              i kammaren om varför det inte har skett. Uppdelningen i elområden
              har lett till högre elpriser i område 4.
            </seg>
            <seg n="173af5e4">
              Det här är svidande kritik. Jag tycker att det finns anledning
              att samtliga partier ska vara lite självkritiska när det gäller
              Riksrevisionens kritik. De borgerliga motionärerna och den borgerliga
              majoriteten i utskottet skyller på varandra i stället för att
              se att det finns ett delat ansvar. Ingenstans har jag sett att
              någon från oppositionen under perioden 1996 fram till 2006 har
              föreslagit en annan investeringsplan än den som Svenska kraftnät
              och regeringen har lagt fram för beslut. Likaså har jag inte sedan
              2006 fram till nu sett att någon från oppositionen har lagt fram
              något annat förslag än de regeringen har lagt fram. Vi har över
              huvud taget inte diskuterat elmarknadens funktioner, mer än att
              vi i samband med att vi förfärades över de höga elpriserna diskuterade
              om avregleringen av elmarknaden fungerar.
            </seg>
            <seg n="9a26e800">
              Jag tycker att vi i fortsättningen här i kammaren ska försöka
              förstå elmarknadens funktion, det vill säga vikten av hur investeringar
              sker. Kontrollen är Energimarknadsinspektionens uppgift. Vi måste
              diskutera de förutsättningarna.
            </seg>
            <seg n="24e48638">
              Dessa frågor bekräftas också i Svenska kraftnäts Perspektivplan
              2025, det vill säga Svenska kraftnäts investeringsplan fram till
              2025. Där framgår hur riksdagens beslut påverkar deras möjligheter
              att genomföra planerna. Det är en investeringsplan som omfattar
              60 miljarder kronor.
            </seg>
            <seg n="2196815b">
              Det handlar om nya nät på grund av att riksdagen har beslutat
              om att bygga ut vindkraften. Det handlar om att nya ledningar
              behöver byggas som en konsekvens av uppgraderingen av kärnkraften.
              Det handlar om underhåll av befintligt nät, som inte har gjorts
              på år och dag. Det handlar om anslutningsledningar till kontinenten.
              Det här är saker och ting som måste göras om Svenska kraftnät
              ska kunna verkställa det riksdagen har fattat beslut om.
            </seg>
            <seg n="0b691664">
              Om man läser vidare i Svenska kraftnäts investeringsplan ser
              man att ansökningarna om ny vindkraft i Sverige motsvarar ungefär
              dubbelt så mycket som finns i den installerade kärnkraften. Om
              man dessutom lägger till vad de tre stora jättarna i Sverige har,
              Vattenfall, Fortum och Eon, blir det ungefär 140 procent av Sveriges
              energibehov. Det finns alltså planer i Sverige på betydligt mer
              vindkraft än vad som i dag finns. Därför är det viktigt att se
              över det system som vi har för att stimulera utbyggnad av vindkraft,
              det vill säga elcertifikatssystemet.
            </seg>
            <seg n="beb7edf7">
              Socialdemokraterna, Miljöpartiet och Vänsterpartiet har lagt
              fram förslag om att höja nivån till 30 terawatt till 2020 och
              55 terawatt till 2030.
            </seg>
            <seg n="83f52801">
              Detta är i linje med vad regeringen skriver i sin proposition
              för 2014. Regeringens syn på vindkraft är intressant ur flera
              perspektiv. Av budgetpropositionen för 2014 framgår att det finns
              en stor outnyttjad potential i vindkraften i Sverige, och regeringens
              bedömning är att det krävs en omfattande utbyggnad av vindkraften
              för att nå det mål som har satts upp inom ramen för elcertifikatssystemet.
            </seg>
            <seg n="41852513">
              Det behöver alltså göras mer än vad regeringen gör i dag. Går
              det att göra? Ja, det gör det. Låt oss se på Kina. Vi brukar ju
              diskutera Kina i olika sammanhang, och vi säger att Kina borde
              göra mer. Under 2013 installerades mer vindkraft och producerades
              mer el från vindkraften i Kina än från kärnkraften.
            </seg>
            <seg n="fe437e61">
              Världsnaturfonden säger i sin senaste rapport att det är ekonomiskt
              fördelaktigt att utöka den förnybara elen till 80 procent. Kinas
              förnybara elenergi skulle kunna utökas till 80 procent av landets
              behov till 2050, och det skulle vara ekonomiskt fördelaktigt.
              Det beror på att det tekniska utnyttjandet hela tiden ökar i och
              med att tekniken mognar. Den behöver vi ta till vara i Sverige.
            </seg>
            <seg n="37e62c8a">
              När det gäller utbyggnaden av stamnätet är Vänsterpartiets syn
              densamma som Socialdemokraternas. Dessa investeringar behöver
              göras i Sverige. Flaskhalsarna måste byggas bort. Vindkraftsparker,
              även havsbaserade sådana, måste anslutas. Det måste ske för den
              nordiska marknaden med Baltikum innan man bygger ut mot kontinenten.
              Det är rimligt att börja på hemmaplan. Lappa och laga först och
              främst där man står och finns.
            </seg>
            <seg n="d0a80a87">
              Detta kallar de borgerliga ledamöterna i betänkandet för protektionistiskt.
              Vad är de borgerligas alternativ? Jo, det är att göra tvärtom.
              Då är man internationalist. Det är helt orimligt.
            </seg>
            <seg n="39dae779">
              Med de orden, herr talman, avslutar jag med att säga att jag
              står bakom samtliga reservationer som Vänsterpartiet har skrivit
              under, men för tids vinnande yrkar jag bifall till reservation
              4.
            </seg>
          </u>
          <note type="speaker" n="25f13df7">
            Anf. 5 EVA FLYBORG (FP):
          </note>
          <u who="Q4948373" xml:id="i-1afd679270e8baac-0" n="0561a36f">
            <seg n="b128b4f4">
              Herr talman! Dagens debatt handlar om Riksrevisionens rapport
              om staten på elmarknaden. Det gäller tillsyn, tillståndsprocesser
              och Svenska kraftnäts investeringsplaner. Målet för elmarknadspolitiken
              är ju att åstadkomma en effektiv elmarknad med väl fungerande
              konkurrens som ger säker tillgång till el, dessutom med konkurrenskraftiga
              priser.
            </seg>
            <seg n="2b86a485">
              Sverige har i dag ett av världens mest stabila, säkra och rena
              energiproduktionssystem. Det har vi för att vi historiskt har
              satsat på energislag som vattenkraft och kärnkraft. Alliansregeringen
              fortsätter att vidareutveckla denna politik. Genom energiöverenskommelsen
              från 2009, som möjliggör en ny och modernare kärnkraft i Sverige,
              har förnybar energi utvecklats som till exempel bioenergi, och
              sedan 2006 har det också skett en kraftfull satsning på energiforskning.
              För perioden 2013–2016 anslås ytterligare 1 240 miljoner kronor
              på energiforskning. Det är ett historiskt högt belopp.
            </seg>
            <seg n="fe14c1c5">
              Riksrevisionen konstaterar i sin granskning att regeringens styrning
              av Svenska kraftnät kunde ha varit mer aktiv. Bland annat har
              detta inneburit att nödvändiga investeringar i överföringskapaciteten
              till södra Sverige har skjutits upp. Det är en orsak till att
              Sverige genom EU-beslut har tvingats att införa elområden. Framför
              allt kan denna kritik härledas till perioden från 1996 fram till
              2007. Därefter har man sett en markant ökning av investeringarna
              och långsiktigheten – alltså året efter det att denna alliansregering
              trädde till.
            </seg>
            <seg n="17c2d881">
              Herr talman! Elområden är något som ingen egentligen vill ha,
              vare sig vi politiker eller de olika aktörerna på elmarknaden.
              Att områdena har införts har sin bakgrund i att Dansk energi år
              2006 anmälde Svenska kraftnät, som driver det svenska stamnätet,
              till EU-kommissionen. I sin anmälan protesterade Dansk energi
              mot att Svenska kraftnät periodvis prioriterat elförsörjningen
              till de svenska kunderna inom Sveriges gränser och därmed begränsat
              exporten av el till Danmark. Det var brott mot den fria marknaden
              av el. Därför gjordes denna elområdesindelning, vilket andra länder
              redan har genomfört.
            </seg>
            <seg n="97102f59">
              Alternativet hade varit att vi fått betala höga böter till EU
              och samtidigt öppnat upp för skadeståndskrav i mångmiljardklassen
              från bland annat Danmark och andra länder. Dessutom hade en fällning
              av Sverige resulterat i att EU hade fått bestämma över de svenska
              elnäten, vilket hade varit helt oacceptabelt. Att komma fram till
              en lösning som tillfredsställde EU:s krav var alltså högst väsentligt,
              och det var ett skarpt krav. Den svenska regeringen ville att
              man skulle vänta med genomförande av elområdena tills Sydvästlänken
              var på plats, men det godtogs dess värre inte av EU-kommissionen.
            </seg>
            <seg n="78817b47">
              Herr talman! Alliansregeringen satsar nu genom Svenska kraftnät
              ca 40 miljarder kronor framöver för att bygga bort flaskhalsarna
              i elnätet, bland annat genom Sydvästlänken. När den står klar
              kommer överföringskapaciteten att öka med hela 25 procent. När
              det är gjort är förmodligen elprisområdena överflödiga, och det
              får till följd att det blir lägre elpriser i Skåne och hela södra
              Sverige. Även mindre skillnader i elpriset kan ha stor betydelse
              för många företag som är beroende av el. Vi i majoriteten förstår
              och beklagar hela detta händelseförlopp, som hade kunnat undvikas
              med klokare beslut av tidigare regeringar.
            </seg>
            <seg n="1abe05ff">
              Nu visar utvärderingar att elpriset har varit detsamma över hela
              landet under 85 procent av tiden. Det finns fler anledningar till
              att skillnaderna blev mindre än befarat, men i allt väsentligt
              var det tack vare god tillgång på vattenkraft och en numera hög
              tillgänglighet i kärnkraften.
            </seg>
            <seg n="9efd343d">
              Den enskilt viktigaste anledningen till att Sverige tvingats
              att införa elområden kan alltså härledas till den tidigare S-ledda
              regeringen och dess beslut att stänga reaktorerna i Barsebäck,
              en avstängning som i ett slag drog undan en stor del av elproduktionen
              i södra Sverige och som medförde att Sverige tvingades att importera
              smutsig kolkraft som ersättning från Tyskland.
            </seg>
            <seg n="cfe6e160">
              Herr talman! Det finns en hel del andra frågor som också tas
              upp i betänkandet. En fråga som jag ofta har pratat om i kammaren
              är elcertifikatssystemet, som flera andra har tagit upp. Jag nöjer
              mig med att påminna om att mellan 2003 och 2012 så har elcertifikaten
              utgjort en subvention till förnybar energi om drygt 35 miljarder
              kronor, det vill säga en extra kostnad för alla oss elkonsumenter
              på den redan alldeles för höga elräkningen. Detta system har en
              inbyggd kontrollstation 2015 och ett slutdatum 2020.
            </seg>
            <seg n="8ad75e96">
              Ett område som tas upp i betänkandet är mätning och debitering
              av el eller nettodebitering av el. För att detta ska kunna genomföras
              krävs det att elnätet klarar av att ta emot den nya elen, och
              det kommer att krävas stora investeringar för att förstärka och
              bygga om elnäten. Ingen vet egentligen hur stora kostnaderna blir.
              Dessutom har det varit oklart hur man skulle klara av nettodebitering
              rent skattemässigt mot EU:s konkurrensregler. Nu har emellertid
              regeringen aviserat ett system med en skattereduktion för egenproducerad
              el, vilket är bra. Väl på plats får denna metod utvärderas för
              att se om den fungerar eller om den behöver kompletteras eller
              justeras så småningom.
            </seg>
            <seg n="7bdb232a">
              I betänkandet tas även frågor kring elnätsavgifter upp. Jag kan
              konstatera att riksdagen senare under våren kommer att ta ställning
              till frågor kring just elnätsavgifter genom den proposition om
              elnätsföretagens intäktsramar som finns på riksdagens bord. I
              motionerna från oppositionen talas det mycket om de höga tröskeleffekterna
              i samband med anslutning av förnybar energiproduktion, och här
              har regeringen aviserat ett system med så kallad förtida delning
              av stora nätverkskostnader för förnybar el. År 2016 ska denna
              modell ersättas av ett marknadsbaserat system. Vi ser fram emot
              detta.
            </seg>
            <seg n="d07d7ca2">
              Herr talman! Ett stabilt, säkert och rent energisystem utgör
              ryggraden för hela samhället. Finns det inte tillräckligt med
              el riskerar stora delar av det svenska näringslivet att slås ut
              med därtill följande arbetslöshet som resultat. Staten ska genom
              att se till att det finns en stabil överföringskapacitet mellan
              de olika landsdelarna vara en garant för att välfärdssamhället
              kan överleva.
            </seg>
            <seg n="42fa3ef0">
              Avslutningsvis vill jag ge en eloge till Kent Persson för hans
              vilja och beredvillighet att erkänna oppositionens ansvar för
              de tidigare låga investeringarna i stamnätet.
            </seg>
            <seg n="578730ea">
              Med detta vill jag yrka bifall till utskottets förslag och avslag
              på samtliga reservationer.
            </seg>
          </u>
          <note type="speaker" n="54a85144">
            Anf. 6 KENT PERSSON (V) replik:
          </note>
          <note n="ba756361">
            Herr talman! Tack, Eva Flyborg, för dina vänliga ord.
          </note>
          <u who="Q6043221" xml:id="i-89973e2213896407-0" n="23ab6665">
            <seg n="9ee6d98a">
              När beslutet om stängning av Barsebäck fattades av riksdagen
              fanns det tydliga krav på att också förlusten av el skulle ersättas.
            </seg>
            <seg n="ba9b568b">
              Läser man i betänkandet Riksrevisionens rapport om staten på
              elmarknaden står det följande på s. 13: Sedan beslutet att stänga
              de två kärnkraftsreaktorerna i Barsebäck har en rad investeringar
              genomförts för att förstärka stamnätsförbindelserna till Sydsverige,
              vilket har medfört att försörjningsförmågan ligger på samma nivå
              som när Barsebäck 1 och 2 var i drift.
            </seg>
            <seg n="cd789453">
              Så var det, och så är det.
            </seg>
          </u>
          <note type="speaker" n="528aa9a7">
            Anf. 7 EVA FLYBORG (FP) replik:
          </note>
          <u who="Q4948373" xml:id="i-1afd679270e8baac-1" n="0561a36f">
            <seg n="f1f60abe">
              Herr talman! Jag hann inte med att titta i betänkandet, men att
              man säger att det ska finnas ersättningskapacitet är ju inte detsamma
              som att det finns. Det var ju det som var det stora problemet.
              På grund av politisk vilja stängde man av Barsebäck bara för att
              man inte ville ha ett visst energislag. Då mobbade man ut ett
              enda energislag, och därigenom skapades obalansen i hela landet.
              Vi behöver ju inte tvista om att det var så det skedde. Att det
              sedan ledde till inrättandet av elprisområden behöver vi kanske
              inte heller tvista om.
            </seg>
            <seg n="d576ed47">
              Men att man tycker att någonting ska finnas är inte detsamma
              som att det finns. Det var ju det som var det stora problemet.
              Det fanns inte.
            </seg>
          </u>
          <note type="speaker" n="ec1b06d3">
            Anf. 8 KENT PERSSON (V) replik:
          </note>
          <u who="Q6043221" xml:id="i-20b45bbca1244bbe-1" n="23ab6665">
            <seg n="1467a4ea">
              Herr talman! Jag läser upp det som står på s. 13, näst sista
              stycket, i betänkandet en gång till: Sedan beslutet att stänga
              de två kärnkraftsreaktorerna i Barsebäck har en rad investeringar
              genomförts för att förstärka stamnätsförbindelserna till Sydsverige,
              vilket har medfört att försörjningsförmågan ligger på samma nivå
              som när Barsebäck 1 och 2 var i drift.
            </seg>
          </u>
          <note type="speaker" n="2fb4b1be">
            Anf. 9 EVA FLYBORG (FP) replik:
          </note>
          <u who="Q4948373" xml:id="i-1afd679270e8baac-2" n="0561a36f">
            <seg n="3f7828ab">
              Herr talman! Jag tror att vi har olika versioner av vårt betänkande.
              Jag hittar inte det som Kent Persson läste upp, men det spelar
              mindre roll. Men här fick jag betänkandet. Jag ska läsa meningen.
            </seg>
            <seg n="b6e94dbb">
              På grund av att regeringen har investerat en väldig massa pengar
              sedan 2007, när den här regeringen tillträdde, är nu balansen
              mycket bättre än den var tidigare. Men när beslutet fattades uppkom
              denna obalans. Det kan inte oppositionen slingra sig ur, vilket
              betänkande man än lägger fram.
            </seg>
            <seg n="3780d864">
              Man fattade beslut om att stänga av kärnkraften i Barsebäck 1
              och 2. Dessa miljardkostnader betalar vi på fortfarande i dag,
              så många år efteråt. Man kan inte leka med elsystemen och politiska
              beslut, och man kan inte bara tycka att ett energislag är dumt
              och att man därför inte ska ha det. Då kastas Sverige in i en
              okontrollerbar och väldigt obalanserad situation, tyvärr.
            </seg>
          </u>
          <note type="speaker" n="dc24cab9">
            Anf. 10 INGELA NYLUND WATZ (S) replik:
          </note>
          <u who="Q4970595" xml:id="i-d57ffe8a2f329100-1" n="43f77541">
            <seg n="93618013">
              Herr talman! Jag hade också tänkt diskutera ungefär samma fråga
              som Kent tog upp i sitt replikskifte. Men jag nöjer mig med att
              säga att det faktiskt förhåller sig så att den förnybara produktionen
              som är utbyggd under 2000-talet överstiger Barsebäcks produktion,
              så vi kan lämna den delen av debatten därhän.
            </seg>
            <seg n="5e0f903b">
              Riksrevisionen har ju väldigt skarp kritik. Det är alldeles riktigt,
              som Kent inledde sitt anförande med, att flera regeringar bär
              ansvar för detta. Men vi i riksdagen är ju här nu och har att
              hantera Riksrevisionens rapport, och därför tycker jag att det
              är viktigt att riksdagen är aktiv gentemot hur rapporten hanteras
              i regeringens skrivelse.
            </seg>
            <seg n="38342b8b">
              Det är därför vi säger att det är angeläget att riksdagen på
              ett antal olika områden är tydlig mot regeringen och pekar ut:
              Här förväntar vi oss att saker och ting händer. Detta gäller oavsett
              ifall saker och ting inte har fungerat tillfredsställande under
              en gammal socialdemokratisk regering eller efter det att Alliansen
              tillträdde.
            </seg>
            <seg n="b3ecac12">
              Men, herr talman, vad jag skulle vilja veta av Eva Flyborg är:
              Varför har alliansregeringen en så oerhört låg ambitionsnivå när
              det handlar om elcertifikaten? Vad är det som gör att alliansregeringen
              inte vill gå längre? Det vore väldigt bra om Eva Flyborg kunde
              ge ett svar på den frågan.
            </seg>
            <seg n="7d209f19">
              Dessutom vore det otroligt klargörande ifall vi i denna debatt
              kunde få besked: Vad är det i EU-rätten eller i EU:s regelverk
              som gör att vi inte kan införa ett system med nettodebitering
              i Sverige?
            </seg>
          </u>
          <note type="speaker" n="a449d66b">
            Anf. 11 EVA FLYBORG (FP) replik:
          </note>
          <u who="Q4948373" xml:id="i-1afd679270e8baac-3" n="0561a36f">
            <seg n="cb4a4d76">
              Herr talman! Det framgår av Riksrevisionens rapport, som jag
              tycker är en bra rapport – det tycker regeringen också. Man går
              på ett förtjänstfullt sätt igenom hur det har sett ut med återrapportering
              till riksdagen och uppföljning av beslut. Något som ingen har
              tagit upp i debatten i dag men som jag tycker är viktigt är överklagandeprocessen:
              Hur lång tid ska det behöva ta innan man får beslut till exempel
              i ett koncessionsärende? Det finns en hel del kritiska synpunkter
              – så är det.
            </seg>
            <seg n="8c11ed5c">
              Det går dock att läsa ut av Riksrevisionens rapport att dessa
              saker har blivit betydligt bättre på senare år, inte minst från
              Svenska kraftnäts sida. Man har ändrat väldigt mycket i sin rapportering.
              Man har nu till exempel Perspektivplan 2025, och tidigare hade
              man inte en så långtgående plan. Där kan vi som är ansvariga politiker
              se: Ligger det här i linje med det som vi vill ha och se här i
              Sveriges riksdag?
            </seg>
            <seg n="dff052d3">
              För ärlighetens skull måste man nämna att det sker en hel del
              förbättringar, som denna regering faktiskt helt och hållet är
              upphov till. Det är någonting bra, och det går i helt rätt riktning.
            </seg>
            <seg n="6c1560d6">
              Vad gäller elcertifikaten tycker jag att det är värdefullt att
              man håller fast vid de beslut som man har fattat. Då vet marknaden
              och företagen vad det är som gäller. Vi har en kontrollstation
              nästa år när vi ska utvärdera hela elcertifikaten och se vad som
              behöver justeras, upp eller ned. År 2020 är slutdatum för just
              denna period, och efter det vet naturligtvis ingen vad som kommer
              att hända. Det får vi fundera på, och det är ett antal år till
              dess.
            </seg>
          </u>
          <note type="speaker" n="0aa854c8">
            Anf. 12 INGELA NYLUND WATZ (S) replik:
          </note>
          <u who="Q4970595" xml:id="i-d57ffe8a2f329100-2" n="43f77541">
            <seg n="baccba18">
              Herr talman! När vi har läst Riksrevisionens rapport har vi i
              alla fall kommit till slutsatsen att det trots att regeringen
              har vidtagit ett antal åtgärder finns anledning, eftersom det
              handlar om så vitala samhällsintressen, för riksdagen att tydligt
              markera mot regeringen vad vi vill att regeringen ska återkomma
              till. Vi kan ha lite olika syn på det, men vi tycker i alla fall
              att det är viktigt eftersom det rör vitala samhällsintressen.
            </seg>
            <seg n="3d31bbd8">
              Jag förstår att Eva Flyborg för Folkpartiets del inte är intresserad
              av att höja ambitionsnivån när det handlar om den förnybara elproduktionen
              i Sverige. Jag tycker dess värre att det är en tråkig och trist
              argumentation när Eva säger att det är viktigt att vi har långsiktiga
              och stabila spelregler. Ja, men här har vi ju en chans att gemensamt
              i riksdagen säga: Vi vill höja ambitionsnivån. Det är bara sex
              år till 2020, och så här tänker vi från Sveriges riksdag. Vi vill
              mer. Vi vill framåt.
            </seg>
            <seg n="80c6069e">
              Men det vill tydligen inte Folkpartiet. Det var klargörande.
            </seg>
            <seg n="6ebecd06">
              Däremot fick jag inget svar på min fråga om vad det är i EU:s
              regelverk eller i EU-rätten som gör att vi i Sverige inte kan
              införa ett system med nettodebitering. Det är högst oklart, vilket
              Lise Nordin pekade på i sitt anförande. Men regeringens företrädare
              här i kammaren måste ju ha någon annan typ av information som
              kan klargöra läget för oss.
            </seg>
            <seg n="90118d26">
              Om ni då inte kan klargöra det för oss i kammaren kommer vi att
              vidhålla att vi vill införa ett system med nettodebitering. Du
              har chansen nu: Red ut detta! Vi lyssnar idogt.
            </seg>
          </u>
          <note type="speaker" n="09f4a8ce">
            Anf. 13 EVA FLYBORG (FP) replik:
          </note>
          <u who="Q4948373" xml:id="i-1afd679270e8baac-4" n="0561a36f">
            <seg n="6cd50ba2">
              Herr talman! Det första som Ingela Nylund Watz tar upp i den
              andra repliken är debatten om regeringens information till riksdagen,
              som jag uppfattade det, och att den kan förbättras. Det framgår
              i detta betänkande att vi tycker det och att regeringen också
              tycker det.
            </seg>
            <seg n="770906fd">
              Man har gjort en resa. Man har tagit initiativ till att ha en
              helt ny typ av information till riksdagen där det sammanställs
              på olika sätt. Den kan bli bättre. Allting kan alltid bli bättre.
              Jag vet att regeringen tar intryck av vad Riksrevisionen säger
              i dessa rapporter, och jag tror att det kommer att utvecklas ännu
              mer.
            </seg>
            <seg n="346868fb">
              Just detta med avsaknaden av bra debatter när det gäller revision
              är någonting som vi har diskuterat ganska många gånger tidigare,
              inte minst i detta utskott. Det ligger i politikens natur att
              man vill göra mer och vill gå vidare. Det gäller alla partier
              och alla regeringar.
            </seg>
            <seg n="a7a9035f">
              Det är inte alltid lika roligt eller lika uppmärksammat att gå
              tillbaka och titta: Hur blev det, vad kan man lära av det och
              så vidare? Jag tror att hela riksdagen har att ta lärdom av det.
              Kent Persson var också inne på detta att vi måste lära mer av
              revision. Det håller jag helhjärtat med om som före detta ordförande
              i just Riksrevisionen.
            </seg>
            <seg n="ccc435b6">
              Det där vill jag gärna återkomma till i andra sammanhang och
              gärna i ett behagligt tonläge ta de diskussionerna.
            </seg>
            <seg n="443bd830">
              När det gäller förnybart tycker jag att det finns en viss slagsida
              i debatten. Det gäller nästan alltid vindkraft, bioenergi, solkraft
              – vi har snöat in på de sakerna. Jag har i ganska många debatter
              i ganska många år tagit upp något av det nya som är väldigt intressant,
              till exempel saltkraft, vågkraft och långsamt strömmande vatten,
              havsströmmar. Ibland får debatten en stor slagsida mot det vi
              redan vet, i stället för nya saker som kan komma in i systemet
              och som inte är så intermittenta eller opålitliga som de vi ser
              i dag.
            </seg>
          </u>
          <note type="speaker" n="ab732553">
            Anf. 14 LISE NORDIN (MP) replik:
          </note>
          <u who="Q4970036" xml:id="i-b4026b5304ec5988-1" n="c14c06a4">
            <seg n="0688feb1">
              Herr talman! Jag vill fråga: Har Eva Flyborg och Folkpartiet
              läst Energimyndighetens skrivelse, som visar att vindkraftsutbyggnaden
              har sänkt elpriserna i Sverige och – elcertifikaten inräknade
              – varit en vinstaffär för både företag och hushåll?
            </seg>
          </u>
          <note type="speaker" n="59e473ef">
            Anf. 15 EVA FLYBORG (FP) replik:
          </note>
          <u who="Q4948373" xml:id="i-1afd679270e8baac-5" n="0561a36f">
            <seg n="7f928c9b">
              Herr talman! När det gäller förnybart ska man inte glömma det
              grundläggande faktum att det förnybara subventioneras med väldigt
              stora summor. Jag tog i mitt anförande tidigare upp hur mycket:
              över 35 miljarder bara genom elcertifikaten de senaste åren. Det
              ligger i botten på det hela.
            </seg>
            <seg n="2f632df3">
              När någonting betalas delvis med stora bidrag och skattepengar
              kan man egentligen producera hur mycket som helst, för det är
              inte priskänsligt på samma sätt som allt annat på marknaden. Självklart
              är det så.
            </seg>
            <seg n="3ee3ac52">
              Miljöpartiet begår i stort sett alltid samma fel. Man blandar
              ihop installerad effekt, till exempel hur många vindkraftverk
              som kan byggas i ett land. Det är en helt annan sak hur mycket
              man får ut av vindkraftverken.
            </seg>
            <seg n="30329c64">
              Jag tar upp andra förnybara källor, som jag hoppas väldigt mycket
              på, till exempel vågkraften, saltkraften, långsamt strömmande
              vatten, havsströmmar och så vidare. Det är just de väderberoende
              och opålitliga systemen som beror på väder och vind, till exempel
              vindkraften, som inte är bra att föra in i systemet – av många
              olika anledningar, som vi har tagit upp i många olika debatter.
            </seg>
            <seg n="39e79985">
              Svaret på frågan är: Man kan föra in hur mycket som helst. Men
              då är frågan: till vilken kostnad, till vilket pris för jobben,
              för miljön och för välfärden? I det långa loppet är det alltid
              någon annan som betalar för det som Miljöpartiet så flott vill
              bjuda på.
            </seg>
          </u>
          <note type="speaker" n="227c3c9e">
            Anf. 16 LISE NORDIN (MP) replik:
          </note>
          <u who="Q4970036" xml:id="i-b4026b5304ec5988-2" n="c14c06a4">
            <seg n="3e245e41">
              Herr talman! Frågorna som Eva Flyborg inte svarar på läggs på
              hög.
            </seg>
            <seg n="fc9e5ff6">
              Den som är orolig för elförsörjningen och för att den inte är
              konstant borde engagera sig mer i att de svenska kärnkraftverken
              är gamla och snabbstoppas relativt ofta.
            </seg>
            <seg n="49a7f1e0">
              Just nu ses Oskarshamn över efter ett stort antal snabbstopp.
              Det ger stora konsekvenser för elnätet när en hel reaktor faller
              ifrån.
            </seg>
            <seg n="5cc15283">
              För den som inte vet – kanske Eva Flyborg – vill jag upplysa
              om att möjligheterna för den förnybara energin är enorma. Just
              nu finns det planer på att bygga ut havsbaserad vindkraft motsvarande
              25 terawatttimmar. Det är nästan hälften av vad kärnkraften ger.
              Möjligheterna är alltså enorma, men det är politiken som saknas.
            </seg>
            <seg n="fdcb2a13">
              I diskussionen om vad det kostar att bygga ny elproduktion vill
              jag att vi gör en global utblick. Vad kostar det att bygga ny
              kärnkraft? Vi kan se på tre exempel i Europa. Det senaste är Storbritannien
              där regeringen har beslutat att betala 1 krona per kilowattimme
              i 25 år. Det är dubbelt så mycket som vi betalar i Sverige när
              vi bygger ut landbaserad vindkraft.
            </seg>
            <seg n="5bec6952">
              Med dagens elpriser är det inte lönsamt att bygga ut någon ny
              elproduktion i Sverige. Det kommer att behövas stöd. Då ställs
              vi inför valet: Vill vi ge stöd till den förnybara energin eller
              till att bygga ny kärnkraft? Väljer vi den förnybara energin får
              vi mer el för pengarna och el som är miljövänligare och säkrare
              än om vi väljer vägen att subventionera ny kärnkraft.
            </seg>
            <seg n="6db3c0ad">
              Min fråga till Eva Flyborg blir: Varför ska vi ge stöd till ny
              kärnkraft som är dyrare än att bygga förnybar energi i Sverige?
            </seg>
          </u>
          <note type="speaker" n="9f355b18">
            Anf. 17 EVA FLYBORG (FP) replik:
          </note>
          <u who="Q4948373" xml:id="i-1afd679270e8baac-6" n="0561a36f">
            <seg n="7a28b696">
              Herr talman! Jag kan återigen konstatera efter många debatter
              här i kammaren i riksdagen och på andra ställen att kärnkraften
              inte får några subventioner i Sverige. Det är noll subventioner.
              Men Miljöpartiet väljer gång efter annan att försöka få det att
              verka som om den får det. Varför försöker ni göra det hela tiden?
              Det är noll subventioner. Kärnkraften får inga bidrag.
            </seg>
            <seg n="8b10f55e">
              Däremot när det gäller det som Miljöpartiet bygger hela sin energipolitik
              på öser vi in – vi fullkomligt vräker in – miljard efter miljard
              i olika typer av stödsystem. Beträffande elcertifikaten, som jag
              nämnde tidigare, handlar det om 35 miljarder kronor bara under
              de senaste åren. Det är ett av alla de stödsystem som vindkraften
              och det förnybara får.
            </seg>
            <seg n="56684bdc">
              Detta är verkligen att jämföra äpplen med päron. Man låtsas inte
              om alla de gigantiska subventioner som Miljöpartiets politik medför,
              och man försöker få det att verka som om kärnkraften får bidrag.
              Men kärnkraften får inte en enda krona i bidrag. Jag tycker att
              vi kan hoppa över dessa meningar i nästa debatt.
            </seg>
            <seg n="ea257bbc">
              Kärnkraften har funnits ett antal år på den svenska marknaden.
              Men kärnkraftverken är nu uppgraderade och moderniserade, till
              och med så mycket att de svenska kärnkraftverken återigen producerar
              i världsklass. Det är någonting som jag tycker att vi ska glädjas
              åt och inte försöka låtsas som om det är tvärtom.
            </seg>
            <seg n="9dd1ae65">
              Allt fler länder i världen bygger kärnkraft. Det är inte bara
              Storbritannien och Finland, utan det är Indien, Kina, USA och
              så vidare. Det går faktiskt en våg, om man nu kan säga så, av
              kärnkraftsrenässans över världen, till och med efter Fukushima.
              Det som hände där var egentligen inte kärnkraftsrelaterat på något
              sätt.
            </seg>
            <seg n="884c76f5">
              Vi står bakom förnybar energi på många sätt. Men vi ska komma
              ihåg och inse att den är dyr.
            </seg>
            <seg n="3d92c92c">
              Jag ska säga en sista sak, nämligen att marknaden betalar för
              kärnkraften, inte skattebetalarna.
            </seg>
          </u>
          <note type="speaker" n="52eaacd0">
            Anf. 18 JOHAN JOHANSSON (M):
          </note>
          <u who="Q15713809" xml:id="i-fbe55db41c597f19-0" n="8fa24ecb" next="i-7b1a298f35f603b9-0">
            <seg n="a2841714">
              Herr talman! Utvärderingar av tidigare beslut är bra. Utan en
              seriös uppföljning uteblir eller försämras lärandet på systemnivå,
              och samma eller liknande misstag kan då upprepas i stället för
              att undvikas.
            </seg>
            <seg n="d5afe22b">
              Det är inte ett beslut som Riksrevisionen har granskat, utan
              det är ett flertal olika beslut. Alla beslut som rör sådana komplexa
              saker är svåra att förutse eftersom de påverkar varandra på förutsägbara
              eller icke förutsägbara sätt.
            </seg>
            <seg n="43194017">
              Granskningen som Riksrevisionen har gjort omfattar tiden från
              elmarknadens avreglering år 1996 fram till år 2012. Det är alltså
              tio år med socialdemokratiska regeringar och sex år med den sittande
              alliansregeringen som har granskats. Granskningsrapporten visar
              att investeringarna i elnätet under den socialdemokratiska regeringstiden
              mellan 1996 och 2006 var låga.
            </seg>
            <seg n="a3f35119">
              Avvecklingen av Barsebäck 1 och 2 fick stora konsekvenser för
              det sydsvenska elnätet, då överföringskapacitet saknades för att
              ersätta produktionsbortfallet som uppstod efter reaktorernas avveckling.
              Socialdemokraterna hade inte tänkt på detta när beslutet om en
              avveckling genomfördes.
            </seg>
            <seg n="13319fcd">
              Naturligtvis ska vi dra lärdomar av detta eftersom reaktorer
              förr eller senare måste ersättas, antingen med förnybar energi
              eller med ny kärnkraft. Då får inte samma misstag upprepas en
              gång till.
            </seg>
            <seg n="3148871f">
              Efter år 2006 har investeringarna ökat kraftfullt i syfte att
              skapa förutsättningar för en tryggare elförsörjning och introduktion
              av mer förnybar elproduktion. Investeringarna har skett i hela
              landet. Men stort fokus har satts på en rad investeringar för
              att förstärka stamnätsförbindelserna till södra Sverige.
            </seg>
            <seg n="0778154f">
              Södra Sveriges försörjningsförmåga är nu på liknande nivåer som
              före det ogenomtänkta beslutet att avveckla Barsebäck innan nödvändiga
              investeringar i elnätet hade gjorts. Ett bra elnät är en förutsättning
              för att Sverige år 2020 ska ha en andel förnybar el som överstiger
              minst 50 procent av den totala energianvändningen.
            </seg>
            <seg n="32c02435">
              Utbyggnaden av stamnätet är, som Riksrevisionen har noterat,
              en långsam process, även om tidsåtgången har minskat på senare
              år.
            </seg>
            <seg n="5bda92d5">
              De investeringar som sker måste vara underbyggda eftersom det
              handlar om kostsamma projekt, både ur ett ekonomiskt perspektiv
              och om man tittar på de konsekvenser som de kan få på miljön och
              för enskilda fastighetsägare samt för andra intressenter. Stamnätets
              utbyggnad måste vara välplanerad, och den måste ske utifrån ett
              fullgott beslutsunderlag.
            </seg>
            <seg n="09347beb">
              Sedan år 2007 har investeringsnivån gradvis ökat i det svenska
              stamnätet. De kommande åren planeras för investeringsnivåer om
              ca 5 miljarder kronor per år, det vill säga en tiofaldig ökning
              jämfört med hur det var under den socialdemokratiska eran.
            </seg>
            <seg n="13a169c8">
              Herr talman! Den nordiska elmarknadsintegrationen fördjupas.
              Den nordiska kraftmarknaden ska inom några år kompletteras med
              en gemensam slutkundsmarknad. Samtidigt är ambitionerna höga när
              det gäller att sammanlänka den nordiska elmarknaden med såväl
              Baltikum som övriga Kontinentaleuropa.
            </seg>
            <seg n="785d098d">
              EU driver på för att skapa en väl fungerande inre elmarknad till
              gagn för såväl elkonsumenter som möjligheterna till förnybar produktion.
              Åtgärder för ökad transparens, marknadsdelning, nätutbyggnad med
              mera måste ligga till grund för detta.
            </seg>
            <seg n="9fdaedf3">
              Sverige har en jätteviktig roll att spela för en ökad europeisk
              integration. Den är viktig ur många perspektiv.
            </seg>
            <seg n="24868db7">
              Energiprotektionistiska förhållningssätt gynnar inte Sverige
              eller övriga EU-länder. Smart användande av energi ger välstånd.
              Att då låsa in vår energi kanske ger kortsiktiga fördelar för
              Sverige men är ingen bra lösning på längre sikt, då Sverige är
              ett handelsberoende land som är starkt beroende av hur den ekonomiska
              utvecklingen är i andra länder.
            </seg>
            <seg n="b51a5225">
              Det kanske till och med är så att de mycket kortsiktiga fördelarna
              med att låsa in energin inte ens finns. Anledningen är att många
              av våra svenska exportprodukter, exempelvis lastbilar och basstationer
              för att ge två exempel, består av komponenter som importeras till
              Sverige. Både Sverige och våra europeiska grannar har mycket att
              vinna på att protektionismen bekämpas.
            </seg>
            <seg n="a9cdda5f">
              Herr talman! Energin har även säkerhetspolitiska aspekter, vilket
              borde ha blivit klart för de flesta efter de senaste dagarnas
              utveckling i Ukraina, där Ryssland nu har gått in på Krimhalvön.
            </seg>
            <seg n="fc5b174d">
              Ett land som Tyskland, som är Europas industriella motor, är
              särskilt utsatt då de är starkt beroende av rysk energi, samtidigt
              som de har beslutat att avveckla en fungerande och koldioxidneutral
              energikälla som kärnkraften. Tyskland riskerar nu ett energiunderskott
              som på något sätt måste kompenseras, antingen genom import eller
              genom att ny produktionskapacitet tillförs.
            </seg>
            <seg n="79c82d51">
              Även våra baltiska grannar är i en utsatt situation om Ryssland
              och Putin använder energivapnet. De baltiska staterna är starkt
              beroende av rysk el och gas. Byggandet av Nordbalt – en sjökabel
              som sammanlänkar elnäten i Sverige och Litauen – som regeringen
              i fjol gav klartecken till är mycket viktigt ur ett energiförsörjningsperspektiv
              oavsett hur Ryssland agerar framöver.
            </seg>
            <seg n="81fceb37">
              När jag tittar på betänkandet – och nu är jag mer inne på motionsdelarna
              – kan jag när det gäller staten på elmarknaden, elnätsutbyggnad
              och tillståndsprocesser, elområden samt anslutningskostnader för
              förnybar elproduktion konstatera att Socialdemokraterna, Vänstern
              och Miljöpartiet inte har någon gemensam syn. De reserverar sig
              i alla fall för olika alternativ. Jag tycker att det är allvarligt,
              då de gör anspråk på att styra landet under kommande mandatperiod.
              Det vore hederligare att ge väljarna besked före valet snarare
              än efter om hur ni har tänkt hantera viktiga energifrågor.
            </seg>
          </u>
          <note n="4879a2c6">
            Avslutningsvis, herr talman, yrkar jag bifall till utskottets
            förslag och avslag på motionerna.
          </note>
          <u who="Q15713809" xml:id="i-7b1a298f35f603b9-0" n="8fa24ecb" prev="i-fbe55db41c597f19-0">
            <seg n="0241d0ae">
              (Applåder)
            </seg>
          </u>
          <note type="speaker" n="921c8e21">
            Anf. 19 INGELA NYLUND WATZ (S) replik:
          </note>
          <u who="Q4970595" xml:id="i-d57ffe8a2f329100-3" n="43f77541">
            <seg n="18e90aba">
              Herr talman! Med anledning av avslutningen på ditt anförande,
              Johan Johansson, vill jag börja med att säga att det möjligtvis
              kan finnas en rekommendation om att ta det lite lugnt – som läget
              ser ut just nu är det nämligen högst oklart vilket regeringsunderlag
              Moderaterna har efter nästa val.
            </seg>
            <seg n="29b12d22">
              Med det sagt: Eva Flyborg och jag hade ett replikskifte tidigare,
              och två gånger ställde jag frågan till henne vad i EU-rätten eller
              i EU:s regelverk som gör att vi i Sverige inte kan införa ett
              system med nettodebitering. Du har nu två inlägg på dig att ge
              alliansregeringens svar på detta, Johan Johansson, och jag hoppas
              att du kan göra det. Det är min första fråga.
            </seg>
            <seg n="96401d64">
              Min andra fråga är: Tycker Johan Johansson, Moderaterna och Alliansen
              att Sverige ensidigt ska bygga ut överföringsförbindelser och
              riskera att få importera högre, kontinentala elpriser? Jag kan
              formulera frågan på ett mer begripligt sätt: Tror Johan Johansson
              att den integrerade europeiska elmarknaden verkligen är på plats
              2014?
            </seg>
            <seg n="dc1cc34d">
              Jag har en sista fråga. Det är viktigt med långsiktiga och tydliga
              spelregler, inte minst för basindustrin och inte minst i det län
              Johan Johansson kommer från. Sex år är en väldigt kort ledtid
              när det handlar om att ställa om produktionsprocesser och göra
              förändringar för att kunna leva upp till de mål vi som folkvalda
              sätter upp för vilken typ av elproduktion vi vill se i vårt land.
              Tycker inte Johan Johansson att det är rimligt att vi om vi har
              ambitionen att öka produktionen av förnybar el är tydliga med
              det sex år innan vi pekar ut nya målsättningar? Jag tycker det,
              men jag vet inte vad Johan Johansson tycker.
            </seg>
          </u>
          <note type="speaker" n="b864bacd">
            Anf. 20 JOHAN JOHANSSON (M) replik:
          </note>
          <u who="Q15713809" xml:id="i-ee54f90ce251b11c-0" n="8fa24ecb">
            <seg n="802307c0">
              Herr talman! Jag kan ändå konstatera att vi har fyra borgerliga
              partier som är eniga i energifrågan. Vi har en energiöverenskommelse
              som bas, men jag ser att ni spretar lite grann. Det var min första
              kommentar.
            </seg>
            <seg n="614a768c">
              När det gäller nettodebiteringen kan jag inte avgöra vilka juridiska
              spörsmål det är. Däremot ser jag fram emot att propositionen kommer
              till riksdagen i vår, och vi får ta den debatten då. Jag kan inte
              ge något exakt svar när det gäller juridiken – tyvärr.
            </seg>
            <seg n="424c42d3">
              Jag tror att en europeisk integrerad elmarknad är oerhört viktig
              för oss, och jag tror att det blir än viktigare om vi nu går in
              i ett läge där energi används som ett vapen. Vi är beroende av
              att Europas ekonomi fungerar bra, och energin är ett av de verktyg
              som behövs för att energimarknaden ska fungera bra. Det kan leda
              till att vi får högre elkostnader – det kan inte uteslutas – men
              jag tror ändå att det är viktigt att vi har en fungerande elmarknad
              för att vi tillsammans ska kunna få tillväxt och en bra ekonomi
              i Europa.
            </seg>
          </u>
          <note type="speaker" n="e622e37f">
            Anf. 21 INGELA NYLUND WATZ (S) replik:
          </note>
          <u who="Q4970595" xml:id="i-d57ffe8a2f329100-4" n="43f77541">
            <seg n="70a26f27">
              Herr talman! Jag tycker att det är hedervärt av Johan Johansson
              att säga att han inte förstår varför man i propositionen hänvisar
              till att det strider mot EU-rätt, eftersom regeringen kommer att
              tala om det senare. Jag tycker dock att det är lite bekymmersamt
              att som företrädare för alliansregeringen stå i kammaren och bli
              ganska avklädd i så vitala frågor som till exempel att möjliggöra
              för hushåll och andelsägare i Sverige som skulle kunna bidra till
              och tjäna på ett system med nettodebitering. Men det är hedervärt
              att du erkänner att du inte vet, Johan Johansson.
            </seg>
            <seg n="ece75dd3">
              När det gäller min fråga om energimarknaden stämmer mycket av
              det du säger, men att vi ska kunna delta aktivt i integreringen
              på den europeiska energimarknaden måste väl ändå bygga på att
              vi gemensamt är överens om att Sverige inte ensidigt ska bygga
              överföringskapacitet och riskera att få betala hela notan genom
              högre, kontinentala elpriser. Därför var min fråga ganska enkel:
              Tror Johan Johansson och Moderaterna på att vi har en integrerad
              marknad för energi 2014, det vill säga i år? Eller ser Johan Johansson
              möjligtvis en del problem där det går i en helt annan riktning
              i flera av EU:s medlemsländer?
            </seg>
            <seg n="c32f1b00">
              När det gäller ambitionen kring produktionen av förnybar el förstår
              jag att Johan Johansson inte vill tala om det.
            </seg>
          </u>
          <note type="speaker" n="7a93e04d">
            Anf. 22 JOHAN JOHANSSON (M) replik:
          </note>
          <u who="Q15713809" xml:id="i-ee54f90ce251b11c-1" n="8fa24ecb">
            <seg n="7f056798">
              Herr talman! Vi har stora förhoppningar om att vi kommer att
              gå mot en europeisk elmarknad. Vi behöver det nämligen, och Europa
              behöver det. Det handlar nu inte bara om att få överföringskapacitet
              utan också om att det i alla länder ska finnas en produktion som
              svarar mot de behov de olika länderna säger att de har. Det handlar
              alltså inte bara om överföring.
            </seg>
            <seg n="989b6fd5">
              Jag hann aldrig svara på den sista frågan Ingela ställde till
              mig, herr talman. Det handlade om förnybar energi, och egentligen
              elcertifikaten. Elcertifikaten ska utvärderas 2015, och jag tycker
              nog att vi ska avvakta lite grann tills den utvärderingen är gjord.
              För mig är det dock solklart att det byggs mer produktion av förnybar
              energi i Sverige – och det måste ske. Mitt hemlän är, precis som
              Ingela Nylund Watz sade, väldigt energiberoende. En prishöjning
              med 1 öre ökar industrins kostnader i Norrbotten med 32 miljoner.
              Vi måste ha en stabil elförsörjning och en stabil elproduktion
              för att kunna bevara jobb och sysselsättning, inte bara i Norrbotten
              utan i hela Sverige.
            </seg>
          </u>
          <note type="speaker" n="1f766233">
            Anf. 23 HELENA LINDAHL (C):
          </note>
          <u who="Q4962331" xml:id="i-e843de923871eb23-0" n="e5b7ad5b">
            <seg n="2df59f94">
              Herr talman! I fjol presenterade Riksrevisionen en granskning
              av hur elöverföringen fungerar i Sverige. Man har tittat på rätt
              många år, från 1996 till och med 2012. Nu är det många som har
              varit inne på det här, så det finns risk för en del upprepningar
              – jag hoppas att ni har förståelse för det. Upprepning ska ju
              ändå vara kunskapens moder.
            </seg>
            <seg n="9c9869e1">
              Jag tycker att det är jättebra att en utomstående aktör gör sådana
              här granskningar, för då kan man se vad man behöver bli bättre
              på, vad olika regeringar har gjort och vilka områden som är nödvändiga
              att satsa ännu mer arbete och medel på. Jag kommer i det här anförandet
              inte att lyfta alla rekommendationer från Riksrevisionen, utan
              jag koncentrerar mig på några av dem.
            </seg>
            <seg n="6021b49d">
              Jag håller med Riksrevisionen om att investeringar i stamnätet,
              det som egentligen kan beskrivas som elnätens motorvägar, har
              beslutats och påbörjats för sent. I praktiken har exempelvis el
              som producerats i mina hemtrakter, alltså i norrländska älvar,
              inte nått användare i södra Sverige i tillräcklig grad. Trots
              att investeringsbehoven har varit kända ända sedan tidigt 2000-tal
              – när faktiskt mina socialdemokratiska kolleger satt i regeringsställning
              – har investeringarna ändå släpat efter.
            </seg>
            <seg n="e96e1421">
              Det var först under andra halvan av 00-talet, när alliansregeringen
              tog över makten, som investeringarna tog fart på allvar. När vi
              satte oss vid rodret 2006 var nivån på investeringarna i just
              stamnätet ganska låg i jämförelse med de behov som fanns. Av den
              anledningen föreslog regeringen att riksdagen skulle höja anslagen
              till Svenska kraftnät, vilket också gjordes.
            </seg>
            <seg n="73821e95">
              Låt oss dock titta lite på hur det såg ut investeringsmässigt
              under 00-talet. Under den första halvan, när Socialdemokraterna
              satt i regeringsställning, investerades ungefär en halv miljard
              kronor per år för att bygga ut stamnätet. När Alliansen tog över
              höjdes anslagen, och de har sedan dess stegvis ökat. Intressant
              att notera är att mer än 3 miljarder avsattes 2012, och under
              de kommande fem åren satsar vi 5 miljarder kronor årligen – det
              vill säga tio gånger mer än den tidigare socialdemokratiska regeringen.
            </seg>
            <seg n="a64e215f">
              Det är klart att vi inte har alla rätt, men jag tycker att ni
              socialdemokrater borde ha, vilket jag inte märkte i Socialdemokraternas
              anförande här, mer självinsikt i frågan och se er egen del i det
              hela.
            </seg>
            <seg n="a6588836">
              Även om investeringarna som görs i dag är stora krävs det förstås
              mer, och det på grund av, som jag sade tidigare, att nödvändiga
              investeringar under tidigare år helt enkelt inte gjorts. Det är
              en stor del av orsaken till att vi har valt att göra så stora
              satsningar på stamnätet som vi faktiskt gör, och det tänker vi
              också fortsätta med. Det är viktigt för att kunna trygga elförsörjningen
              och inte minst för att vi ska kunna ta hand om all förnybar elproduktion
              i framtiden.
            </seg>
            <seg n="ce5561f2">
              Sedan kritiserar också Riksrevisionen att tillståndsprocesserna
              har tagit lång tid och att det har varit för lite information
              till riksdagen om investeringar som Svenska kraftnät har gjort.
            </seg>
            <seg n="507aae88">
              Vi kan börja med den demokratiska insynen. Vad har regeringen
              då gjort för att förbättra den? Och hur har regeringen agerat
              för att riksdagen ska få en ökad kunskap om de investeringar som
              Svenska kraftnät har gjort, gör och tänker göra? Ja, de senaste
              åren har regeringen genomfört några reformer som har gjort att
              öppenheten mot riksdagen blivit bättre, till exempel när det gäller
              stamnätsinvesteringarna. Regeringen lämnar bland annat i samband
              med budgetpropositionerna en betydligt fylligare information om
              Svenska kraftnäts investeringsramar. Dessutom har Svenska kraftnät
              fått i uppgift att ta fram en långsiktig investeringsplan, vilket
              de också har gjort. Den har presenterats för bland annat näringsutskottets
              ledamöter. Anna-Karin Hatt säger att hennes och regeringens ambition
              är att fortsätta utveckla rapporteringen till riksdagen om de
              satsningar som ska göras på stamnätet.
            </seg>
            <seg n="6dac57b2">
              Herr talman! Riksrevisionen påpekar som sagt också att tillståndshanteringen
              behöver bli snabbare. Även här har det hänt en del på sistone.
              Förra året beslutade riksdagen att godkänna förslaget från regeringen
              om att tillståndsprövningen för starkströmsledningar skulle hanteras
              av Energimarknadsinspektionen, något som tidigare som ni vet beslutades
              av regeringen. Det kommer att minska handläggningstiden. Dessutom
              tittar Miljödepartementet på hur man kan snabba på tillståndsprocessen
              utifrån miljöbalken. Det skulle minska administrationen och även
              det skynda på tillståndsprocessen.
            </seg>
            <seg n="c69501a9">
              En väl fungerande elmarknad är viktigt för Sverige, för svenska
              företag och för alla elkonsumenter. Vi behöver ha säker tillgång
              på el till internationellt konkurrenskraftiga priser, och vi behöver
              öka elnätets förmåga att ta vara på alltmer förnybar elproduktion.
              Därför är utbyggnaden av stamnätet en prioriterad fråga för oss
              även i framtiden.
            </seg>
            <seg n="6c66f043">
              Jag tänker bara kort avsluta med att säga att det var lite diskussioner
              om Barsebäck, förnybart och vindkraft, och det är ingen hemlighet
              att Centerpartiet och jag tycker väldigt mycket om vindkraft.
              Skulle Folkpartiet kunna gifta sig med kärnkraften skulle vi kanske
              kunna gifta oss med vindkraften.
            </seg>
            <seg n="b44bafc7">
              Det kan i alla fall vara intressant att notera att den vindkraft
              som har byggts ut från 2006 fram till i dag, nästan tio terawattimmar,
              faktiskt motsvarar ett helt Barsebäck.
            </seg>
          </u>
          <note type="speaker" n="1594f522">
            Anf. 24 INGELA NYLUND WATZ (S) replik:
          </note>
          <u who="Q4970595" xml:id="i-d57ffe8a2f329100-5" n="43f77541">
            <seg n="13a2c696">
              Herr talman! Eva Flyborg ville inte svara på frågan om vad det
              är i EU-rätten som gör att vi i Sverige inte kan införa ett system
              med nettodebitering och låta konsumenter eller andelsägare som
              vill producera förnybar el bidra till det samhälleliga och samtidigt
              själva dra nytta av det ekonomiskt. Kanske kan Helena Lindahl
              svara på frågan, för jag tror att det är bra för kammaren att
              få klarhet i vad det är i EU-rätten som gör att regeringen säger
              att det här vill man inte vara med om, trots att systemet införs
              i flera andra medlemsstater. Bringa gärna klarhet i detta, Helena
              Lindahl. Jag tror att det är viktigt, och det skulle naturligtvis
              också göra det mycket lättare att ta ställning till regeringens
              hållning.
            </seg>
            <seg n="64e12ee9">
              När det gäller detta med förnybart förstår jag att Eva Flyborg
              och Folkpartiet inte är intresserade av att bygga ut den förnybara
              elproduktionen. Det framgår med all önskvärd tydlighet. Så är
              det också med ett annat litet parti i alliansregeringen. Men Centerpartiet
              har, precis som Helena Lindahl själv sade från talarstolen, väldigt
              höga ambitioner att utöka den förnybara elproduktionen i vårt
              land. Därför undrar jag: Varför blir det ingen ambitionshöjning
              från regeringens sida? Vi har under ett antal år nu krävt det
              från den samlade oppositionens sida. Varför tycker inte Helena
              Lindahl att det är rimligt att höja ambitionsnivån till 2030 och
              att staka ut ett nytt mål för 2050? Jag tror att det vore bra,
              inte minst också för industrierna och företagen i Helena Lindahls
              hemlän, att få ett tydligt besked om de långsiktiga spelreglerna.
            </seg>
          </u>
          <note type="speaker" n="de46a0e8">
            Anf. 25 HELENA LINDAHL (C) replik:
          </note>
          <u who="Q4962331" xml:id="i-e843de923871eb23-1" n="e5b7ad5b">
            <seg n="196799ef">
              Herr talman! När det gäller Norrland kan jag bara påpeka att
              vi inte har så stora problem där med att ta del av el och energi.
            </seg>
            <seg n="0be9fe9a">
              Jag tänker börja med frågan om förnybart. Som Ingela Nylund Watz
              känner till har vi sagt att vi ska ha en kontrollstation 2015.
              Oavsett om man tycker att vi ska ha mer eller mindre förnybart
              – jag tycker naturligtvis att vi ska ha mer förnybart – tror jag
              att det är viktigt att det finns sammanhållna spelregler för dem
              som gör satsningarna på förnybart och andra energimetoder. Därför
              tror jag att det är helt rimligt att vi väntar till 2015. Hur
              mycket vi än vill ändra och hur mycket jag än skulle vilja ändra
              håller det inte i längden att man etablerar ett system där marknaden
              får besked om att det blir en kontrollstation 2015. Det här tittar
              Energimyndigheten på just nu, så jag tror att vi får återkomma
              när förslaget läggs fram och analysen är gjord.
            </seg>
            <seg n="5b78d6fb">
              När det gäller EU-rätten och nettodebiteringen har det kommit
              till min kännedom att nettodebitering inte är förenligt med EU:s
              momsregler. Jag kan villigt erkänna, även om jag kanske kommer
              att få en salva tillbaka av Ingela Nylund Watz om att jag borde
              veta bättre, att jag inte har satt mig in ytterligare i frågan,
              utan jag har accepterat att det är på det sättet.
            </seg>
            <seg n="9633648e">
              Jag var glad över att det äntligen skulle komma en möjlighet
              som fokuserar på konsumenterna. Vi står här och diskuterar regler,
              men för mig är det viktigt att också elkonsumenterna kan ta del
              av det förnybara. På det sättet kommer vi också att kunna minska
              beroendet av de andra två stora kraftslagen. Konsumentfrågan har
              för mig varit den absolut viktigaste. Nu har vi nått längre än
              vad vi någonsin har gjort tidigare, och det tycker jag är glädjande.
            </seg>
          </u>
          <note type="speaker" n="5e99a599">
            Anf. 26 INGELA NYLUND WATZ (S) replik:
          </note>
          <u who="Q4970595" xml:id="i-d57ffe8a2f329100-6" n="43f77541">
            <seg n="6095d874">
              Herr talman! Eva Flyborg vill eller kan inte förklara och Johan
              Johansson kan inte förklara vad det är i EU-rätten som gör att
              vi inte kan införa ett nettodebiteringssystem, och Helena Lindahl
              tror att det har någonting med momsreglerna att göra. Det är en
              ganska avslöjande fond över allianspartiernas ställningstagande
              i frågan om att enskilda konsumenter och till exempel andelsägare
              ska kunna bidra men också få del av vinsterna med ett nettodebiteringssystem.
              Det är faktiskt lite pinsamt. Men nu låter jag det vara, för nu
              förstår vi ju alla i den här kammaren hur det förhåller sig med
              detta.
            </seg>
            <seg n="4f1e3aa5">
              Sammanhållna spelregler och en kontrollstation talar Helena Lindahl
              om när det gäller vår önskan om att höja ambitionsnivån för förnybar
              elproduktion. En kontrollstation 2015 – jag tror att både Helena
              Lindahl och jag har varit i politiken tillräckligt länge för att
              förstå vad det i praktiken innebär. Det innebär nämligen att då
              ska man utvärdera hur det här systemet har fungerat. Det kommer
              att ta något år innan man gör det. Sedan ska man fundera över
              vilka slutsatser man ska dra av utvärderingen. Det kommer att
              ta något halvår. Sedan är vi snart framme vid 2020. Jag tror att
              Helena Lindahl förstår min poäng.
            </seg>
            <seg n="6aa97d22">
              Vi ser nu att det finns ett enormt tryck på att bidra med förnybar
              elproduktion genom till exempel havsbaserad vindkraft, annan vindkraft,
              solceller eller för den delen vågkraft, som Eva Flyborg framhäver.
              Varför då inte redan nu ge marknaden tydliga spelregler och säga
              att vi i Sveriges riksdag vill höja ambitionsnivån till 2020 och
              staka ut riktningarna ända till 2030?
            </seg>
          </u>
          <note type="speaker" n="3f6029e2">
            Anf. 27 HELENA LINDAHL (C) replik:
          </note>
          <u who="Q4962331" xml:id="i-e843de923871eb23-2" n="e5b7ad5b">
            <seg n="c2bf3435">
              Herr talman! När det gäller EU-rätten är det trist att Ingela
              Nylund Watz försöker förringa frågan. Jag har ingen möjlighet
              att ställa en motfråga, men jag tror att alla här inne måste vara
              medvetna om vad det nya förslaget gäller. Människor kommer nu
              att kunna producera sin egen förnybara el, kunna göra avdrag i
              deklarationen och kunna få betalt av elbolagen. Det är fantastiskt.
              Är det någon här inne som har något att säga emot det skulle jag
              vilja höra det.
            </seg>
            <seg n="d04df426">
              Det är anmärkningsvärt att Socialdemokraternas företrädare Ingela
              Nylund Watz fokuserar på EU-regler när det handlar om konsumenternas
              bästa och den förnybara energins framtida tillväxt hos enskilda
              individer. Jag blir chockad och tycker att det är fruktansvärt.
            </seg>
            <seg n="aba92075">
              Ingela Nylund Watz har ingen möjlighet att svara på detta, men
              det finns bland annat en väldigt protektionistisk motion där Socialdemokraterna
              och Vänsterpartiet inte vill att vi ska integrera oss med den
              europeiska marknaden för snabbt eftersom det skulle påverka basindustrin
              och priserna för elen i Sverige negativt. Samtidigt säger ni att
              ni vill ha högre mål för den förnybara energin i Sverige och Europa.
              Hur går det ihop?
            </seg>
            <seg n="796639f0">
              Sverige står för 0,2 procent av de totala klimatutsläppen i världen,
              men klimatet känner inga landgränser. Därför är det märkligt att
              en sådan motion kommer upp och prioriteras av både Socialdemokraterna
              och Vänsterpartiet; jag trodde att ni stod för förnybar energi
              i hela Europa och dessutom globalt.
            </seg>
          </u>
          <note type="speaker" n="8dbc867e">
            Anf. 28 MATS ODELL (KD):
          </note>
          <u who="Q571725" xml:id="i-7bdbff55fec4311b-0" n="25b9412f">
            <seg n="a42cc8d1">
              Herr talman! Det förtjänar att påpekas att det vi diskuterar
              i dag är Riksrevisionens rapport om staten på elmarknaden. Det
              förtjänar också att påpekas ännu en gång att denna rapport omfattar
              tiden från avregleringen 1996 fram till 2012. Har jag räknat rätt
              innebär det att rapporten handlar om tio år med rödgrönt styre
              och sex år med Alliansen.
            </seg>
            <seg n="c17b26df">
              Den passivitet och de problem som orsakades genom stängningen
              av Barsebäcksverken ligger på de rödgröna. Det framgår klart av
              rapporten att det var först efter 2006 som det blev aktivitet
              och investeringstakten tog fart.
            </seg>
            <seg n="713c97f8">
              Det blir lite av en paradox att höra Ingela Nylund Watz tala
              om att regeringen har ansvar. Det stämmer att regeringen i juridisk
              mening är en helhet, men huvuddelen av ansvaret för detta vilar
              på Ingela Nylund Watz partis axlar. Det framgick inte riktigt
              av hennes anförande, men jag kan upplysa kammaren om att det är
              så det ligger till.
            </seg>
            <seg n="a315d20b">
              Regeringen har varit positiv till de investerings- och finansieringsplaner
              som Svenska kraftnät har presenterat. Det innebär en kraftfull
              ambitionsökning vad gäller investeringar i stamnätet jämfört med
              tidigare mandatperioder.
            </seg>
            <seg n="4a310822">
              Det är flera som har talat om detta, men det som främst skapade
              problem med elförsörjningen i södra Sverige och ledde fram till
              indelningen i elområden var den förtida stängningen av de två
              Barsebäcksverken.
            </seg>
            <seg n="956c0151">
              Som Kent Persson mycket riktigt påpekade har överföringskapaciteten
              byggts ut sedan dess så att den motsvarar den kapacitet som fanns
              när dessa verk gick för fullt. Det skedde dock långt senare. Det
              var inte den socialdemokratiska regeringen och dess stödpartier
              som satte i gång med det. De sov bildligt talat i denna fråga.
              De var så nöjda med att de hade fått stänga ned verken att de
              inte gjorde något åt överföringskapaciteten. Det är först under
              senare tid, från 2007 och framåt, som investeringarna har tagit
              fart.
            </seg>
            <seg n="e3df3ee2">
              Det framgår att investeringsnivån har ökat gradvis sedan 2007.
              När vi blickar framåt ser vi att de investeringsnivåer som planeras
              för de kommande åren ligger på 5 miljarder per år. Det är noga
              räknat, herr talman, en tiodubbling av de investeringsnivåer som
              gällde under den tid som de rödgröna hade ansvaret för denna politik.
            </seg>
            <seg n="4b4c2508">
              Dessutom har regeringen prioriterat koncessionshandläggningen
              av nya stamnätsförbindelser. Det är ett jätteprojekt att bygga
              nya stora kraftledningar i Sverige. Takten har snabbats upp så
              att projekten för Sydvästlänken tog fyra respektive fem månader
              att få igenom, vilket var en kraftig nedkortning av tiden.
            </seg>
            <seg n="9efacb3a">
              Riksrevisionen konstaterar också att träffsäkerheten i investeringsplanerna
              har ökat under den nuvarande regeringen och att Svenska kraftnät
              har en aktivare arbetsmetod än tidigare. Det mesta har alltså
              blivit bättre.
            </seg>
            <seg n="14250e9a">
              Det som nu pågår på elmarknaden är en utveckling och fördjupning
              av den nordiska elmarknadsintegrationen. Helena Lindahl var inne
              på att det finns motioner i betänkandet som går emot detta. Tanken
              är att det inom några år ska resultera i en gemensam slutkundsmarknad.
              Dessutom är ambitionerna mycket höga när det gäller att länka
              samman den nordiska elmarknaden med både Baltikum och Kontinentaleuropa.
            </seg>
            <seg n="d2a421d3">
              Om detta ska bli bra för elkunderna i slutändan gäller det att
              jobba för ökad transparens, marknadsdelning och nätutbyggnad.
              Här har Sverige en viktig roll att spela, och därför står utskottet
              bakom både regeringens och EU:s positiva hållning till ökad europeisk
              elmarknadsintegration.
            </seg>
            <seg n="21a43e83">
              Någon av talarna, jag tror att det var Kent Persson, tog upp
              effekterna av avregleringen. Herr talmannen och ledamöterna minns
              säkert att det var i juni 2011 som en rödgrön majoritet med stöd
              av Sverigedemokraterna drev igenom ett tillkännagivande om att
              det skulle utredas hur elmarknaden egentligen fungerade. Regeringen
              tillsatte då två professorer som gjorde en utredning. Även andra
              utredde detta, bland annat Elforsk och Kungliga Vetenskapsakademien.
            </seg>
            <seg n="6cde41e3">
              Det visade sig i rapporten Elmarknaden och elprisets utveckling
              före och efter avregleringen: ekonometriska analyser att det främst
              är fundamentala faktorer såsom vattentillgång i magasinen och
              tillgänglighet i kärnkraftverken som påverkar elpriset. Man konstaterade
              också att avregleringen i sig inte har haft någon prishöjande
              eller prissänkande effekt.
            </seg>
            <seg n="1540134f">
              Att elpriset ökat efter avregleringen beror enligt utredningen
              till stor del på att bnp har ökat samtidigt som produktionskapaciteten
              har minskat. Vad var det för produktionskapacitet som minskade?
              Jo, det var i första hand Barsebäck 1 och 2, och när utbudet minskar
              ökar såklart priserna. Det är alltså helt fel att skylla detta
              på avregleringen, vilket har varit en ganska omfattande uppfattning
              i debatten.
            </seg>
            <seg n="42357d56">
              Låt oss titta lite på de motionsyrkanden som finns i betänkandet.
              De handlar till exempel om förändringar av elcertifikatssystemets
              mål och om hur elcertifikat tilldelas olika produktionsslag.
            </seg>
            <seg n="40b8dccc">
              Dessa avstyrks av utskottet beroende på att det pågår flera utredningar
              som rimligtvis borde få bli klara och analyseras innan det finns
              skäl för riksdagen att agera i dessa frågor. Det är god svensk
              tradition som vi ska hålla fast vid.
            </seg>
            <seg n="db70f9ff">
              Energimyndigheten har nyligen lagt fram ett förslag om att se
              över delar av elcertifikatssystemet inför den kontrollstation
              som ska genomföras nästa år. Som flera har sagt borde detta analyseras
              grundligt innan riksdagen fattar något sådant beslut som motionärerna
              föreslår.
            </seg>
            <seg n="8aa06d59">
              Utskottets majoritet instämmer med regeringen i att det nuvarande
              elcertifikatssystemet fungerar väl och att ökningen av elproduktionen
              inom ramen för systemet ligger väl i linje med de mål som riksdagen
              satt upp.
            </seg>
            <seg n="4a6d466b">
              Herr talman! Det finns ett antal socialdemokratiska motioner
              om elområdesindelningen. Det är nog för svagt att säga att de
              andas en viss kritik mot införandet.
            </seg>
            <seg n="fd1370b6">
              Angående dessa motioner, som är nästan identiska med de motioner
              som väcktes förra året, kan utskottets majoritet säga samma sak
              som vi sade då, nämligen att det i stor utsträckning är en konsekvens
              av tidigare regeringars förtida avveckling av Barsebäcksverken.
              Det kan knappast ha kommit som en överraskning att det skulle
              minska elutbudet i södra Sverige.
            </seg>
            <seg n="720763bd">
              Det tycker jag för övrigt är något som de som vurmar för att
              stänga ned all kärnkraft i Sverige bör tänka på. Det man har att
              se fram emot är de problem som uppstod då vi testade att stänga
              Barsebäcksverket och som kommer att uppstå på alla ställen där
              detta blir aktuellt.
            </seg>
            <seg n="c9a98d10">
              Det gäller att bygga mycket kablar och hitta ställen där man
              kan få annan kapacitet. Det tror jag inte är gjort i en handvändning.
            </seg>
            <seg n="3e7bf4e0">
              Det andra man kan säga om det här är att tillkomsten av elområdena
              beror på samma regeringars försummelser när det gäller att bygga
              ut stamnätet.
            </seg>
            <seg n="000e5b8d">
              Vi är glada över att den nuvarande regeringen har inlett ett
              intensivt arbete med att förstärka elöverföringsförbindelserna
              mellan norra och södra Sverige.
            </seg>
          </u>
          <note type="speaker" n="97a106f8">
            Anf. 29 KENT PERSSON (V) replik:
          </note>
          <u who="Q6043221" xml:id="i-20b45bbca1244bbe-2" n="23ab6665">
            <seg n="a5853814">
              Herr talman! Jag tackar Mats Odell.
            </seg>
            <seg n="23e849c3">
              Jag måste säga att du, Mats, brukar vara ganska noga och korrekt
              i dina anföranden, men du hade en liten historieförfalskning när
              det gäller stängningen av Barsebäck. Det var inte de rödgröna
              som stängde det, utan det var en uppgörelse mellan Socialdemokraterna,
              Centerpartiet och Vänsterpartiet som låg till grund för riksdagsbeslutet,
              ingenting annat.
            </seg>
            <seg n="ab612c8b">
              Det följde dessutom med ett beslut om att se till att produktionskapaciteten
              skulle ersättas. Detta inbegrep också kablar, och så är det i
              dag. Rätt ska vara rätt.
            </seg>
            <seg n="f2e3ba29">
              När det gäller integrationen med övriga Europa och byggandet
              av kablar blev det väldigt märkligt när jag hörde dels Helena
              Lindahl, som inte är här nu, dels Mats Odell tala om att detta
              skulle vara någon form av protektionism.
            </seg>
            <seg n="45449e66">
              Det vi i Vänsterpartiet säger – jag har sagt det här i talarstolen
              – är att man ska göra rätt saker vid rätt tidpunkt och i rätt
              ordning, innan en integrering med övriga Europa sker. Marknaden
              där fungerar inte i dag. Den är inte avreglerad. Det är så det
              ser ut.
            </seg>
            <seg n="2d1250f2">
              Bygg bort flaskhalsarna i Sverige, se till att den förnybara
              energin som byggs ut ansluts, lös tröskeleffekterna, bygg ut kablarna
              mot Norge och se till att satsningarna mot Baltikum, som är en
              del av den nordiska marknaden, fullföljs! När detta fungerar fullt
              ut kan vi gå ut på kontinenten, när de har gjort sin hemläxa.
              Det är vårt budskap. Jag ser inte någon som helst protektionism
              i det.
            </seg>
            <seg n="720141fb">
              Att avregleringen ska utredas är helt rätt. Jag har läst analyserna
              av effekterna och är inte ett dugg förvånad över slutsatsen: minskad
              efterfrågan och höjt pris, om det inte sker några andra förändringar.
              Men det är ju effekterna och inte priset i sig man borde utreda.
            </seg>
          </u>
          <note type="speaker" n="6dcc8bf9">
            Anf. 30 MATS ODELL (KD) replik:
          </note>
          <u who="Q571725" xml:id="i-7bdbff55fec4311b-1" n="25b9412f">
            <seg n="f85ec216">
              Herr talman! Det var bra att det fanns med i beslutet att man
              skulle bygga kablar. Det hade varit ännu bättre om man hade gjort
              det. Det är detta som kritiseras, inte att beslutet fanns.
            </seg>
            <seg n="e4947787">
              Kent Persson hade en replikomgång om detta med Eva Flyborg tidigare.
              Jag tycker att det förtjänar att påpekas att det här visserligen
              beslutades men att det aldrig kom till stånd. Det är där problemet
              sitter fortfarande.
            </seg>
            <seg n="8e819e11">
              Jag är glad över Kent Perssons uttalande om att detta inte är
              protektionism. Jag konstaterar dock att till skillnad från Vänsterpartiet
              har Miljöpartiet ändrat en del av sin hållning i de här frågorna,
              om jag har uppfattat saken rätt. Jag ser att Lise Nordin skakar
              på huvudet. Då har jag missförstått det.
            </seg>
            <seg n="732a4e6e">
              Jag har ändå fått intrycket att Miljöpartiet har blivit mer positivt
              inriktat än tidigare till exempel när det gäller elexport och
              att de har argumenterat för att förbindelserna behövs. Men jag
              kan ha fel, och det får jag snart höra när Lise Nordin kommer
              upp i talarstolen.
            </seg>
          </u>
          <note type="speaker" n="2bf690ed">
            Anf. 31 KENT PERSSON (V) replik:
          </note>
          <u who="Q6043221" xml:id="i-20b45bbca1244bbe-3" n="23ab6665">
            <seg n="26fced92">
              Herr talman! Riksrevisionens rapport omfattar 1996 till 2012
              eller 2013. Inte vid något tillfälle har jag sett att de olika
              oppositioner som har funnits under tidsperioden har lagt fram
              något förslag till annat investeringsbeslut än dåvarande regeringars.
            </seg>
            <seg n="4bfe0566">
              Jag har inte sett det från Kristdemokraterna under den socialdemokratiska
              regeringen. Vänsterpartiet har definitivt inte lagt fram något
              annat beslut; det vet jag. Jag har inte sett det från något av
              de borgerliga partierna heller.
            </seg>
            <seg n="d8dec3c6">
              Det är likadant under den här perioden. Vi i oppositionen har
              anslutit oss till regeringens förslag till budget och investeringar
              i det svenska stamnätet. Så är det. Det borde vi väl ändå erkänna?
            </seg>
            <seg n="05f8e027">
              Vi har inte brytt oss om de här frågorna. Vi har inte följt upp
              investeringsbesluten och analyserat och tittat på framtiden. Det
              är så det har sett ut. Om vi inte ens kan erkänna det kommer vi
              att få fortsätta att träta om de här frågorna i stället för att
              lösa den uppkomna situationen.
            </seg>
          </u>
          <note type="speaker" n="bfe819ae">
            Anf. 32 MATS ODELL (KD) replik:
          </note>
          <u who="Q571725" xml:id="i-7bdbff55fec4311b-2" n="25b9412f">
            <seg n="29db1521">
              Herr talman! Resonemanget bygger på att regeringens aktivitet
              nu skulle bero på att oppositionen har skrivit många motioner
              om detta.
            </seg>
            <seg n="5b55cb98">
              Jag lever i en värld där det är regeringarna som ska ha ett eget
              driv och en egen agenda och inte sitta och vänta på att oppositionen
              ska komma med initiativ för att de ska agera.
            </seg>
            <seg n="bcfcd932">
              Jag har förståelse för Kent Perssons argumentation, men det är
              inte en hållbar linje för en regering att säga: Oppositionen låg
              inte på oss om detta, så vi gjorde ingenting. Det håller inte
              inför väljarna.
            </seg>
          </u>
          <note type="speaker" n="a3522ccc">
            Anf. 33 LISE NORDIN (MP) replik:
          </note>
          <u who="Q4970036" xml:id="i-b4026b5304ec5988-3" n="c14c06a4">
            <seg n="09675ba7">
              Herr talman! Miljöpartiet har alltid varit positivt till att
              Sverige integrerar sitt energisystem med andra länder eftersom
              det är en viktig förutsättning för ett hållbart energisystem.
            </seg>
            <seg n="1c26799e">
              Jag skulle vilja lyfta fram frågan om elproduktion i södra Sverige.
              Jag tycker att det har varit ganska oseriöst och ett högt tonläge
              i den här debatten när det hänvisas till att Barsebäck skulle
              vara förklaringen till att det finns olika elpriser inom Sverige.
            </seg>
            <seg n="6c1a8796">
              Det läge vi befinner oss i är att det finns stora planer på att
              bygga ut elproduktionen i södra Sverige, vilket skulle sänka elpriserna.
              Miljöpartiet vill se att detta sker, men regeringen har hittills
              bromsat.
            </seg>
            <seg n="a4543e89">
              Ett konkret exempel jag vill lyfta fram är Blekinge Offshore,
              som är ett projekt för havsbaserad vindkraft utanför Blekinge.
              Det är färdigt att börja byggas i dag och finansieringen är klar.
              Det skulle kunna ge åtta terawattimmar el, vilket är mer än vad
              hela Barsebäck gav före stängningen.
            </seg>
            <seg n="a630c755">
              Frågan ligger nu på regeringens bord därför att Försvarsmakten
              har sagt att detta stora projekt med havsbaserad vindkraft skulle
              konkurrera med deras intressen. Försvaret har som vi vet en särställning
              i lagstiftningen. De kan säga nej till vindkraft utan att behöva
              motivera.
            </seg>
            <seg n="7cfad5f2">
              Möjligheten att ge tillstånd att bygga denna stora havsbaserade
              vindkraftspark ligger nu på regeringens bord. Parken skulle ge
              ett stort eltillskott i södra Sverige och jämna ut elprisskillnaderna.
            </seg>
            <seg n="5b6faec8">
              Jag skulle vilja fråga Mats Odell om nettodebiteringen. Som utskottsordförande
              vet han kanske vad som ligger bakom den text som utskottsmajoriteten
              har skrivit och där man säger nej till förslaget om nettodebitering
              med hänvisning till EU:s regelverk.
            </seg>
            <seg n="95a88d39">
              Som jag förtydligade i mitt anförande har ingen i dag kunnat
              ge klarhet i vad det är i EU:s regelverk som skulle hindra att
              Sverige inför nettodebitering och ger hushållen möjlighet att
              producera och äga sin egen el.
            </seg>
          </u>
          <note type="speaker" n="02677173">
            Anf. 34 MATS ODELL (KD) replik:
          </note>
          <u who="Q571725" xml:id="i-7bdbff55fec4311b-3" n="25b9412f">
            <seg n="fdac9ef3">
              Herr talman! Jag blir glad när Lise Nordin säger att Miljöpartiet
              alltid har varit positivt till elöverföringskapacitet.
            </seg>
            <seg n="a8b95f70">
              Det jag tror är nytt är att Miljöpartiet har börjat tala om elexport.
              Jag har ofta talat om detta och sagt: Vad är det för fel med att
              exportera el när vi inte invänder mot att exportera diesellastbilar?
              Det går jättebra, men mot koldioxidfri el har det varit någon
              sorts embargo. Det har jag i alla fall hört i debatten från olika
              debattörer som jag tror är starkt knutna till Lise Nordins parti.
              Men jag är glad över den förändring som sker här.
            </seg>
            <seg n="a96195c3">
              När det gäller projektet Blekinge Offshore känner jag inte till
              det. Jag har inte deltagit i beredningsarbetet och kan inte kommentera
              det. Vi har en lagstiftning som jag utgår från att regeringen
              följer. Om man vill ändra på den får man lägga fram lagförslag
              och säga att försvaret inte ska kunna invända eller ändra på förutsättningarna.
              Jag kan inte gå in och ha någon uppfattning i det här fallet om
              vad det är som gör att beslutet har blivit som det är.
            </seg>
            <seg n="16f9a5e7">
              När det gäller nettodebitering ska jag villigt erkänna att jag
              inte har fördjupat mig i frågan eller sett något underlag. Det
              enda jag har hört är att det framför allt är EU:s momsdirektiv
              som gör att man inte kan leverera en nyttighet i stället för att
              betala för en produkt och betala moms. Det är vad jag har hört.
            </seg>
          </u>
          <note type="speaker" n="bb2b9c07">
            Anf. 35 LISE NORDIN (MP) replik:
          </note>
          <u who="Q4970036" xml:id="i-b4026b5304ec5988-4" n="c14c06a4">
            <seg n="b7b147ee">
              Herr talman! Jag vill förtydliga för alla som lyssnar på debatten
              att förslaget om nettodebitering, som ger hushållen en möjlighet
              att äga sin egen elproduktion och sälja den på nätet, har stoppats
              av den här regeringen. Mats Odell säger att han har hört att utredningen
              säger att det strider mot EU:s regelverk. När man frågar utredaren
              får man svaret att det har skett ett telefonsamtal från någon
              i Sverige till någon i EU som säger att det inte går. Men ingen
              kan i dag förklara varför nettodebitering inte skulle vara möjligt
              att införa. Det är inte en seriös hantering av en så här viktig
              fråga.
            </seg>
            <seg n="37c13753">
              Faktum är att ett flertal EU-länder som inte hade nettodebitering
              – Danmark, Belgien, Nederländerna, Cypern, Grekland och så vidare
              – redan har infört nettodebitering. För dem har det uppenbarligen
              varit möjligt, i enlighet med EU:s regelverk. Frågan är varför
              det inte skulle vara möjligt i Sverige. Ganska ofta får jag känslan
              att när den svenska regeringen inte vill genomföra något säger
              man att det inte är möjligt på grund av EU, medan andra länder
              genomför det.
            </seg>
            <seg n="7eb7b184">
              Jag tycker att den här frågan är viktig, för det handlar om hushållens
              möjlighet att vara delaktiga i energiomställningen. I Sverige
              är det i dag 30 000 hushåll som äger sin egen el. Det är att jämföra
              med den folkrörelse som finns i Tyskland, där över två och en
              halv miljon människor äger sin el. Styrkan i det är förstås att
              energiomställningen till ett hållbart energisystem går snabbare
              ju fler som deltar. Genom att möjliggöra för fler att äga sin
              egen el kan en människa få möjlighet att ha mer makt över sin
              elräkning och bli oberoende av de stora elbolagen.
            </seg>
            <seg n="75931de7">
              Detta är en mycket viktig fråga, och jag tycker att dagens debatt
              har klargjort att den här regeringen inte kan svara på varför
              man säger nej till det förslag om nettodebitering som Miljöpartiet,
              Socialdemokraterna och Vänsterpartiet har lagt fram här i riksdagen
              och som vi klockan fyra i dag kommer att ha chans att rösta om.
            </seg>
            <seg n="661c56d4">
              Jag kan bara beklaga att vi inte får någon klarhet i varför regeringen
              säger nej till vårt förslag.
            </seg>
          </u>
          <note type="speaker" n="fb79c7ff">
            Anf. 36 MATS ODELL (KD) replik:
          </note>
          <u who="Q571725" xml:id="i-11f4a1505d3a8372-0" n="25b9412f" next="i-e2c5d5a4a9f3a06c-0">
            <seg n="5bc30e9c">
              Herr talman! Att detta är en folkrörelse i Tyskland kan man verkligen
              förstå, med tanke på att en normal tysk konsument betalar ca 2:60
              kronor per kilowattimme på grund av de enorma subventioner som
              man har till dessa installationer. Du köper dig fri från dessa
              elpriser genom att installera en subventionerad anläggning.
            </seg>
            <seg n="ad1b6f81">
              Vi har i Sverige många saker som är högt beskattade, till exempel
              alkohol. Jag tror inte att Lise Nordin tycker att folk ska få
              bränna hemma bara för att det skulle vara mycket billigare än
              att betala alkoholskatt och moms. Det skulle annars kunna bli
              en folkrörelse i Sverige.
            </seg>
            <seg n="abbd2635">
              Jag vill bara presentera principen att det finns beskattningsdelar
              som EU har satt upp regler för. Det gäller att ha på fötterna
              innan man säger att något är fel. Jag respekterar att Lise Nordin
              liksom Ingela Nylund Watz vill ha besked om detta. Med den energi
              som ni har visat i dessa frågor tror jag att det kommer att lyckas.
            </seg>
            <seg n="3c4a4375">
              Tror man att det skulle gå att hitta en lösning på detta, med
              det skattebortfall som detta skulle innebära om det blev en folkrörelse,
              får man försöka finansiera det krona för krona på annat sätt.
            </seg>
          </u>
          <note n="19434685">
            Överläggningen var härmed avslutad.
          </note>
          <note n="067d473f">
            Ajournering
          </note>
          <note n="1a7de52d">
            Kammaren beslutade kl. 13.53 på förslag av talmannen att ajournera
            förhandlingarna till kl. 14.00 då frågestunden skulle börja.
          </note>
          <u who="Q571725" xml:id="i-e2c5d5a4a9f3a06c-0" n="25b9412f" prev="i-11f4a1505d3a8372-0">
            <seg n="ab6cff13">
              Återupptagna förhandlingar
            </seg>
            <seg n="5702f5ce">
              Jag vill hälsa statsråden välkomna.
            </seg>
            <seg n="7fb30a28">
              En fråga ska vara av övergripande och allmänpolitiskt slag eller
              avse ett ämne som faller inom statsrådets ansvarsområde och rör
              dennes tjänsteutövning. Statsrådet Peter Norman besvarar såväl
              allmänpolitiska frågor som frågor inom sitt eget ansvarsområde.
              Frågor och svar ska vara korta och inte överstiga en minut.
            </seg>
            <seg n="6fa26cc8">
              Jobben i svensk matproduktion
            </seg>
          </u>
          <note n="b8225705">
            Förhandlingarna återupptogs kl. 14.00.
          </note>
          <note n="00633f29">
            7 § Frågestund
          </note>
          <note n="0f68fe57">
            Anf. 37 FÖRSTE VICE TALMANNEN:
          </note>
          <note n="b7166c3d">
            Frågor besvaras av statsrådet Peter Norman, landsbygdsminister
            Eskil Erlandsson, statsrådet Ulf Kristersson, statsrådet Erik
            Ullenhag och arbetsmarknadsminister Elisabeth Svantesson.
          </note>
          <note type="speaker" n="c0f47794">
            Anf. 38 MATILDA ERNKRANS (S):
          </note>
          <u who="Q3373058" xml:id="i-77a3797dc2d79d54-0" n="41d2bfd8">
            <seg n="56bf2eb1">
              Fru talman! Anders Borg, Sveriges finansminister, har dömt ut
              jobben inom svenskt jordbruk och svensk livsmedelsindustri. Han
              menar att det inte finns någon framtid för de jobben. Jobb kommer
              att försvinna. Det har finansministern deklarerat, i bland annat
              tidningen Land.
            </seg>
            <seg n="452ffbb3">
              Jag vänder mig nu till Sveriges arbetsmarknadsminister.
            </seg>
            <seg n="9eee7dd3">
              Inser arbetsmarknadsministern, inser regeringen, hur många jobb
              inom svensk matproduktion ett sådant uttalande dömer ut och hur
              många jobb som nu inte anses livskraftiga? Vad ska arbetsmarknadsministern
              göra för att få fram nya jobb, inte minst på den svenska landsbygden?
              Vad har arbetsmarknadsministern för plan för de många människor
              som i dag har sitt jobb inom svensk matproduktion? Vad ska man
              göra i en framtid då de jobben inte finns enligt finansministern?
            </seg>
          </u>
          <note type="speaker" n="b6024f3f">
            Anf. 39 Arbetsmarknadsminister ELISABETH SVANTESSON (M):
          </note>
          <u who="unknown" xml:id="i-cb729ca40a42f2a2-0" n="8c4561de">
            <seg n="5be54362">
              Fru talman! En fråga som regeringen prioriterar är hur jobben
              kan växa till i flera branscher och olika sektorer. Så har också
              blivit fallet. Trots att vi har haft en väldigt tuff kris bakåt
              har jobben vuxit till. Över 200 000 fler har ett jobb att gå till
              jämfört med 2006, trots att vi just har haft de här tuffa åren.
            </seg>
            <seg n="f5a4c68a">
              Jobben har vuxit till i olika sektorer, och regeringens uppgift
              i politiken är just att se till att jobb kan växa fram i olika
              sektorer. Det är det absolut viktigaste. Vi ska inte styra, men
              vi ska uppmuntra alla sektorer att växa till. Då handlar det om
              att underlätta för företag att växa, vare sig man finns inom jordbrukssektorn,
              restaurangsektorn eller industrisektorn. Vår uppgift är att möjliggöra
              för att jobben växer till och blir fler på hela arbetsmarknaden.
            </seg>
          </u>
          <note type="speaker" n="c65ee5f4">
            Anf. 40 MATILDA ERNKRANS (S):
          </note>
          <u who="Q3373058" xml:id="i-77a3797dc2d79d54-1" n="41d2bfd8">
            <seg n="c75d6f50">
              Fru talman! Ministern och jag delar inte riktigt samma bild av
              hur det ser ut i Sverige. Sverige är ett bra land, men arbetslösheten
              är alldeles för hög.
            </seg>
            <seg n="337c1c46">
              Där regeringen misströstar och uppenbarligen dömer ut jobb efter
              jobb och bransch efter bransch har Socialdemokraterna en politik
              för fler jobb, bättre mat, mer kunskaper i skolan och en hållbar
              framtid. Jag hoppas att många människor röstar i september för
              en regering som lyfter fram och utvecklar svenska jobb snarare
              än dömer ut dem.
            </seg>
            <seg n="256c3036">
              Medan vi väntar på en ny S-ledd regering får jag upprepa några
              av mina frågor till arbetsmarknadsministern.
            </seg>
            <seg n="77c78a2e">
              Vad ska arbetsmarknadsministern göra för jobben på landsbygden?
              Har regeringen gjort en bedömning av hur många jobb inom svensk
              matproduktion som finansministerns uttalande om svenskt jordbruk
              och svensk livsmedelsindustri faktiskt dömde ut?
            </seg>
          </u>
          <note type="speaker" n="d32b214e">
            Anf. 41 Arbetsmarknadsminister ELISABETH SVANTESSON (M):
          </note>
          <u who="unknown" xml:id="i-cb729ca40a42f2a2-1" n="8c4561de">
            <seg n="0e4fc79c">
              Fru talman! Under de första sex åren av 2000-talet hade vi en
              fantastiskt god tillväxt, och inga jobb växte fram. Så kom 2006
              och en ny regering. Det har varit ganska tuffa år ekonomiskt med
              låg efterfrågan från utlandet, och ändå har över 200 000 jobb
              vuxit fram i ekonomin. Det är ingen slump; det tyder på riktig
              jobbpolitik. Här har olika branscher också vuxit fram.
            </seg>
            <seg n="41c851c4">
              Ja, vi tror verkligen på Matlandet Sverige, och vi tror på jobben
              inom till exempel restaurangnäringen. De har vuxit fram delvis
              för att vi har sänkt kostnaden för att anställa inom restaurangsektorn,
              för att vi underlättat för den typen av tjänster att växa fram
              där unga och utrikesfödda tidigare ofta har haft svårt att komma
              in. Vi tror på Sverige, och vi tror på hela Sverige.
            </seg>
            <seg n="f886d01a">
              Vi har väntat på den rapport som kom i går och där Socialdemokraternas
              svar skulle komma på hur jobben ska växa till. Det blev ingenting
              av det. Det blev en analys, som jag på många sätt delar. Men inga
              förslag på nya jobb kom fram i den stora kommission som Socialdemokraterna
              gärna hade velat se.
            </seg>
            <seg n="2a971a66">
              Grisproduktionen
            </seg>
          </u>
          <note type="speaker" n="e08d01f9">
            Anf. 42 KEW NORDQVIST (MP):
          </note>
          <u who="Q6015942" xml:id="i-603763b1b42c67f2-0" n="ac12222c">
            <seg n="37de1888">
              Fru talman! Jag har en fråga till landsbygdsminister Eskil Erlandsson.
            </seg>
            <seg n="3c6919c5">
              Regeringen har haft krismöte om hur den svenska griskrisen ska
              lösas. Resultatet blev tre arbetsgrupper.
            </seg>
            <seg n="433085e3">
              I EU finns en gemensam lagstiftning rörande grisproduktion, det
              så kallade grisdirektivet. Där regleras bland annat rutinmässig
              kupering av svansar och fixering av suggor. Flera europeiska länder
              efterlever inte bestämmelserna. Det hävdas att till exempel Tyskland
              och Danmark är två av de länderna. Följden blir, förutom sämre
              djurvälfärd, en ojämn konkurrenssituation.
            </seg>
            <seg n="7ad47df6">
              Är det inte läge för den svenska regeringen att kalla till krismöte
              med EU-kommissionen om konsekvenserna av de uppenbara lagbrott
              som sker mot grisdirektivet? Borde inte den svenska regeringen
              kalla till bilaterala samtal med Danmark och Tyskland med anledning
              av att deras olagliga griskött får allvarliga konsekvenser för
              den svenska produktionen?
            </seg>
          </u>
          <note type="speaker" n="0e709a9b">
            Anf. 43 Landsbygdsminister ESKIL ERLANDSSON (C):
          </note>
          <u who="Q3058054" xml:id="i-e103c7b44174d210-0" n="3b8580ee">
            <seg n="c8aa975f">
              Fru talman! Tack för frågan!
            </seg>
            <seg n="a5afe13e">
              Grisbranschen i Sverige, men också i andra delar av Europa, är
              i ett akut läge. Det beror på en mängd olika saker, men huvudskälet
              till att läget är akut nu är att några länder har stängt för import
              av europeiskt fläsk.
            </seg>
            <seg n="b9dece7c">
              Jag håller med frågeställaren om att gemensamma bestämmelser
              ska efterlevas, och de ska efterlevas av alla. Det är kommissionens
              uppgift att beivra dem som inte efterlever gemensamma bestämmelser.
              Jag vet också att man – arbetar med att åtala kanske är att ta
              till för hårda ord – är efter dem som inte följer och lever upp
              till de gemensamma bestämmelserna. Vi vet av egen erfarenhet att
              det inte är billigt att inte efterleva gemensamma bestämmelser.
              Jag förväntar mig alltså att man kommer att göra det i alla delar
              av Europa.
            </seg>
          </u>
          <note type="speaker" n="0ca70a1c">
            Anf. 44 KEW NORDQVIST (MP):
          </note>
          <u who="Q6015942" xml:id="i-603763b1b42c67f2-1" n="ac12222c">
            <seg n="db8e96d7">
              Fru talman! Med anledning av detta vill jag också ta upp frågan
              om att finansminister Borg har uttalat sig om svenskt lantbruk
              och att det svenska industrijordbruket inte har någon framtid.
              Själv företräder jag som bekant åsikten att framtiden ligger i
              ett ekologiskt jordbruk.
            </seg>
            <seg n="8b52d70d">
              Delar landsbygdsministern den negativa bild som finansminister
              Borg gav uttryck för i tidningen Land?
            </seg>
          </u>
          <note type="speaker" n="11ff4960">
            Anf. 45 Landsbygdsminister ESKIL ERLANDSSON (C):
          </note>
          <u who="Q3058054" xml:id="i-e103c7b44174d210-1" n="3b8580ee">
            <seg n="5bc1ef4a">
              Fru talman! Tack även för denna fråga!
            </seg>
            <seg n="2b6bd171">
              Jag har vid upprepade tillfällen, bland annat här i kammaren,
              sagt att jag står för att vi ska producera och kan producera mer
              mat i vårt land.
            </seg>
            <seg n="4c2a297f">
              Vi ska göra det av många skäl. Ett skäl är att vi har goda förutsättningar
              för att producera mer. Ett annat skäl är att jag vill ha fler
              jobb i vårt land. Det är skälet till att regeringen vidtar ett
              antal åtgärder varje år för att få fram den produktion som vi
              har möjlighet till. Exempel på detta är att vi har sänkt skatter
              och avgifter som Kew Nordqvists parti och andra vill återinföra
              med sammanlagt 2,2 miljarder kronor varje år.
            </seg>
            <seg n="0f36f465">
              Kreditföretagens lån till unga
            </seg>
          </u>
          <note type="speaker" n="8d302334">
            Anf. 46 JÖRGEN ANDERSSON (M):
          </note>
          <u who="Q5555097" xml:id="i-d6e332a8724eb1a1-0" n="a712e2d3">
            <seg n="a190ca26">
              Fru talman! Jag vänder mig till statsrådet Peter Norman.
            </seg>
            <seg n="db07cd3a">
              På nyheterna i går kunde vi höra om utvecklingen när det gäller
              ärenden hos Kronofogdemyndigheten med koppling till snabblån.
              Det verkar nu som att antalet ärenden har börjat minska. Ett trendskifte
              kan skönjas, förvisso – enligt mitt förmenande – från en hög nivå,
              men ändå.
            </seg>
            <seg n="ae09f209">
              Det är lite oroväckande att statistiken inte är lika positiv
              när det gäller gruppen ungdomar. Jag vet att det redan har vidtagits
              åtgärder i frågan, och vi har dessutom en proposition som ska
              behandlas på vårt bord. Men trots det vill jag fråga statsrådet
              om hans syn på frågan.
            </seg>
            <seg n="5fcff6fc">
              Vilka förväntningar har statsrådet på förslagen om ökad tillsyn,
              införande av tillståndsgivning och ökade sanktionsmöjligheter
              för dessa kreditföretag? Är det tillräckligt för att trenden ska
              fortsätta nedåt? Tror statsrådet att en trendvändning kan komma
              att omfatta också ungdomarna?
            </seg>
          </u>
          <note type="speaker" n="64733bac">
            Anf. 47 Statsrådet PETER NORMAN (M):
          </note>
          <u who="Q3209237" xml:id="i-e103c7b44174d210-2" n="375a839c">
            <seg n="45088dbe">
              Fru talman! Jag tackar för frågan i ett mycket angeläget ämne.
              Jag tycker att snabblåneutvecklingen och därtill hörande ärenden
              hos kronofogden är ett stort samhällsproblem, inte minst därför
              att så många unga drabbas av detta. Min bedömning är att en betydande
              majoritet av dem som tar de här lånen skulle få motsvarande lån
              till betydligt bättre villkor i sina vanliga banker.
            </seg>
            <seg n="bcf6fdd8">
              Under mina ansvarsår började vi attackera den här frågan 2011
              genom att kräva registrering och kräva att man på ett tydligare
              sätt synliggör vilken ränta man har för lånen. Då såg vi också
              en nedgång i ärendena till kronofogden, vilket gjorde oss väldigt
              glada. Sedan vände det uppåt igen. Som frågeställaren sade har
              vi ett batteri av åtgärder. Jag ska återkomma under nästa minut
              om huruvida jag tror att detta kommer att lyckas eller inte, men
              mycket har gjorts och mer är på väg.
            </seg>
          </u>
          <note type="speaker" n="3fa79dae">
            Anf. 48 JÖRGEN ANDERSSON (M):
          </note>
          <u who="Q5555097" xml:id="i-d6e332a8724eb1a1-1" n="a712e2d3">
            <seg n="b66b5ee0">
              Fru talman! Jag är relativt nöjd med svaret. Men jag förstår
              att statsrådet gärna vill utveckla sitt resonemang ytterligare,
              och jag vill gärna ge honom möjligheten att få en minut till.
              Statsrådet får gärna svara på om han kommer att fortsätta att
              följa utvecklingen och om han har ytterligare verktyg i lådan.
              Jag tyckte mig kunna uttyda det. Finns det fler åtgärder som statsrådet
              kan komma att överväga om utvecklingen går i fel riktning, särskilt
              när det gäller ungdomar?
            </seg>
          </u>
          <note type="speaker" n="b18f0a89">
            Anf. 49 Statsrådet PETER NORMAN (M):
          </note>
          <u who="Q3209237" xml:id="i-e103c7b44174d210-3" n="375a839c">
            <seg n="de4b45a6">
              Fru talman! De senaste åtgärderna är en tillståndsplikt, sanktionsmöjligheter
              för såväl Finansinspektionen som Konsumentverket och en möjlighet
              att utdöma vite och även ta bort tillståndet vid vilseledande
              marknadsföring. Jag hoppas att detta ska leda till en nedgång
              i lånen. Om så inte sker får vi överväga andra åtgärder. Det här
              är en utveckling som är helt oacceptabel.
            </seg>
            <seg n="b0d251f4">
              En åtgärd som finns med i debatten är ett räntetak. Ett sådant
              ska jag inte utesluta, men risken med ett räntetak är att räntor
              för andra lån normerar sig uppåt till taket, så att man får ett
              högre ränteläge än man annars skulle ha fått. Detta kanske går
              att undvika genom vissa konstruktioner; det har vi inte utrett
              än.
            </seg>
            <seg n="e74b6e68">
              Ett annat förslag är att förbjuda sms-lån nattetid, vilket förmodligen
              skulle påverka ungdomar. Det ska vi också titta på och utreda
              i god ordning.
            </seg>
            <seg n="397cec6e">
              Jag är inte nöjd. Jag hoppas att det vi har gjort räcker, men
              gör det inte det har jag inga problem med att vidta ytterligare
              åtgärder.
            </seg>
            <seg n="e35d57cc">
              Nedskärningen av försvaret
            </seg>
          </u>
          <note type="speaker" n="a9969447">
            Anf. 50 KENT EKEROTH (SD):
          </note>
          <u who="Q3369252" xml:id="i-2caa5701acbf3f96-0" n="d6391a45">
            <seg n="3a17b4f6">
              Fru talman! Man kanske borde tycka att det är bra när partier
              som bedrivit en så uppenbart ansvarslös försvarspolitik som denna
              regering gjort ändrar sig och nu låtsas vara försvarsvänliga.
              Problemet är bara just det där med att låtsas. Annat kan man inte
              se det som. Under snart åtta år har denna regering skurit ned
              på försvaret i reella termer. Försvarsministern var nöjd med enveckasförsvaret.
              Reinfeldt sade för bara cirka ett år sedan att försvaret är ett
              särintresse, och han har själv erkänt att det enda parti som budgeterat
              för en upprustning är Sverigedemokraterna.
            </seg>
            <seg n="518ca6e4">
              Nu kommer ni och låtsas som att ni bryr er om det svenska försvaret.
              Det är närmast bedrägligt beteende mot svenska väljare. Min fråga
              är: I stället för att lura väljarna att ni tar ansvar för försvaret,
              när ska ni erkänna att ni sjabblat bort det?
            </seg>
          </u>
          <note type="speaker" n="a8c07860">
            Anf. 51 Statsrådet PETER NORMAN (M):
          </note>
          <u who="Q3209237" xml:id="i-e103c7b44174d210-4" n="375a839c">
            <seg n="2f29a640">
              Fru talman! Jag ska försöka hålla mig på en saklig nivå, till
              skillnad från frågeställaren.
            </seg>
            <seg n="2c480981">
              Vi har vid de två senaste försvarsbesluten ökat resurserna till
              försvaret. Den kris vi ser nu i vårt närområde, i Ukraina, är
              allvarlig och måste förstås tas till intäkt för en ny och utökad
              analys av säkerhets- och försvarspolitiken. I detta sammanhang
              har statsministern sagt – och jag håller med om detta – att han
              kan tänka sig att öka försvarsanslagen ytterligare utöver de två
              senaste ökningar som har skett.
            </seg>
            <seg n="f6aa87bc">
              Men det är också viktigt att i detta budgetläge i så fall se
              till att man får en finansiering på plats. Det är inte så att
              vi har gratispengar som kan delas ut till var och en eller till
              de sektorer som verkligen behöver pengar. Då skulle mycket pengar
              försvinna i väg. Det är viktigt att vi har ordning och reda i
              de offentliga finanserna. Nu har vi ett ansträngt budgetläge på
              grund av utgiftstak de närmaste åren. Då är det viktigt att man
              får en finansiering på plats innan man lovar ut nya pengar.
            </seg>
          </u>
          <note type="speaker" n="9e24b366">
            Anf. 52 KENT EKEROTH (SD):
          </note>
          <u who="Q3369252" xml:id="i-2caa5701acbf3f96-1" n="d6391a45">
            <seg n="b00612d7">
              Fru talman! Det är ett faktum att försvaret har fått mindre pengar
              i reella termer. Totalförsvarets forskningsinstitut har själva
              konstaterat detta. Det är förvisso inte bara denna regerings fel.
              Även socialdemokratiska regeringar har misslyckats kapitalt och
              mer eller mindre utlämnat folket utan ett fungerande försvar.
              Det är extremt allvarligt, och ansvar måste utkrävas. I stället
              för att prioritera fortsatt massinvandring, som är den stora satsningen
              i er budget, kunde ni kanske ha tänkt på försvaret lite grann.
            </seg>
            <seg n="7be6e24f">
              Försvaret måste byggas upp igen. Värnplikten måste införas på
              ett sådant sätt att vi kan börja tala om ett totalförsvar. Betydande
              ekonomiska investeringar måste ske. Sverigedemokraterna är det
              enda parti som kan leverera och har levererat en sådan lösning.
              Ingen annan har ens varit i närheten av en sådan ansats.
            </seg>
            <seg n="d7d7ee8a">
              Vad gör då denna regering i sin tur? Jo, för två veckor sedan
              aviserade ni genom Anders Borg i stället att ni vill minska anslagen
              till Försvarsmakten med 333 miljoner kronor de kommande åren.
              Ridå regeringen Reinfeldt!
            </seg>
          </u>
          <note type="speaker" n="3fa4af1a">
            Anf. 53 Statsrådet PETER NORMAN (M):
          </note>
          <u who="Q3209237" xml:id="i-e103c7b44174d210-5" n="375a839c">
            <seg n="706278c6">
              Fru talman! Låt mig upprepa att försvaret har tillförts medel
              vid de två senaste tillfällena. Statsministern har också vid ett
              flertal tillfällen den senaste tiden sagt att han kan tänka sig
              att ytterligare medel ska gå till försvaret, en uppfattning jag
              delar. Det är dock viktigt att finansiering kommer på plats.
            </seg>
            <seg n="1be30976">
              Vi har olika uppfattningar om ett antal saker. I den här diskussionen
              handlar det till exempel om värnplikten. Jag tror inte att en
              återgång till nostalgiska dagar med värnplikt hjälper det svenska
              försvaret. Försvaret står inför andra uppgifter och andra teknologiska
              utmaningar, både i Sverige och utomlands. En återgång till det
              som var förr vore inte bättre. Det var snarare sämre förr. Man
              ska titta framåt och titta modernt. Vi har numera ett mycket effektivt
              försvar, som eventuellt behöver ytterligare resurser.
            </seg>
            <seg n="c8485274">
              Sedan har vi en annan uppfattning än Sverigedemokraterna om invandringspolitiken.
              Vi tycker inte att man ska spara pengar på invandringspolitiken,
              som ni vill. Vi tycker tvärtom att vi ska hjälpa de människor
              som just nu flyr från fruktansvärda omständigheter i Syrien och
              annorstädes. Här tycker vi helt olika.
            </seg>
            <seg n="9f03deba">
              Bristande tillgänglighet som diskriminering
            </seg>
          </u>
          <note type="speaker" n="b5b5b3ae">
            Anf. 54 NINA LARSSON (FP):
          </note>
          <u who="Q4961147" xml:id="i-ce62f729eb12d3d5-0" n="ceb1b925">
            <seg n="da27d031">
              Fru talman! Min fråga går till statsrådet Erik Ullenhag.
            </seg>
            <seg n="af8589c6">
              I måndags presenterade statsrådet och regeringen en lagrådsremiss
              med förslag om att bristande tillgänglighet ska ses som diskriminering.
              Företag och myndigheter som inte gjort skäliga anpassningar ska
              kunna bli skyldiga att betala diskrimineringsersättning. Liknande
              lagstiftning finns sedan länge i bland annat USA. Vilka långsiktiga
              effekter för Sverige tror statsrådet att det kan ha att enskilda
              som har missgynnats av att det exempelvis inte har funnits ramper
              vid entréer till butiker eller restauranger nu får möjlighet till
              upprättelse och ersättning?
            </seg>
          </u>
          <note type="speaker" n="83e3d766">
            Anf. 55 Statsrådet ERIK ULLENHAG (FP):
          </note>
          <u who="Q4588714" xml:id="i-e103c7b44174d210-6" n="4e40bbaa">
            <seg n="2e0cc8b1">
              Fru talman! Jag tackar för frågan. I grunden handlar den nya
              lagstiftningen om att ha tydliga rättighetsperspektiv för den
              enskilde. Om någon med funktionsnedsättning inte kan komma in
              på ett varuhus eller inte kan boka en biljett kan det redan i
              dag vara olagligt, för det finns i grunden ett regelverk som säger
              att samhället ska vara tillgängligt. Men det som är frustrerande
              för dem med funktionsnedsättning som inte kan boka den där biljetten
              eller inte kan komma in är att de inte har kunnat driva sitt eget
              ärende. Det beror i grunden på att vi har en annan lagstiftningstradition
              än länder som USA, där man har mer individuella rättigheter.
            </seg>
            <seg n="6319c1ea">
              Frågeställaren frågar mig vad det här ger för långsiktiga effekter.
              Den viktiga och principiella förändringen är att vi ser individuella
              rättigheter. Tillgänglighet för personer med funktionsnedsättning
              ska inte handla om ett samhälle som är goda gåvors givare, utan
              det ska handla om att det är en rättighet för mig att fullt ut
              delta i samhället.
            </seg>
            <seg n="954a0f1f">
              Det här är en fråga som har utretts under 20 års tid. Det är
              därför med en viss glädje som alliansregeringen nu har gått i
              mål. Det är flera regeringar som har försökt tidigare. Vi hoppas
              att vi också får stöd för detta i riksdagen.
            </seg>
          </u>
          <note type="speaker" n="b7d61897">
            Anf. 56 NINA LARSSON (FP):
          </note>
          <u who="Q4961147" xml:id="i-ce62f729eb12d3d5-1" n="ceb1b925">
            <seg n="79cb9c00">
              Fru talman! Jag tackar Erik Ullenhag för det mycket glädjande
              svaret. Jag har en följdfråga: Inom vilket eller vilka samhällsområden
              tror du att detta kan ha särskild effekt?
            </seg>
          </u>
          <note type="speaker" n="7b597447">
            Anf. 57 Statsrådet ERIK ULLENHAG (FP):
          </note>
          <u who="Q4588714" xml:id="i-2b66c7b0b34b6f52-0" n="4e40bbaa" next="i-dd220b3e6e863877-0">
            <seg n="0d141610">
              Fru talman! Det återstår att se. Detta är en lagstiftning som
              gäller över alla de samhällsområden som diskrimineringslagen täcker.
              Personer i funktionshindersrörelsen som själva har funktionsnedsättningar
              pekar på bristande tillgänglighet när det gäller till exempel
              att komma in på varuhus, boka biljett eller åka tåg. Det finns
              ett antal områden. Det blir en prövning i det enskilda fallet,
              och jag som statsråd ska inte peka ut vad jag tror att lagstiftningen
              kommer att leda till.
            </seg>
            <seg n="aaffd518">
              Däremot kan vi titta ut över andra länder och se vad denna lagstiftning
              har betytt i USA, Norge och andra länder som infört den. Där har
              man fått ökad tillgänglighet och ett ökat rättighetsperspektiv
              tack vare denna typ av lagstiftning. Det har blivit mer naturligt
              för den som driver en verksamhet att se till att den är tillgänglig
              från början.
            </seg>
            <seg n="0730e64d">
              Sedan ska vi som inte har funktionsnedsättning också påminna
              oss om att livet kan se lite annorlunda ut. Många av oss som i
              dag inte har funktionsnedsättning kommer en dag att gå med rullator
              och kan då ha nytta av den lagstiftning som förhoppningsvis träder
              i kraft den 1 januari nästa år.
            </seg>
            <seg n="5942fb46">
              Det svenska jord- och skogsbruket
            </seg>
          </u>
          <note n="5d2ff0de">
            Anf. 58 HELÉN PETTERSSON i Umeå (S):
          </note>
          <u who="Q4588714" xml:id="i-dd220b3e6e863877-0" n="4e40bbaa" prev="i-2b66c7b0b34b6f52-0">
            <seg n="1846caa6">
              Fru talman! Min fråga går till landsbygdsministern.
            </seg>
            <seg n="b98ea5f7">
              De gröna näringarna är på många sätt och av många anledningar
              en stomme i det svenska näringslivet. Om det hoppas jag att jag
              och landsbygdsministern är överens. Problemet uppstår när regeringen
              sänder ut signaler om att så inte är fallet.
            </seg>
            <seg n="13336df6">
              När Anders Borg dömer ut det svenska jordbrukets framtid är det
              ett symtom på en inställning som ändå har fått verka ett tag.
              Det resulterar bland annat i att vi i dag inte minst i mitt hemlän
              Västerbotten kan se hur antalet ansökningar till jordbruksprogram
              och skogsprogram minskar vilket gör att man måste ställa in en
              del utbildningar.
            </seg>
            <seg n="7e7d6737">
              Det sker samtidigt som vi vet att inom till exempel skogsindustrin
              kommer det att vara en enorm arbetskraftsbrist inom den närmaste
              tiden. Min fråga blir: Hur ser landsbygdsministern på den typ
              av uttalanden som finansministern gör? Ser ministern problemet
              och konsekvenserna av den typen av uttalanden för framtidshoppet
              i den branschen?
            </seg>
          </u>
          <note type="speaker" n="53fde88b">
            Anf. 59 Landsbygdsminister ESKIL ERLANDSSON (C):
          </note>
          <u who="Q3058054" xml:id="i-2b66c7b0b34b6f52-1" n="3b8580ee" next="i-dd220b3e6e863877-1">
            <seg n="5b96c166">
              Fru talman! Jag sade i ett tidigare frågesvar och har sagt det
              många gånger, och jag upprepar det gärna, att vi har förutsättningar
              att producera mer mat i vårt land. Jag tycker att vi ska göra
              det av många skäl. Vi har förutsättningar för det. Det ger jobb
              i den så kallade primärproduktionen. Det ger dessutom jobb i de
              efterföljande förädlingsleden där oftast de många jobben finns.
            </seg>
            <seg n="1835ad78">
              Det förutsätter i sin tur att vi även fortsättningsvis har duktiga
              medarbetare i primärproduktionen men också i förädlingsföretaget.
              Det är då viktigt att kommuner och andra utbildningsanordnare
              satsar på den typen av utbildningar.
            </seg>
            <seg n="03bfe0c9">
              Detta har kokats ihop i två visioner, som är regeringens visioner.
              Den ena är döpt till Matlandet Sverige. Det har givit påtagliga
              resultat redan efter några år. Den andra är visionen om Skogsriket
              Sverige.
            </seg>
          </u>
          <note n="bc7c3169">
            Anf. 60 HELÉN PETTERSSON i Umeå (S):
          </note>
          <u who="Q3058054" xml:id="i-dd220b3e6e863877-1" n="3b8580ee" prev="i-2b66c7b0b34b6f52-1">
            <seg n="fb878b03">
              Fru talman! Tack för svaret, även om jag inte är helt nöjd med
              det. Jag tolkar ändå landsbygdsministerns svar som att han inte
              tillsammans med Anders Borg hade talat om uttalandet innan det
              kom. Jag hoppas att ministrarna sätter sig ned och gör det nu.
            </seg>
            <seg n="9182c93c">
              Det räcker inte med fina ord om jordbrukets och landsbygdens
              framtid. Nu krävs det praktisk handling och praktiska åtgärder
              för att vi ska få tillbaka framtidstron och för att unga ska söka
              sig till samtliga de gröna näringarna som vi har här. Det ser
              väldigt bekymmersamt ut.
            </seg>
            <seg n="ec19c316">
              Landsbygdsministern lyfter fram Matlandet Sverige som en satsning
              som har gett goda resultat. Jag är väldigt böjd att inte hålla
              med om det. Ett av resultaten är de problem som vi nu tittar på.
              Vi har inte unga som söker sig till de branscher som är helt avgörande
              för vår framtid. Hur tänker ministern lösa detta?
            </seg>
          </u>
          <note type="speaker" n="71de155d">
            Anf. 61 Landsbygdsminister ESKIL ERLANDSSON (C):
          </note>
          <u who="Q3058054" xml:id="i-e103c7b44174d210-7" n="3b8580ee">
            <seg n="581ec636">
              Fru talman! Den sista frågeställningen är mer adekvat. Vi måste
              ha fler unga människor som intresserar sig för matproduktion.
              Detta tar sig uttryck i regeringens arbete. Det gäller till exempel
              hur förslaget till hur vi ska använda medlen i den gemensamma
              europeiska jordbrukspolitiken har försvenskats.
            </seg>
            <seg n="30a1e557">
              Där är huvudförslaget att den unga bonden ska tilldelas en extra
              möjlighet i det arealstöd som finns i de europeiska systemen.
              Sverige är ett av några länder som utnyttjar den möjligheten.
              Vi gör det därför att vi vill ha fler unga som etablerar sig som
              företagare på svensk landsbygd.
            </seg>
            <seg n="0f09ebc2">
              Vi intresserar oss också för att få attraktiva utbildningar men
              också lärlingsjobb som vi har satsat stora pengar på att återinföra
              i det svenska skolväsendet. Vi måste ha unga människor som också
              intresserar sig för svensk matproduktion så att vi får de jobb
              som vi behöver på svensk landsbygd.
            </seg>
            <seg n="1aa58a97">
              Sänkning av studiebidragen
            </seg>
          </u>
          <note type="speaker" n="81c49d9a">
            Anf. 62 BJÖRN VON SYDOW (S):
          </note>
          <u who="Q879773" xml:id="i-718553aeaaf1c752-0" n="5bc86393">
            <seg n="d03ff570">
              Fru talman! Jag har en fråga till finansmarknadsministern.
            </seg>
            <seg n="e1226c02">
              Det gäller det åtstramningspaket som regeringen lade fram förra
              veckan. Där ingår det höjda skatter och sänkta bidrag. En av de
              delar som träffar bidragsdelen gäller studiebidragen inom studiemedelssystemet.
            </seg>
            <seg n="06857927">
              Jag kan nämna för kammaren att i dag får en student på fyra veckor
              ungefär 9 000 kronor varav ungefär 2 800 kronor är bidrag och
              resten, ca 6 000 kronor, är lån. Nu är regeringens tanke att man
              ska föra över från bidragen 300 kronor i månaden till lånen.
            </seg>
            <seg n="189ff3a5">
              Min fråga till finansmarknadsministern är: Är det en vettig sak
              för studenter i Helsingforssområdet som kanske kommer att bo kvar
              i Helsingforssområdet? Ska de börja med en ökad skuldsättning
              för att sedan kunna stanna och gå in på bostadsmarknaden, vilket
              i de flesta fall leder till en större skuldsättning?
            </seg>
          </u>
          <note type="speaker" n="dfa3f94f">
            Anf. 63 Statsrådet PETER NORMAN (M):
          </note>
          <u who="Q3209237" xml:id="i-e103c7b44174d210-8" n="375a839c">
            <seg n="f312c34d">
              Fru talman! Låt mig börja med att åtminstone förklara att det
              inte är ett åtstramningsprogram. De här pengarna ska användas
              i ett senare skede. Regeringen kommer i närtid att berätta hur
              man använder pengarna. Det ska ses som att man skapar ett reformutrymme
              och inte som en åtstramning. En åtstramning behöver vi inte för
              tillfället.
            </seg>
            <seg n="d96f0fca">
              Låt mig också upplysa kammaren om att de siffror som Björn von
              Sydow nämner är helt korrekta. Å andra sidan ska man kanske också
              meddela att studiebidraget är betydligt högre än vad det var 2006
              när regeringen tog över regeringsmakten.
            </seg>
            <seg n="b332a1bd">
              Dessutom är det så att regeringen ökar studiemedlen med 1 000
              kronor per månad för studenter. Det gör att de löpande utgifterna
              blir lättare att bära genom att den totala finansieringen blir
              större. Sedan har jag lite mer att berätta, men det får jag spara
              till mitt nästa inlägg.
            </seg>
          </u>
          <note type="speaker" n="766e0a65">
            Anf. 64 BJÖRN VON SYDOW (S):
          </note>
          <u who="Q879773" xml:id="i-718553aeaaf1c752-1" n="5bc86393">
            <seg n="effaab3f">
              Fru talman och herr statsråd! Statsrådet är ansvarig för låneproblematiken
              i svensk samhällsekonomi. Den är i hög grad knuten till bostadsmarknaden,
              och den gäller dem av oss som bor i Helsingfors.
            </seg>
            <seg n="60e7e0ed">
              Min fråga syftar till att belysa följande. Är det vettigt att
              ha den signalen till unga människor som läser särskilt här i Helsingfors
              på våra lärosäten: Nu ska du lägga om din framtid på det sättet
              att du redan ungefär i 20-årsåldern börjar bygga upp dina skulder
              för att sedan väl ute i yrkeslivet försöka få tag på en bostad.
            </seg>
            <seg n="e546d127">
              Finansmarknadsministern är den som är ansvarig i regeringen för
              det som finansmarknadsministern seriöst uttalat många gånger:
              Det finns problem med skuldsättningen hos individerna.
            </seg>
          </u>
          <note type="speaker" n="fe24efc2">
            Anf. 65 Statsrådet PETER NORMAN (M):
          </note>
          <u who="Q3209237" xml:id="i-e103c7b44174d210-9" n="375a839c">
            <seg n="a3bb835e">
              Fru talman! Tack för frågeställningen, som jag tycker är väldigt
              viktig.
            </seg>
            <seg n="f5a9b310">
              Det är precis som Björn von Sydow säger. Förslaget är att sänka
              studiebidragsdelen med 300 kronor. Å andra sidan är den betydligt
              större än vad den var 2006.
            </seg>
            <seg n="74091cd6">
              Vad regeringen gör utöver detta är att de reformer som har ägt
              rum och kommer att äga rum till stor del kommer utbildningsväsendet
              till del.
            </seg>
            <seg n="258ffdc0">
              Vi har också gjort det mer lönsamt att arbeta och även investera
              en del av sin ungdom i studier för att få lite bättre betalt när
              man går ut i arbetslivet.
            </seg>
            <seg n="f06a4753">
              Till detta kommer att vi ganska dramatiskt har ökat den del som
              du kan tjäna utan att man naggar på studiemedlet.
            </seg>
            <seg n="95cb28f1">
              Detta sammantaget gör att det återstår att se om studenterna
              får mer lån eller inte. Det kan till och med bli tvärtom i och
              med att lönedelen för hur mycket de kan arbeta utan att få minskade
              studiemedel har ökat så mycket.
            </seg>
            <seg n="382d533e">
              Den svenska livsmedelsexporten
            </seg>
          </u>
          <note type="speaker" n="7a77a07c">
            Anf. 66 PER-INGVAR JOHNSSON (C):
          </note>
          <u who="per-ingvar_johnsson_a22d33" xml:id="i-f7d23a7090e584fa-0" n="5fadfc17">
            <seg n="9ffb65de">
              Fru talman! Min fråga går till landsbygdsminister Eskil Erlandsson.
            </seg>
            <seg n="73f124bc">
              Som landsbygdsministern lyft fram här och vid många andra tillfällen
              tidigare är det viktigt att det skapas nya jobb inom livsmedels-
              och jordbrukssektorn. Matlandet Sverige har lyfts fram som en
              viktig del i den satsningen.
            </seg>
            <seg n="d1c4f765">
              Vad händer när det gäller svensk livsmedelsexport? Hur utvecklas
              den? Det är också en del i hur vi kan skapa fler jobb i Sverige
              inom jordbruks- och livsmedelssektorn. Hur utvecklas exporten
              av svenska livsmedel?
            </seg>
          </u>
          <note type="speaker" n="c5314c0f">
            Anf. 67 Landsbygdsminister ESKIL ERLANDSSON (C):
          </note>
          <u who="Q3058054" xml:id="i-e103c7b44174d210-10" n="3b8580ee">
            <seg n="04448680">
              Fru talman! Tack för frågeställningen! Gott, är det korta svaret.
            </seg>
            <seg n="c39f0612">
              Livsmedelsexporten är en av två branscher som ökar trots en lågkonjunktur
              i världen som är ganska djup. Den andra sektorn är vår läkemedelsexport.
            </seg>
            <seg n="1df54e7a">
              Under det senaste året har vår livsmedelsexport ökat med 9 procent.
              Vi har passerat drygt 60 miljarder kronor i livsmedelsexport,
              vilket ger många jobb i vårt land.
            </seg>
            <seg n="4e857b67">
              Jag gläder mig åt det och hoppas att den ska fortsätta att öka.
              Vi behöver fler jobb i alla delar av vårt land.
            </seg>
          </u>
          <note type="speaker" n="51ae1d0c">
            Anf. 68 PER-INGVAR JOHNSSON (C):
          </note>
          <u who="per-ingvar_johnsson_a22d33" xml:id="i-f7d23a7090e584fa-1" n="5fadfc17">
            <seg n="fa12c523">
              Fru talman! När det gäller frågan om Matlandet vill jag gärna
              fråga om landsbygdsministern kan se möjligheterna att lyfta fram
              goda exempel.
            </seg>
            <seg n="15f0096b">
              Jag träffade på lunchen skolkökschefen i Tyresö, som jag förstår
              utgör ett gott exempel på att vi har goda möjligheter att lyfta
              fram svenska livsmedel. Men tyvärr tar det tid för kommuner och
              andra att anpassa sig till det. Vad kan vi göra mer på det området
              för att lyfta fram svenska livsmedel?
            </seg>
          </u>
          <note type="speaker" n="181a1c96">
            Anf. 69 Landsbygdsminister ESKIL ERLANDSSON (C):
          </note>
          <u who="Q3058054" xml:id="i-e103c7b44174d210-11" n="3b8580ee">
            <seg n="b915f9a7">
              Fru talman! På den offentliga sidan finns det några saker som
              jag har argumenterat för och som nu börjar tränga igenom i den
              offentliga sektorn, alltså i kommuner och landsting, och dess
              mathantering.
            </seg>
            <seg n="c8af2d15">
              En sådan sak är att dela på upphandlingarna när man handlar mat
              i en kommun till ett skolområde eller vad man nu handlar maten
              till. Jag brukar exemplifiera med ris och potatis och att man
              inte köper det i samma upphandling eftersom det inte finns så
              många svenska producenter av både ris och potatis. Om man handlar
              det var för sig ökar chanserna att det blir någon närodlad potatis
              som används i skolköket, om det är där potatisen ska användas.
            </seg>
            <seg n="6c7cfa9a">
              Ett annat sätt är att också använda sig av de krav som jag tycker
              att man ska ställa på produkter som handlas in till den offentliga
              sektorn. Om man vill ha högkvalitativa produkter ställer man krav
              på att det ska vara sådana. Det svenska samhället har sett till
              att vi har högkvalitativa produkter, apropå att vi har en rigid
              lagstiftning.
            </seg>
            <seg n="3be915db">
              Arbetsförmedlingarnas administrativa börda
            </seg>
          </u>
          <note type="speaker" n="9b12b8d0">
            Anf. 70 BERIT HÖGMAN (S):
          </note>
          <u who="Q3375804" xml:id="i-79964ac234bd9f3d-0" n="23f5e1ca">
            <seg n="f275f055">
              Fru talman! Jag vill rikta min fråga till arbetsmarknadsministern.
              Den rör Arbetsförmedlingens verksamhet på de små kontoren i de
              mindre kommunerna.
            </seg>
            <seg n="ea4c9dc2">
              Häromdagen fick jag ett brev med ett riktigt rop på hjälp från
              en arbetsförmedlare som jobbar på ett kontor som bevisligen har
              haft bra verksamhet under många år. Hon skriver: Nu har vi kommit
              så långt att de små kontoren inte längre har resurser att göra
              företagsbesök, vilket är livsviktigt för matchningsuppdraget.
              Vi drunknar i administration och kontrolluppgifter åt alla de
              håll. Flera av mina kolleger är långtidssjukskrivna.
            </seg>
            <seg n="149a0716">
              Jag har en fråga till arbetsmarknadsministern. Jag vet att ministern
              inte tänker lägga fram några propositioner under sin tid som arbetsmarknadsminister.
              Men någonting måste väl ministern vara beredd att göra för att
              minska den administrativa bördan ute på arbetsförmedlingarna.
              Vad är i så fall det?
            </seg>
          </u>
          <note type="speaker" n="507ed450">
            Anf. 71 Arbetsmarknadsminister ELISABETH SVANTESSON (M):
          </note>
          <u who="unknown" xml:id="i-cb729ca40a42f2a2-2" n="8c4561de">
            <seg n="99a5c460">
              Fru talman! Jag tackar Berit Högman för frågan. Arbetsförmedlingen
              har en enormt viktig uppgift. Även om jobben inte skapas just
              där har Arbetsförmedlingen uppgiften att matcha arbetssökande
              och arbetsgivare.
            </seg>
            <seg n="87452627">
              Jag har varit tydlig i mitt fokus: Arbetsförmedlingen behöver
              också jobba ännu mer med just arbetsgivarkontakter. Många av de
              personer som söker sig till Arbetsförmedlingen för att komma i
              arbete har inte själva dessa kontakter och nätverk. Därför är
              det viktigt att Arbetsförmedlingen i sina uppdrag också prioriterar
              att vara ute hos arbetsgivarna.
            </seg>
            <seg n="862258e5">
              Hur Arbetsförmedlingen organiserar sig, var man har sina lokalkontor
              och hur man organiserar sin inre verksamhet är i grunden en fråga
              för Arbetsförmedlingen. Jag tror att det är viktigt att man jobbar
              med att effektivisera en del av de interna strukturerna just för
              att kunna lägga mer tid på de arbetssökande och på arbetsgivarkontakter.
            </seg>
          </u>
          <note type="speaker" n="84fffb16">
            Anf. 72 BERIT HÖGMAN (S):
          </note>
          <u who="Q3375804" xml:id="i-79964ac234bd9f3d-1" n="23f5e1ca">
            <seg n="c965e69e">
              Fru talman! Det är inte särskilt effektivt när arbetsförmedlarna
              blir långtidssjukskrivna på grund av för hård arbetsbelastning
              och för mycket administration. I de aktuella fallen stänger man
              nu Arbetsförmedlingen en dag i veckan i detta arbetsmarknadsområde,
              och tyvärr är det inte unikt. Det kan knappast vara till gagn
              för de arbetssökande, och det kan inte vara till gagn för de företag
              som behöver arbetskraft. Vart femte arbetstillfälle går till spillo
              i det här landet därför att det inte finns arbetskraft. Alltså
              har matchningsuppdraget misslyckats.
            </seg>
            <seg n="40925544">
              Återigen: En ny generaldirektör är säkert bra. Men han kan inte
              råda bot på regeringens havererade arbetsmarknadspolitik. Något
              förslag borde ministern ändå överväga att lägga fram för att komma
              till rätta med bekymren. Vi har 400 000 arbetslösa människor i
              det här landet, och ministern tänker inte lägga fram några förslag,
              utan hon är nöjd. Har jag uppfattat det rätt?
            </seg>
          </u>
          <note type="speaker" n="a8d2d75a">
            Anf. 73 Arbetsmarknadsminister ELISABETH SVANTESSON (M):
          </note>
          <u who="unknown" xml:id="i-cb729ca40a42f2a2-3" n="8c4561de">
            <seg n="77c5cf7f">
              Fru talman! Frågeställaren vet lika väl som jag att det inte
              är med lagar man förändrar Arbetsförmedlingen. Vi gör saker som
              man kan göra. Vi har till exempel tillsatt en översyn som är otroligt
              viktig för hur man ska kunna vässa sina insatser så att de som
              verkligen behöver det får bättre hjälp. Det har inte gjorts sedan
              mitten av 90-talet.
            </seg>
            <seg n="5213c203">
              Framför allt tror jag att det är viktigt att man på Arbetsförmedlingen
              jobbar ut mot arbetsgivarkontakter. Regeringen har särskilt skrivit
              in detta i regleringsbrevet för att verkligen fokusera på det
              som egentligen är Arbetsförmedlingens grundläggande och självklara
              uppdrag.
            </seg>
            <seg n="24e9f5ca">
              Låt mig vända på det hela. Jag vet att Magdalena Andersson, Socialdemokraterna,
              har lyft fram frågan om att kunna spara 10 miljarder kronor i
              de 20 största myndigheterna. Det tror jag inte är rätt väg att
              gå, för de arbetssökande ska inte behöva möta färre arbetsförmedlare.
              Arbetsförmedlingen behöver jobba med att effektivisera så att
              mötet och kontakterna med arbetsgivare och arbetssökande blir
              bättre. Här finns mycket kvar att göra och att ta tag i för en
              ny generaldirektör.
            </seg>
            <seg n="ab699b89">
              Lokalisering av myndigheter
            </seg>
          </u>
          <note type="speaker" n="7ec76742">
            Anf. 74 SVEN-ERIK BUCHT (S):
          </note>
          <u who="sven-erik_bucht_c38412" xml:id="i-99ce3a56760ab509-0" n="aca80d94">
            <seg n="6860b171">
              Fru talman! Min fråga går till statsrådet Norman.
            </seg>
            <seg n="a438fc28">
              Den statliga närvaron i hela landet är viktig. Det har också
              riksdagen vid flera tillfällen påtalat och uttryckt när det gäller
              utlokalisering av våra myndigheter från huvudstaden.
            </seg>
            <seg n="c7b20157">
              Tyvärr har inte alliansregeringen brytt sig om den inriktning
              och det uttryck som har getts här i kammaren. Sedan alliansregeringen
              tog makten har 34 nybildade myndigheter av totalt 45 lokaliserats
              till Helsingfors. Det har inneburit 7 000 nya statliga jobb under
              de senaste tio åren här i staden – en stad plågad av bostadsbrist
              och kommunikationsbrist. Värmland har tappat 1 400 statliga jobb.
              Många små kommuner har drabbats hårt.
            </seg>
            <seg n="043b58ca">
              Min fråga till statsrådet är: Vilken prioritering har alliansregeringen?
              Är det inte dags att ta ansvar för hela landet?
            </seg>
          </u>
          <note type="speaker" n="2ea406fa">
            Anf. 75 Statsrådet PETER NORMAN (M):
          </note>
          <u who="Q3209237" xml:id="i-e103c7b44174d210-12" n="375a839c">
            <seg n="c88d641b">
              Fru talman! Jag tackar för frågan. Det största antalet myndigheter
              som är nya är ofta utredningar med ett mycket litet antal personer
              som var och en är en myndighet. Det är ofta rimligt och lämpligt
              att dessa befinner sig i Helsingfors av olika skäl.
            </seg>
            <seg n="0d6bf3f4">
              Men när vi talar om större myndigheter och verksamheter har inte
              alliansregeringen någon annan ambition än den som frågeställaren
              nämner: Det är viktigt och bra för många myndigheter och många
              landsändar att vi får ut statliga företag och statliga myndigheter
              till många delar av landet.
            </seg>
            <seg n="12cf43e4">
              Jag ser inte att regeringen har någon annan ambition än den som
              frågeställaren nämner.
            </seg>
          </u>
          <note type="speaker" n="24755f2e">
            Anf. 76 SVEN-ERIK BUCHT (S):
          </note>
          <u who="sven-erik_bucht_c38412" xml:id="i-99ce3a56760ab509-1" n="aca80d94">
            <seg n="53f063d4">
              Fru talman! Följden av de förslag ni har lagt fram och det som
              ni har drivit är att många små orter har tappat statliga jobb.
              Om man tar en liten ort med 5 000 invånare som Övertorneå motsvarar
              20 jobb där 4 000 jobb i Helsingfors. Det är klart att detta är
              oerhört besvärande för de mindre orterna i vårt land.
            </seg>
            <seg n="39237364">
              Ni lägger verksamheten på de ställen där man har de absolut högsta
              hyrorna – innanför tullarna. Där är hyrorna fyra till fem gånger
              så höga som ute i landet. Detta är ett högt pris som landets skattebetalare
              får betala: 22 miljarder bara i lokalkostnader för våra myndigheter.
              Är det inte dags att ta ansvar för hela landet?
            </seg>
          </u>
          <note type="speaker" n="26a714eb">
            Anf. 77 Statsrådet PETER NORMAN (M):
          </note>
          <u who="Q3209237" xml:id="i-e103c7b44174d210-13" n="375a839c">
            <seg n="56e93121">
              Fru talman! Som frågeställaren säkert vet är det inte just jag
              som är ansvarig för frågan i regeringen. Men jag kan försäkra
              frågeställaren att det inte finns någon annan ambition än den
              som frågeställaren själv ger uttryck för.
            </seg>
            <seg n="c59a5bf1">
              Jag kan gärna tillse att ansvarigt statsråd får del av denna
              debatt mellan mig och Sven-Erik Bucht. Jag kan försäkra att vi
              jobbar med att förse olika delar av Sverige med statliga myndigheter
              och statliga företag.
            </seg>
          </u>
          <note n="1467b882">
            Kvinnors och mäns sjukfrånvaro
          </note>
          <note type="speaker" n="c5cde63e">
            Anf. 78 ROLAND UTBULT (KD):
          </note>
          <u who="Q6220743" xml:id="i-b4649d381bb657af-0" n="6e3d71dd">
            <seg n="58bb384b">
              Fru talman! Min fråga går till socialförsäkringsministern.
            </seg>
            <seg n="22c19d6f">
              Under Alliansens tid i regeringen har utanförskapet kraftigt
              minskat. Allt fler har gått från aktivitets- och sjukersättning
              till en tillvaro där de ges möjlighet till självförsörjning och
              får möjligheten att garantera en skälig levnadsstandard för sig
              och sin familj.
            </seg>
            <seg n="14eb053a">
              Trots de positiva effekter som 2008 års sjukförsäkringsreform
              har inneburit ser vi än i dag en del orosmoment.
            </seg>
            <seg n="06e8cab9">
              Utvecklingen av den korta sjukfrånvaron är ett sådant moment,
              inte minst vad gäller kvinnor. I en rapport som lades fram av
              Försäkringskassan i november förra året kom det fram att män och
              kvinnor är sjukskrivna i jämförbar utsträckning fram till att
              de får sitt första barn. Två år efter detta är sjukfrånvaron för
              kvinnor i snitt dubbelt så hög som för män.
            </seg>
            <seg n="c374e626">
              Min fråga till socialförsäkringsministern blir därför om han
              delar min oro för denna utveckling och vilka förebyggande insatser
              han i dagsläget anser vara mest akuta för att komma till rätta
              med detta.
            </seg>
          </u>
          <note type="speaker" n="da540a91">
            Anf. 79 Statsrådet ULF KRISTERSSON (M):
          </note>
          <u who="Q1780398" xml:id="i-e103c7b44174d210-14" n="1655d62d">
            <seg n="abf4e09e">
              Fru talman! På frågan svarar jag ja. Jag delar oron för detta.
              Jag tycker att det är en av de saker som vi tydligast ser nu inom
              ramen för en mycket lägre total sjukfrånvaro. Vi ser speciella
              saker mycket bättre. Vi ser till exempel den korta sjukfrånvaron
              som ökar. Vi ser kvinnors sjukfrånvaro. Vi ser psykisk ohälsa.
              Vi har en mer detaljerad bild av läget.
            </seg>
            <seg n="e4bf4316">
              Det här är inget nytt problem dess värre. Vi har sedan 80-talet
              haft markanta skillnader mellan män och kvinnor, men ingen har
              egentligen gjort någonting åt det.
            </seg>
            <seg n="f8ba6b77">
              Vi tog initiativ till studierna som frågeställaren nämnde, bland
              annat en medicinsk studie och en mer försäkringsmässig studie
              som i praktiken kom fram till att fram till första barnets födelse
              i en familj har man en mycket låg och jämn sjukfrånvaro, men sedan
              sticker det i väg. Kvinnor som har höga förväntningar på sig att
              delta som män i arbetslivet drabbas mer av sjukfrånvaro än vad
              män gör.
            </seg>
            <seg n="9cd25bf7">
              Jag tror att insikten är första steget. Sedan kan man diskutera
              vad det här beror på. Är det jobbet, är det livssituationen, är
              det själva familjebildningen, är det jämställdhetsbekymmer? Den
              diskussionen tror jag egentligen bara har börjat.
            </seg>
          </u>
          <note type="speaker" n="3c6b51d5">
            Anf. 80 ROLAND UTBULT (KD):
          </note>
          <u who="Q6220743" xml:id="i-b4649d381bb657af-1" n="6e3d71dd">
            <seg n="023dcdb6">
              Fru talman! Tack för det klarläggandet, ministern! En viktig
              aspekt att beakta i det här sammanhanget är kvinnornas livssituation
              generellt, alltså utöver det rent arbetsrelaterade. En allt större
              del av sjukfrånvaron beror på psykiska diagnoser snarare än somatiska.
              Det här kan ha underliggande orsaker som är av bredare natur än
              man kanske först anade.
            </seg>
            <seg n="2900f7e2">
              Min fråga blir: Hur ser ministern på det här problemet och det
              faktum att en bredare angreppsstrategi kan vara att föredra i
              ett förebyggande arbete?
            </seg>
          </u>
          <note type="speaker" n="6d8dcc98">
            Anf. 81 Statsrådet ULF KRISTERSSON (M):
          </note>
          <u who="Q1780398" xml:id="i-e103c7b44174d210-15" n="1655d62d">
            <seg n="91e409e2">
              Fru talman! Det finns som alltid i politiken en betydande risk
              för väldigt snabba och enkla slutsatser. Jag tror att få frågor
              lämpar sig så illa för förenklade sanningar som just denna. Det
              finns ingen enkel lösning, utan det finns komplexa samband här.
              Det tror jag att man först ska medge för sig själv om man intellektuellt
              och hederligt ska ta sig an frågeställningen.
            </seg>
            <seg n="5761239f">
              Jag tror att somatiska sjukskrivningar och psykisk ohälsa är
              två sidor av samma mynt. Vi är just nu bättre än någon gång förut
              i Sverige på att hjälpa människor med traditionella somatiska
              sjukdomar och fysiska skador snabbt tillbaka till jobbet. Det
              är en fantastisk framgång. Vi är inte tillnärmelsevis lika bra
              på att bemöta psykisk ohälsa: Arbetsgivarna är sämre, vi som medmänniskor
              är sämre, medicinen och läkemedlen är mycket sämre och vi vet
              mycket mindre.
            </seg>
            <seg n="5a7cc5bb">
              Fler jobb kräver mycket mer i dag, ska jag också säga. Det är
              en tuffare arbetsmarknad. Fler jobb kräver mer av intellektuell
              förmåga, och det trissar upp kraven. Där ser vi en del, och sist
              men inte minst ser vi jämställdhetsbekymren. Kvinnor kan inte
              förväntas ha stort ansvar i arbetslivet om inte män tar lika stort
              ansvar som kvinnor för hem och familjeliv.
            </seg>
            <seg n="a8a7764e">
              Sysselsättningen för personer med funktionsnedsättning
            </seg>
          </u>
          <note type="speaker" n="3bb6833a">
            Anf. 82 KERSTIN NILSSON (S):
          </note>
          <u who="Q4989351" xml:id="i-6ea44b9b98c9bbf1-0" n="0db239fa">
            <seg n="040c271c">
              Fru talman! Min fråga går till arbetsmarknadsministern. Häromdagen
              presenterades lagrådsremissen Bristande tillgänglighet som en
              form av diskriminering . Där finns många bra förslag som kommer
              att underlätta för personer med funktionshinder. Men vi har en
              bit kvar, bland annat när det gäller möjlighet till arbete för
              dem som har en funktionsnedsättning. Jag tänker närmast på Funkautredningens
              betänkande Sänkta trösklar, högt i tak som kom 2012. Dagens regelverk
              som reglerar möjligheterna till anpassade anställningar och lönestöd
              kan bli så mycket bättre, och det vore ypperligt om frågan om
              diskriminering kunde gå hand i hand med ett nytt regelverk och
              förslag enligt Funkautredningen.
            </seg>
            <seg n="7772b0a3">
              Jag har frågat tidigare, och jag frågar igen: Hur långt har beredningen
              av betänkandet Sänkta trösklar, högt i tak kommit, och när kan
              vi förvänta oss att ett förslag kommer till riksdagen?
            </seg>
          </u>
          <note type="speaker" n="c2d72289">
            Anf. 83 Arbetsmarknadsminister ELISABETH SVANTESSON (M):
          </note>
          <u who="unknown" xml:id="i-cb729ca40a42f2a2-4" n="8c4561de">
            <seg n="f263e1b9">
              Fru talman! Tack för en viktig fråga, Kerstin Nilsson! Det är
              verkligen viktigt att alla som har en arbetsförmåga också finner
              en plats på arbetsmarknaden och får stöd och hjälp dit oavsett
              hinder.
            </seg>
            <seg n="c70e5d50">
              Jag vill tacka riksdagen för tillkännagivandet. Vi har ju tagit
              emot det, och vi har uppmaningen att bereda frågan skyndsamt.
              Vi bereder den enligt den gång som vi bereder frågor som kommer
              från riksdagen.
            </seg>
            <seg n="08713a6d">
              Jag träffade Funktionshindersdelegationen för någon vecka sedan
              och samtalade med dem kring det vi ser nu och vad vi gör framöver.
              Delar av det som finns med i Funkautredningen har vi genomfört.
              Det handlar om Siusstöd till exempel, och det handlar om tusen
              nya utvecklingsanställningar på Samhall det här året. Det tror
              jag är en viktig väg vidare för den person som har funktionshinder.
              Men mer måste göras, och mer måste också göras för att arbetsgivare
              ska öppna dörren så att fler människor ska få ta en plats på svensk
              arbetsmarknad.
            </seg>
          </u>
          <note type="speaker" n="b0fc4449">
            Anf. 84 KERSTIN NILSSON (S):
          </note>
          <u who="Q4989351" xml:id="i-6ea44b9b98c9bbf1-1" n="0db239fa">
            <seg n="f2d1dd47">
              Fru talman! Frågan bereds, som sagt. Under tiden har vi ett regelverk
              som hindrar flera människor med funktionsnedsättning att få eller
              att kunna återgå till arbete. Om det nu är så att det är de kostnadskrävande
              förslagen som är besvärande och förlänger beredningen menar vi
              att vissa regelverksändringar ändå kan göras.
            </seg>
            <seg n="8acdd890">
              Kan ministern tänka sig att speciellt lyfta ut och fram flera
              av de icke budgetpåverkande förslagen om regelverksändringar som
              i dag faktiskt är ett stopp för att människor ska få en anställning?
            </seg>
          </u>
          <note type="speaker" n="73f9eaf6">
            Anf. 85 Arbetsmarknadsminister ELISABETH SVANTESSON (M):
          </note>
          <u who="unknown" xml:id="i-cb729ca40a42f2a2-5" n="8c4561de">
            <seg n="d962256f">
              Fru talman! Som jag har sagt kommer vi att återkomma med Funkautredningen
              och de delar som finns i den. Det finns ju många goda förslag
              att nu arbeta igenom. Exakt vad vi kommer att återkomma till och
              när kommer jag inte att meddela här i dag, men vi återkommer självklart
              eftersom riksdagen har gett oss det tillkännagivandet men framför
              allt för att det är en viktig fråga att fler personer med funktionshinder
              som medför en nedsatt arbetsförmåga – och det finns en bred enighet
              här i riksdagen kring det – kommer in på arbetsmarknaden. Förra
              året var det 64 000 personer med en funktionsnedsättning som kom
              in, men det behöver bli ännu fler, därför att vi vet att det är
              många som knackar på dörren till ett jobb.
            </seg>
            <seg n="c527220c">
              Hur kan vi tillsammans underlätta detta? Till exempel genom olika
              stöd och genom att uppmuntra och kontakta arbetsgivare att jobba
              ännu mer aktivt med frågan. Jobben skapas där ute hos privata
              och offentliga arbetsgivare. Som jag har sagt tidigare har det
              offentliga verkligen mycket att göra på det här området för personer
              som har en funktionsnedsättning.
            </seg>
            <seg n="3c35f8af">
              Matlandet Sverige
            </seg>
          </u>
          <note type="speaker" n="03a790ae">
            Anf. 86 BENGT-ANDERS JOHANSSON (M):
          </note>
          <u who="bengt-anders_johansson_760665" xml:id="i-e9c4379efdb4af65-0" n="d43b41cf">
            <seg n="4ba30ac7">
              Fru talman! Jag vill rikta min fråga till landsbygdsminister
              Eskil Erlandsson och fokusera på Matlandet Sverige.
            </seg>
            <seg n="73675b48">
              Det talas mycket om en så kallad livsmedelsstrategi i vårt land
              från olika håll, men det är ytterst få som egentligen kan definiera
              vad det innebär. Alliansregeringen har ju valt att satsa på Matlandet
              Sverige som är en rejäl satsning just på den svenska livsmedelsproduktionen.
              Det är för övrigt den första och den enda satsningen på svensk
              mat som någon regering har gjort. Vi har nu satsat 1 miljard på
              detta.
            </seg>
            <seg n="43752dd8">
              Inte minst från oppositionen får vi ofta höra påståenden som
              att Matlandet Sverige är ett pr-jippo, att det har försvunnit
              15 000 jobb och att Matlandet Sverige inte är till för bonden.
            </seg>
            <seg n="a6d4e18c">
              Vad är landsbygdsministerns kommentar till den här typen av påståenden?
            </seg>
          </u>
          <note type="speaker" n="e0acc678">
            Anf. 87 Landsbygdsminister ESKIL ERLANDSSON (C):
          </note>
          <u who="Q3058054" xml:id="i-e103c7b44174d210-16" n="3b8580ee">
            <seg n="3c3580ea">
              Fru talman! Tack för frågan, Bengt-Anders Johansson! Vi kan konstatera
              att sedan visionen om Matlandet Sverige etablerades har vår export
              ökat ganska rejält, och det har den gjort i en tid då vi dessutom
              i princip hela tiden har haft en internationell lågkonjunktur.
              Turistströmmen till vårt land, för vilken maten är en viktig del,
              har också ökat riktigt mycket. Mätningar visar oss att turister
              i dag äter mat i vårt land för i storleksordningen 34 miljarder
              kronor varje år. Hälften av den här maten äts på restaurang, och
              det ligger alltså många jobb i det här.
            </seg>
            <seg n="49044e7a">
              Vi kan konstatera att totalt 9 000 jobb har tillskapats enligt
              den statistik som är tillgänglig inom de fokusområden som vi har
              i Matlandet Sverige, apropå att kunna påvisa resultat som är påtagliga
              och riktiga och dessutom många gånger har varit av betydelse för
              den lilla byn där jobben är allra viktigast.
            </seg>
          </u>
          <note type="speaker" n="ce070c83">
            Anf. 88 BENGT-ANDERS JOHANSSON (M):
          </note>
          <u who="bengt-anders_johansson_760665" xml:id="i-e9c4379efdb4af65-1" n="d43b41cf">
            <seg n="11b07339">
              Fru talman! På vilket sätt tror landsbygdsministern att en livsmedelsstrategi
              skulle kunna bidra mer till satsningen på Matlandet Sverige för
              att öka den svenska livsmedelsproduktionen? Mot bakgrund av att
              det nu bland annat på initiativ från regeringen har tillsatts
              en utredning via Jordbruksverket när det gäller exportsatsning
              och att det dessutom har tillsatts en utredning när det gäller
              konkurrenssituationen för det svenska jordbruket behövs det så
              mycket mer just nu.
            </seg>
          </u>
          <note type="speaker" n="13106ef4">
            Anf. 89 Landsbygdsminister ESKIL ERLANDSSON (C):
          </note>
          <u who="Q3058054" xml:id="i-e103c7b44174d210-17" n="3b8580ee">
            <seg n="5dd22e08">
              Fru talman! En strategis betydelse beror ju alltid på innehållet.
              Som Bengt-Anders Johansson framförde har regeringen valt att tillsätta
              en utredning för att ta reda på vilka hinder som finns för att
              den utveckling vi nu ser ska fortsätta, det vill säga en utveckling
              där vi producerar mer mat i vårt land och där fler och fler blir
              sysselsatta inom matsektorn i alla delar av vårt land. Det tror
              jag är ett sätt och en viktig del i att komma vidare i det här
              arbetet.
            </seg>
            <seg n="7d3418eb">
              Vad är hindren för att ytterligare tillväxt ska ske vad gäller
              till exempel jobb i alla delar av vårt land? Att ta reda på det
              bedömer jag är den viktigaste ingrediensen för att saker och ting
              ska bli verklighet, vilket jag tror att vi alla vill.
            </seg>
          </u>
          <note n="922df147">
            Lönediskriminering av kvinnor
          </note>
          <note type="speaker" n="64d36f3e">
            Anf. 90 HILLEVI LARSSON (S):
          </note>
          <u who="hillevi_larsson_618770" xml:id="i-db3e2388d16df348-0" n="b7458494">
            <seg n="7d892f7d">
              Fru talman! Jag vill ställa min fråga till Elisabeth Svantesson.
            </seg>
            <seg n="e571978f">
              I dag är det så att kvinnor slutar att få betalt kl. 15.53 en
              normal arbetsdag. De jobbar alltså gratis mellan 15.53 och 17.00.
              Det beror på lönediskrimineringen.
            </seg>
            <seg n="3f64a330">
              Det här bidrar starkt till att kvinnors livsinkomst är 3,6 miljoner
              lägre än mäns och att varannan kvinna som går i pension blir garantipensionär,
              det vill säga i praktiken fattigpensionär.
            </seg>
            <seg n="f117f492">
              Ett effektivt sätt att komma åt de här osakliga löneskillnaderna
              är lönekartläggningar. I dag behöver man bara göra det vart tredje
              år. Diskrimineringsombudsmannen föreslår att man ska göra det
              varje år för att komma åt skillnaderna och för att inte glömma
              bort hur man gör kartläggningen.
            </seg>
            <seg n="4301af5e">
              Min fråga är därför: Kan ministern tänka sig varje år?
            </seg>
          </u>
          <note type="speaker" n="8f8e3fb7">
            Anf. 91 Statsrådet ERIK ULLENHAG (FP):
          </note>
          <u who="Q4588714" xml:id="i-e103c7b44174d210-18" n="4e40bbaa">
            <seg n="55ea4848">
              Fru talman! Först försökte landsbygdsministern besvara frågan;
              sedan ställdes den till arbetsmarknadsministern. Men den hamnar
              på mitt bord eftersom jag ansvarar för diskrimineringslagstiftningen.
            </seg>
            <seg n="6afadfa3">
              Vi vet att lönekartläggningar är effektiva, och vi vet att de
              har fungerat historiskt sett. När man får svart på vitt om löneskillnaderna
              mellan kvinnor och män blir det svårare att inte göra någonting
              åt situationen.
            </seg>
            <seg n="0fa84135">
              För några år sedan gjorde regeringen bedömningen att man skulle
              göra dem mer sällan. Det var av regelförenklingsskäl – vi behöver
              minska regelbördan på framför allt små och medelstora företag.
              Sedan har vi haft en diskussion i riksdagen, och det finns ett
              politiskt tryck i frågan.
            </seg>
            <seg n="3538785b">
              Min utgångspunkt är att vi ska återkomma med ett lagförslag om
              att göra lönekartläggningar oftare. Värdet av dem överstiger egentligen
              regelbördan, men det är en fråga som bereds i Regeringskansliet
              för närvarande.
            </seg>
          </u>
          <note type="speaker" n="f6db136f">
            Anf. 92 HILLEVI LARSSON (S):
          </note>
          <u who="hillevi_larsson_618770" xml:id="i-db3e2388d16df348-1" n="b7458494">
            <seg n="d8b41c1f">
              Fru talman! Det här är en väldigt viktig och brådskande fråga,
              så jag hoppas att det verkligen händer något så snart som möjligt.
            </seg>
            <seg n="2259f84a">
              Precis som Diskrimineringsombudsmannen säger är det snarare till
              hjälp för företagen att göra det varje år i stället för vart tredje
              år. Det är på grund av att vart tredje år är så pass sällan att
              man hinner glömma hur man gör. Det är dessutom väldigt effektivt,
              för man tvingas som arbetsgivare att titta på de löneskillnader
              som finns, jämföra män och kvinnor och se om det finns osakliga
              skillnader.
            </seg>
            <seg n="df13aae0">
              Nästa steg är att åtgärda de här skillnaderna. Om man då gör
              det här varje år finns det en chans att faktiskt kunna minska
              lönediskrimineringen.
            </seg>
            <seg n="a70146d3">
              I dag är det så att det kommer att dröja 67 år innan lönediskrimineringen
              mot kvinnor försvinner om inte takten ökar. De senaste åren har
              den varit ungefär en minut per år, så jag hoppas verkligen att
              regeringen kommer till skott i den här frågan.
            </seg>
          </u>
          <note type="speaker" n="440e600a">
            Anf. 93 Statsrådet ERIK ULLENHAG (FP):
          </note>
          <u who="Q4588714" xml:id="i-e103c7b44174d210-19" n="4e40bbaa">
            <seg n="623fc750">
              Fru talman! För att uttrycka mig väldigt konkret kan jag säga
              att det finns en utredare som tittar på det och som kommer att
              presentera sitt förslag i sommar. Direktiven är tydliga: Vi vill
              se en översyn i enlighet med det tillkännagivande som kommer från
              riksdagen.
            </seg>
            <seg n="cc64f3aa">
              Det här är ett av verktygen för att motarbeta lönediskriminering.
              Vi behöver göra mycket mer. Vi behöver också titta på de kvinnodominerade
              yrken, ofta akademikeryrken, där det lönar sig sämre att utbilda
              sig för en kvinna än för en man.
            </seg>
            <seg n="9e8288b7">
              Det yrke där vi tappat mest i konkurrenskraft när det gäller
              löner är läraryrket, ett kvinnodominerat yrke där lönerna har
              gått rakt nedåt jämfört med andra yrken. Vi ser en huvudförklaring
              i den kommunalisering som Göran Persson genomförde som skolminister,
              och vi ser ett linjärt samband mellan minskade löner till lärare
              och kommunaliseringen. Det är en fråga där partierna för närvarande
              tycker lite olika, men vi behöver lyfta upp den på bordet.
            </seg>
            <seg n="333aaf10">
              Vi behöver också göra särskilda satsningar för att trycka upp
              vissa yrken, vilket regeringen nu gör på till exempel karriärtjänster
              för lärare.
            </seg>
            <seg n="932f11cc">
              Men i frågan som frågeställaren ställer är vi helt överens, och
              jag räknar med att återkomma efter det att utredningen är färdig.
            </seg>
            <seg n="5e4c7b99">
              Ungdomsarbetslösheten
            </seg>
          </u>
          <note type="speaker" n="d860f443">
            Anf. 94 PATRIK BJÖRCK (S):
          </note>
          <u who="Q5577436" xml:id="i-e4ae56e3eabc57f6-0" n="43fd2432">
            <seg n="981d9f48">
              Fru talman! Min fråga går till arbetsmarknadsministern.
            </seg>
            <seg n="bdd522ec">
              Sedan den moderatledda regeringen tillträdde har arbetslösheten
              ökat med över 30 procent. Långtidsarbetslösheten har tredubblats,
              och ungdomsarbetslösheten är nu så hög att EU beviljar stöd till
              Sverige för att bekämpa den eftersom man inte anser att den svenska
              regeringens åtgärder har varit tillräckligt effektiva.
            </seg>
            <seg n="b1f3cb04">
              Min fråga till arbetsmarknadsministern är: Kommer regeringen
              att se till att de arbetslösa ungdomarna får ta del av det stödet,
              och kommer regeringen att se till att ta fram en ny politik för
              att bekämpa ungdomsarbetslösheten eftersom den nuvarande politiken
              uppenbarligen inte har lyckats?
            </seg>
          </u>
          <note type="speaker" n="bceffe72">
            Anf. 95 Arbetsmarknadsminister ELISABETH SVANTESSON (M):
          </note>
          <u who="unknown" xml:id="i-cb729ca40a42f2a2-6" n="8c4561de">
            <seg n="037ef9ec">
              Fru talman! Tack, Patrik Björck, för frågan! Den har vi diskuterat
              tidigare.
            </seg>
            <seg n="4dec8949">
              Det är en av våra absolut mest prioriterade frågor att fler unga
              har ett jobb att gå till. Att starta sitt vuxna liv med att inte
              ha ett jobb att gå till, att inte känna sig behövd och att inte
              kunna försörja sig själv är en väldigt problematisk start. Därför
              har vi aktiva åtgärder inom många områden och många verktyg för
              att underlätta att jobben ska både växa till och komma fler unga
              till del.
            </seg>
            <seg n="80603d48">
              En del i detta handlar om att sänka kostnaderna för att anställa
              unga. Det har gett uppemot 10 000 nya jobb för unga. Vi har sänkt
              restaurangmomsen eftersom vi vet att väldigt många har sitt första
              jobb i den branschen. Jag möter arbetsgivare varje vecka, senast
              häromdagen, som berättar för mig att de har kunnat växa just på
              grund av de här sänkningarna. Det har lett till jobb för unga.
            </seg>
            <seg n="e49f024c">
              Fru talman! Jag får ta nästa del i nästa svar.
            </seg>
          </u>
          <note type="speaker" n="12eb8558">
            Anf. 96 PATRIK BJÖRCK (S):
          </note>
          <u who="Q5577436" xml:id="i-e4ae56e3eabc57f6-1" n="43fd2432">
            <seg n="c17a2f4e">
              Fru talman! Jag hoppas att jag får tacka arbetsmarknadsministern
              för att hon svarar på mina frågor efter nästa svar, för jag fick
              inget svar på någon av de två frågorna.
            </seg>
            <seg n="1667fa27">
              Kommer regeringen att agera och se till att de unga får del av
              EU-stödet? Det var den ena frågan.
            </seg>
            <seg n="8f49f250">
              Finns det någon ny politik för att bekämpa ungdomsarbetslösheten
              eftersom den gamla politiken uppenbarligen inte har lyckats? Det
              var den andra frågan som jag hoppas få svar på.
            </seg>
            <seg n="ad0ae56c">
              Det som arbetsmarknadsministern beskriver, fru talman, är åtgärder
              som alla dömer ut. Man konstaterar till exempel att om sänkningen
              av restaurangmomsen har gett några jobb är det väldigt få jobb,
              och det är i så fall till en kostnad av i runda slängar 1 ½ miljon
              per jobb. Det är ineffektiva och dyra åtgärder som inte har lett
              till att ungdomsarbetslösheten har kunnat pressas tillbaka. De
              har i stället gjort att ungdomsarbetslösheten har ökat.
            </seg>
            <seg n="40085d56">
              Min fråga är alltså: Finns det någon ny politik för att pressa
              tillbaka ungdomsarbetslösheten?
            </seg>
          </u>
          <note type="speaker" n="d186ce7d">
            Anf. 97 Arbetsmarknadsminister ELISABETH SVANTESSON (M):
          </note>
          <u who="unknown" xml:id="i-cb729ca40a42f2a2-7" n="8c4561de">
            <seg n="cd34f766">
              Fru talman! På fråga ett om EU är mitt svar att vi är 20 av 28
              länder som har regioner som kommer att ta del av stödet. Som jag
              har nämnt tidigare vid ett flertal tillfällen här i kammaren kommer
              det via socialfondsmedel. Det är så vi administrerar; det är det
              bästa sättet att nå ut till den delen av Sverige så att unga får
              det stöd de behöver för att få jobb.
            </seg>
            <seg n="80cc86e2">
              Den andra frågan handlar om vad vi gör fortsättningsvis. I varje
              budget lägger vi förslag som underlättar att fler unga får ett
              jobb att gå till. I sommar sänker vi kostnaderna ytterligare för
              de yngsta ungdomarna, de under 23.
            </seg>
            <seg n="3ed1b47b">
              Vem dömer ut? En del tycker att det kostar pengar, men jag vill
              säga att prioriteringar kostar pengar. Att prioritera unga kostar,
              och vi väljer att lägga dessa resurser på de unga för att de ska
              ha ett jobb att gå till.
            </seg>
            <seg n="ae3af7a6">
              Arbetsgivarna som jag träffar dömer inte ut den här satsningen
              utan säger tvärtom att den har lett till att fler unga faktiskt
              har ett jobb att gå till.
            </seg>
            <seg n="32657178">
              Att höja kostnaderna, som Patrik Björck vill göra, kommer att
              påverka jobben i negativ riktning.
            </seg>
          </u>
          <note n="e522ea02">
            Översyn av Arbetsförmedlingen
          </note>
          <note type="speaker" n="721ce4e4">
            Anf. 98 LOTTA FINSTORP (M):
          </note>
          <u who="Q4948092" xml:id="i-9a1f6eddb9e70394-0" n="67fabad0">
            <seg n="4bfe3864">
              Fru talman! Jag vill ställa en fråga till arbetsmarknadsminister
              Elisabeth Svantesson.
            </seg>
            <seg n="87b56918">
              Den 17 mars utsåg regeringen en ny generaldirektör för Arbetsförmedlingen.
              Strax före utnämningen tillsatte man en utredning som ska göra
              en översyn av Arbetsförmedlingen, den stora översyn som vi alla
              känner till. Den ska vara färdig i januari 2016.
            </seg>
            <seg n="20806e09">
              Min fråga är därför: Finns det risk att det nödvändiga förändringsarbetet
              inte kommer i gång omgående utan får avvakta i väntan på att översynen
              ska bli klar?
            </seg>
          </u>
          <note type="speaker" n="16514045">
            Anf. 99 Arbetsmarknadsminister ELISABETH SVANTESSON (M):
          </note>
          <u who="unknown" xml:id="i-cb729ca40a42f2a2-8" n="8c4561de">
            <seg n="9a24377d">
              Fru talman! Tack, Lotta Finstorp, för frågan! När jag presenterade
              den nye generaldirektören, Mikael Sjöberg, häromdagen var jag
              väldigt tydlig med att han inte kommer att kunna vila sig i form
              tills översynen är klar. Det finns jobb att göra på Arbetsförmedlingen
              här och nu. Det handlar om att effektivisera och jobba bättre
              mot arbetsgivare. Mikael Sjöberg kommer att ha mycket att ta tag
              i från den 17 mars när han börjar sitt arbete.
            </seg>
            <seg n="afba1da0">
              Jobben är vår viktigaste fråga. Vi ser också att Arbetsförmedlingen
              har en väldigt viktig funktion – inte att skapa jobb, för det
              gör arbetsgivarna, men att matcha de arbetsgivare som behöver
              arbetssökande och de arbetssökande som behöver komma i arbete.
              Vi har inte gjort någon översyn av Arbetsförmedlingen sedan mitten
              av 1990-talet. Vi tror att detta är en viktig del också av ett
              förbättringsarbete på sikt. På lång sikt har vi en översyn, och
              på kort sikt, här och nu, måste Mikael Sjöberg och hela Arbetsförmedlingen
              också arbeta på att bli ännu effektivare.
            </seg>
          </u>
          <note type="speaker" n="ffecfc78">
            Anf. 100 LOTTA FINSTORP (M):
          </note>
          <u who="Q4948092" xml:id="i-9a1f6eddb9e70394-1" n="67fabad0">
            <seg n="073b68db">
              Fru talman! Det vore jätteintressant om arbetsmarknadsministern
              kunde nämna något om översynen och vad den kommer att innehålla.
            </seg>
          </u>
          <note type="speaker" n="fcad6c62">
            Anf. 101 Arbetsmarknadsminister ELISABETH SVANTESSON (M):
          </note>
          <u who="unknown" xml:id="i-41b30c7873daec5d-0" n="8c4561de">
            <seg n="7621ba17">
              Fru talman! Ett fokus i översynen gäller hur vi kan vässa verktyg
              och insatser. Arbetsmarknaden har förändrats sedan 1990-talet,
              då vi senast såg över Arbetsförmedlingen. Också sammansättningen
              av de arbetslösa har förändrats. Det finns andra behov i dag än
              det fanns tidigare. Då är det också viktigt att de insatser som
              Arbetsförmedlingen jobbar med blir vassa och träffsäkra.
            </seg>
            <seg n="7c818896">
              Det handlar också om hur Arbetsförmedlingen ska jobba med andra
              aktörer – med kommuner, kompletterande aktörer och andra myndigheter
              – för att just matchningen av den arbetssökande ska bli så bra
              som den bara kan. Det är en väldigt viktig fråga. Hur ska samverkan
              förbättras? In the end handlar det ju om att den som kommer till
              Arbetsförmedlingen ska få stöd och hjälp och rustas och matchas
              till ett jobb. Det är det vi förväntar oss av Arbetsförmedlingen.
            </seg>
          </u>
          <note n="0e250579">
            Anf. 102 FÖRSTE VICE TALMANNEN:
          </note>
          <u who="unknown" xml:id="i-43b319f8e24ac0f0-0" n="8c4561de">
            <seg n="8311e4af">
              Därmed vill jag tacka ministrar och statsråd för deltagandet
              i frågestunden, som härmed är avslutad.
            </seg>
          </u>
          <note n="81dbc477">
            8 § Riksrevisionens rapport om energieffektivisering inom industrin
          </note>
          <note type="speaker" n="65e3ddc3">
            Anf. 103 ANN-KRISTINE JOHANSSON (S):
          </note>
          <u who="ann-kristine_johansson_62b732" xml:id="i-73b656bffbac1f37-0" n="d7e187e6">
            <seg n="1ab625ea">
              Fru talman! Denna debatt och vårt betänkande kanske upplevs som
              lite spretiga. Vi behandlar dels Riksrevisionens rapport om energieffektivisering
              inom industrin, dels ett antal viktiga energimotioner från allmänna
              motionstiden. Jag tänker uppehålla mig vid Riksrevisionens rapport
              och några av våra reservationer. Självklart står vi bakom alla
              våra reservationer, men för tids vinnande nöjer jag mig med att
              yrka bifall till reservation 1.
            </seg>
            <seg n="9dbffb8f">
              När det gäller Riksrevisionens rapport kan jag konstatera att
              vi socialdemokrater är överens med regeringen om synen på rapporten.
              Det finns värdefulla synpunkter i den som är intressanta att ha
              med i det fortsatta arbetet.
            </seg>
            <seg n="3d514180">
              Programmet för energieffektivisering inom industrin hade som
              fokus bibehållen konkurrenskraft och ökad takt i energieffektiviseringsåtgärderna.
              Och där är också vinsterna. Frågan om energieffektivisering –
              att spara energi och att använda varje kilowatt på smartast sätt
              – har med detta program kommit upp på företagens vd:ars bord.
              Det är egentligen det allra viktigaste: att frågan om energianvändning
              i företaget ligger på ledningens bord. Men kanske är det svårt
              att räkna siffror på detta. Det blir mer ett förändrat synsätt,
              vilket är bra för oss alla.
            </seg>
            <seg n="e8115083">
              Fru talman! Riksrevisionen har utifrån sin granskning dragit
              ett antal slutsatser och lämnar, som man ska, ett antal rekommendationer
              till regeringen. Bland annat säger man att om ett nytt program
              för energieffektivisering ska införas är det viktigt att fastställa
              kvantifierbara mål. Det behövs också uppdaterad översikt över
              de olika målen, vad de innebär och hur de påverkar varandra.
            </seg>
            <seg n="2cf5a4f7">
              Det behövs också ett förtydligande av målet om energieffektivisering
              och att man analyserar hur styrmedlen påverkar företagen ekonomiskt
              och i vilken utsträckning styrningen ger incitament att minska
              utsläppen. Detta ska rapporteras till riksdagen.
            </seg>
            <seg n="5856f529">
              Vi är, som jag inledde med att säga, överens med regeringen om
              svaren på Riksrevisionens slutsatser: Det är bra att fundera över
              hur styrmedel används, så att de inte krockar med varandra och
              blir improduktiva, och uppställda mål bör vara tydliga och uppföljningsbara.
            </seg>
            <seg n="713525ee">
              Det ursprungliga beslutet att införa PFE handlade om bibehållen
              konkurrenskraft och minskad energiförbrukning, alltså att öka
              takten i energieffektiviseringen i den elintensiva industrin.
              Vi socialdemokrater tycker att PFE har varit lyckosamt och vill
              se en fortsättning i annan form eftersom regeringen har gjort
              tolkningen att EU:s riktlinjer för statligt stöd inte gav möjlighet
              att fortsätta med programmet.
            </seg>
            <seg n="caad30b1">
              Detta ger vi tillsammans med Vänstern och Miljöpartiet uttryck
              för i reservation 1, där vi vill att regeringen kommer tillbaka
              till riksdagen med förslag på lösning för att åstadkomma det som
              PFE gjorde så bra: att takten i energieffektiviseringen inom den
              elintensiva industrin ökar och att man också tar till vara de
              värdefulla erfarenheter som kommit fram från arbetet och också
              Riksrevisionens rekommendationer om styrmedel med mera.
            </seg>
            <seg n="882b3f7a">
              I övrigt när det gäller energieffektiviseringsåtgärder kommer
              EU:s energieffektiviseringsdirektiv att hanteras i näringsutskottet
              och debatteras här i kammaren under våren. Därför lägger jag inte
              mer tid på denna så viktiga fråga just nu – energieffektivisering
              är ju det glömda bränslet, och det behöver diskuteras än mer.
            </seg>
            <seg n="01986a66">
              Ett annat viktigt område av alla de områden som berörs i betänkandet
              är biogas, och jag kan konstatera att det är en hel del vackra
              ord från regeringssidan men knappast någon handling. År 2010 presenterade
              Energimyndigheten tillsammans med Jordbruksverket och Naturvårdsverket
              en rapport, Förslag till en sektorsövergripande biogasstrategi
              , som lade fram ett antal förslag för att stärka biogasens konkurrenskraft
              och som riktade sig till allt från regering till regioner, kommuner,
              myndigheter och näring.
            </seg>
            <seg n="098f3a30">
              Detta var 2010, och senast utskottet behandlade frågan var för
              ett år sedan, våren 2013. Då var svaret att man avvaktar utredningen
              om fossilfri fordonsflotta. Nu har den kommit, och i dag svarar
              man att vi måste vänta ännu längre. Hur länge ska branschen, företagen,
              jordbruksnäringen med flera vänta på besked om det kommer en nationell
              biogasstrategi eller inte? Vad vill man med biogasen framöver?
            </seg>
            <seg n="3e5dd81b">
              Vi har tillsammans med Vänsterpartiet och Miljöpartiet en reservation
              där vi beskriver vår ambition och syn på framtiden för biogas.
              Vi vill se en övergripande plan, strategi för hur staten, regioner,
              kommuner, företag ska kunna samarbeta och utveckla detta till
              en stark produktion till gagn för miljö, klimat, och hälsa, och
              vi vill se mål för det. Politiken behöver sätta upp mål som visar
              på ambition och vilja. Det gör det lättare för företag, forskning
              med mera att se varthän politiken vill.
            </seg>
            <seg n="981a0bd6">
              Fru talman! Så här på slutet ska jag säga några ord om den så
              viktiga vattenkraften. Just nu under året är det mycket som sker
              som rör vattenkraftsproduktionen – allt från vattendirektiv till
              utredningar och nationella strategier – och det finns ett antal
              styrmedel som kan vara kontraproduktiva i sin utformning. Vi behöver
              vattenkraftsproduktionen. Vi behövde den i går, vi behöver den
              i dag och vi kommer att behöva den i framtiden. Detta är viktigt
              att slå fast. Här hoppas jag på bred samsyn när det gäller hur
              viktig vattenkraften är.
            </seg>
            <seg n="3ceaaaa9">
              Till sist: Just i år är det mycket som sker som rör energipolitiken,
              och det är viktigt att hålla tungan rätt i mun vid behandling
              av allt som kommer. Det handlar om EU:s klimat- och energimål
              2030, EU:s energieffektiviseringsdirektiv, kontrollstationen för
              elcertifikat och den aviserade kontrollstationen 2015 som gäller
              energibalans, kostnad och klimatpåverkan. Dessutom är det val
              till Europaparlamentet och riksdagsval i höst. Detta innebär att
              vi politiker i Norden, i EU, i riksdag och regering, i regioner
              och kommuner, verkligen måste se hur allt hänger ihop och hur
              olika delar påverkas av olika beslut.
            </seg>
            <seg n="7a19b093">
              Det är otroligt viktigt för samhället, energisystemet och branschen.
              Vi måste ha en helhetssyn och helst, som jag alltid tar upp i
              mina anföranden, en bred parlamentarisk samsyn.
            </seg>
            <seg n="6c6c3b72">
              Fru talman! Det skulle ge stabilitet till ett långsiktigt hållbart
              energisystem.
            </seg>
            <seg n="23648f66">
              Med det här sagt yrkar jag än en gång bifall till reservation
              1, men jag står självklart bakom alla våra reservationer.
            </seg>
          </u>
          <note type="speaker" n="3956fafa">
            Anf. 104 LISE NORDIN (MP):
          </note>
          <u who="Q4970036" xml:id="i-b4026b5304ec5988-5" n="c14c06a4">
            <seg n="788853a7">
              Fru talman! Betänkandet som vi debatterar i dag behandlar många
              olika frågor. Jag väljer att fokusera på det som är huvudfrågan
              i betänkandet, nämligen energieffektivisering.
            </seg>
            <seg n="344bedb6">
              Energi är, oavsett form, en resurs som behöver användas klokt,
              och effektivisering är en central del i en hållbar energipolitik.
              En klokare användning leder till en minskad användning, som är
              ett villkor för att man ska kunna skapa ett hållbart och förnybart
              energisystem. Det ger även stora fördelar för användaren, som
              kan minska sin sårbarhet och sina kostnader.
            </seg>
            <seg n="e0d607cf">
              Målet bör vara att användningen av energi minskar även när ekonomin
              växer. Förra veckan var jag i Danmark för att studera deras klimat-
              och energipolitik. I Danmark har partierna över blockgränserna
              enats om målet att minska energianvändningen med 7,6 procent till
              år 2020. Även Sverige skulle behöva ett mål för minskad energianvändning
              för konkurrenskraftens, industrins och miljöns skull.
            </seg>
            <seg n="f96c9b67">
              Just nu pågår kampen om EU:s klimat- och energimål efter år 2020.
              I dag finns tre mål, ett för minskade klimatutsläpp, ett för andelen
              förnybar energi och ett för energieffektivisering. Miljöpartiet
              har hela tiden förespråkat tre mål, men regeringen har valt att
              stödja en försvagning i enlighet med EU-kommissionens förslag,
              som bara är ett bindande mål: ett klimatmål. Det förnybara målet
              föreslås vara frivilligt, och målet om energieffektivisering släpps
              helt.
            </seg>
            <seg n="09af381a">
              Alliansens motstånd mot energieffektivisering avspeglas också
              i budgeten. Sedan de lade om energipolitiken 2009 har det skett
              en halvering av stödet till energieffektivisering. Det innebär
              att hushåll, företag och kommuner i dag har sämre möjligheter
              att arbeta med energieffektivisering.
            </seg>
            <seg n="31efd476">
              Programmet för energieffektivisering i industrin, PFE, tas nu
              bort. Regeringen hänvisar än en gång till EU:s regler. Något nytt
              förslag om hur energieffektivisering i industrin kan ske har regeringen
              inte lämnat. Miljöpartiet, Socialdemokraterna och Vänsterpartiet
              har i dag ett enigt förslag som handlar om att det behövs ett
              nytt program för industrin och att detta program ska tas fram
              utifrån de goda erfarenheter av PFE som finns tills i dag.
            </seg>
            <seg n="fe4d6dd8">
              Det finns mycket att göra för den som ser energieffektiviseringen
              som viktig för klimatet och konkurrenskraften.
            </seg>
            <seg n="bc879d00">
              För att stödja arbetet med energieffektivisering föreslår Miljöpartiet,
              Socialdemokraterna och Vänsterpartiet ett införande av vita certifikat.
              För att öka effektiviteten i energianvändningen har många länder
              infört system som skapar en marknad för energieffektivisering
              och minskad energianvändning. Sådana system finns i dag i Italien,
              Frankrike, Storbritannien, Danmark och Flandern i Belgien samt
              i över hälften av USA:s delstater.
            </seg>
            <seg n="e9af66f3">
              Utformningen av systemen varierar stort, men gemensamt är att
              man ger ett ansvar för att energieffektivisering ska ske. Det
              funkar ungefär som dagens gröna elcertifikat men syftar till att
              minska energianvändningen.
            </seg>
            <seg n="7f9d3fc0">
              I ett system med certifikat måste elleverantörer medverka till
              att elanvändningen effektiviseras med en viss andel av den mängd
              de säljer. Det är valfritt för bolaget att genomföra åtgärderna
              själv eller att göra det genom att köpa intyg, så kallade vita
              certifikat, från andra aktörer som visar att de har minskat energianvändningen.
              Vilka investeringar som ska godkännas tas fram av energimyndigheten.
              Det kan handlar om byte av fönster eller om elsnåla vitvaror i
              hyresfastigheter.
            </seg>
            <seg n="4091a178">
              Marknaden gör att de billigaste effektiviseringsåtgärderna efterfrågas,
              vilket ger möjlighet att styra resurserna till de mest kostnadseffektiva
              besparingsåtgärderna. Ett system med vita certifikat är ett väldigt
              pedagogiskt verktyg för att stimulera till minskad energianvändning.
            </seg>
            <seg n="a8dc7729">
              Energieffektiviseringsutredningen fastslog redan 2009 att potentialen
              för effektivisering är väldigt stor och att effektiviseringsåtgärderna
              är lönsamma på kort sikt för både den enskilde och samhället men
              att de inte genomförs eftersom det i dag saknas styrmedel. I EU:s
              direktiv för energieffektivisering förordas nu ett införande av
              vita certifikat för att man ska ta tag i den viktiga frågan om
              energieffektivisering. Men den svenska regeringen har i sitt förslag
              i stället valt det kryphål som finns, som säger att man kan välja
              andra åtgärder. Regeringen har dock inte preciserat vilka andra
              åtgärder man föreslår i stället för EU:s förslag om vita certifikat.
            </seg>
            <seg n="ed520e0c">
              Miljöpartiet anser att Sverige behöver införa ett ansvar för
              smart energianvändning. Alla internationella erfarenheter visar
              att ett system med vita certifikat är effektivt och fungerar som
              drivkraft för minskad energianvändning. Jag vill påminna om att
              den minskade energianvändningen är viktig för de mål som finns
              i energipolitiken som handlar om att ta hänsyn till konkurrenskraften,
              att minska vår sårbarhet och att minska miljöpåverkan.
            </seg>
          </u>
          <note n="04163e5c">
            Fru talman! Jag yrkar bifall till reservation 6.
          </note>
          <note type="speaker" n="201b153d">
            Anf. 105 ANNA HAGWALL (SD):
          </note>
          <note n="ca278e0d">
            Fru talman! Jag börjar med att yrka bifall till reservationerna
            5, 8 och 19.
          </note>
          <u who="Q6930975" xml:id="i-d57eb52da365c097-0" n="b3ccb4a3">
            <seg n="580fe224">
              Eftersom vi redan har debatterat energipolitik mycket i samband
              med betänkande NU9 ska jag bara berätta hur vi tänker angående
              våra tre motioner i det här betänkandet.
            </seg>
            <seg n="f0525df7">
              Vi har en motion om energieffektivisering i byggnader, då vi
              önskar att energieffektiviseringen ska gå lite fortare. Riksdagen
              bör uppmana regeringen att införa ett system med energieffektiviseringslån
              så att bättre finansieringsmöjligheter för att genomföra upprustning
              och renovering av bostadsbeståndet skapas. Detta skulle påskynda
              en samhällsnödvändig effektivisering. Samtidigt skapas fler arbetstillfällen
              och energieffektiva bostäder för framtiden.
            </seg>
            <seg n="1ca7332d">
              Kommunala särkrav rörande byggnaders energiprestanda är ett problem.
              Enhetliga nationella energikrav för lågenergihus bör införas,
              då det på sikt skulle bli billigare att bygga. Kravet bör sedan
              successivt skärpas för att skapa en långsiktigt hållbar och miljövänlig
              utveckling.
            </seg>
            <seg n="1640ae47">
              Fru talman! Biogas har i dag flera användningsområden. Enligt
              min åsikt bör biogasen i första hand nyttjas som drivmedel. Störst
              samhällsnytta skapas om den används av tunga fordon inom transportsektorn.
              En central del är att producenten kan ansluta sig till stamgasnätet.
              Det är önskvärt med en utbyggnad av gasnätet så att nätet når
              ut till Sveriges jordbruksintensiva regioner, där potentialen
              att nyttja stallgödsel är stor. Jag anser att riksdagen bör uppmana
              regeringen att verka för en utbyggnad. En nationellt samordnad
              kompetens som drar upp riktlinjerna för en nationell gasstrategi
              bör komma till stånd. Generella regelverk behöver inte nödvändigtvis
              vara det mest samhällsekonomiskt korrekta. Stordriftsfördelar
              kan skapas genom att investeringarna koncentreras till geografiskt
              begränsade områden.
            </seg>
            <seg n="641c812c">
              Jag ska säga några ord om vindkraft, som vi redan har pratat
              om. Jag har redan utvecklat vad vi tycker. Det jag inte har nämnt
              är att vi tycker att planeringen för vindkraften till 2020 är
              alltför optimistisk. Det kommer att bli mycket besvärligt att
              hantera en så stor mängd vindkraft på elnätet. Den vackra svenska
              landsbygden kommer att förfulas av många vindsnurror, och de boende
              drabbas av buller och solreflexer.
            </seg>
            <seg n="b06e0262">
              Därutöver är min uppfattning att de olika subventioner som vindkraften
              får är ett problem. Som jag redan har sagt tycker mitt parti att
              elcertifikatssystemet snedvrider konkurrensen. Det är samhällsekonomiskt
              mycket kostsamt och bör fasas ut.
            </seg>
          </u>
          <note type="speaker" n="0475d025">
            Anf. 106 KENT PERSSON (V):
          </note>
          <u who="Q6043221" xml:id="i-20b45bbca1244bbe-4" n="23ab6665">
            <seg n="aeb08639">
              Fru talman! Dagens debatt handlar om Riksrevisionens rapport
              om energieffektivisering inom industrin, PFE, programmet för energieffektivisering.
              I betänkandet behandlas också en del motioner från allmänna motionstiden.
            </seg>
            <seg n="0a7428a4">
              Ann-Kristine Johansson och Lise Nordin har på ett alldeles föredömligt
              sätt gått igenom våra gemensamma ståndpunkter när det gäller energieffektivisering
              inom industrin och förväntningarna på att regeringen ska presentera
              något nytt som ska ersätta programmet när det löper ut om fyra
              månader.
            </seg>
            <seg n="e5a40e90">
              Våra tre partier har några gemensamma punkter. Ann-Kristine tog
              upp biogasens roll, och Lise Nordin talade allmänt om energieffektivisering,
              som egentligen är den delen inom energipolitiken där mycket lite
              har hänt. Jag ansluter mig till vad de har sagt, och jag tänker
              inte upprepa något där.
            </seg>
            <seg n="2462d1cd">
              Fru talman! Jag står givetvis bakom samtliga Vänsterpartiets
              motioner, men jag yrkar bifall till reservation 18, Övrigt om
              vindkraft, där frågan om havsbaserad vindkraft tas upp. Betänkandet
              som debatterades före pausen handlade mycket om vindkraft, men
              vi har inte tagit upp potentialen i den havsbaserade vindkraften.
              Det finns i dag planer på ungefär 35 terawattimmar havsbaserad
              vindkraft. Det finns klara planer på vindkraft som väntar på anslutning.
            </seg>
            <seg n="1c7f71ad">
              Hur ska riksdagen göra? Räcker certifikatsystemet till för att
              få fart på den havsbaserade vindkraften?
            </seg>
            <seg n="79438da4">
              Vänsterpartiet anser att man kan gå den andra vägen, det vill
              säga upphandla havsbaserad vindkraft. Jag är medveten om att regeringen
              diskuterar och resonerar i de banorna, men de ligger långt fram.
              Först vill regeringen söka samverkanslösningar med andra intressenter
              och andra samverkansmekanismer. Nu visar det sig att det inte
              finns ett speciellt stort intresse från andra länder att ansluta
              sig till detta. I stället för att vänta borde man prova att göra
              en upphandling till bästa tekniska och ekonomiskt fördelaktiga
              lösning. Så får vi fart på en teknisk utveckling som gagnar Sverige.
            </seg>
          </u>
          <note type="speaker" n="7fe280eb">
            Anf. 107 LARS HJÄLMERED (M):
          </note>
          <u who="Q5807932" xml:id="i-e103c7b44174d210-20" n="11115dbe">
            <seg n="183e198b">
              Fru talman! Vi har i dag att debattera framför allt energieffektivisering.
              Bland förslagen i betänkandet ingår ett trettiotal motioner från
              allmänna motionstiden. Betänkandet berör ett flertal frågor. Utgångspunkten
              är en rapport som har kommit från Riksrevisionen, som har tittat
              på olika typer av energieffektiviseringsåtgärder inom framför
              allt industrin.
            </seg>
            <seg n="b79a08c1">
              Fru talman! Jag tänkte börja med just Riksrevisionen och sedan
              gå vidare på det övriga. Riksrevisionen är en viktig fristående
              institution som arbetar på riksdagens uppdrag. Den är fristående
              och tar sig an olika uppdrag. Riksrevisionen lägger fram olika
              granskningsrapporter, även i detta fall. Som en generell observation
              är det viktigt att ta intryck, läsa ordentligt och se vad man
              kan lära av denna och andra rapporter.
            </seg>
            <seg n="e190f24d">
              I det här fallet har revisionen tittat på programmet för energieffektivisering,
              PFE. Det är ett program som egentligen har två syften. Det ena
              är att minska energianvändningen, och det andra är att värna och
              stärka konkurrenskraften i de företag som är med i programmet
              och därigenom svenskt näringsliv. Riksrevisionen har valt att
              titta på effektiviseringsspåret. Det är intressant att konstatera
              att de som har deltagit i programmet har minskat sin energianvändning,
              men om man ska tro Riksrevisionen är det svårt att avgöra hur
              effektiviseringen står sig i relation till företag som inte har
              varit med i programmet. Likadant gäller frågan om vilka åtgärder
              som hade kommit på plats även utan ett program. Det väcker ett
              antal frågor.
            </seg>
            <seg n="dcfe2a67">
              I allt väsentligt har de deltagande företagen varit positiva
              till programmet. Alliansen har haft en positiv inställning och
              vill titta på vilka lärdomar som kan dras framåt.
            </seg>
            <seg n="8e31c931">
              Fru talman! Jag kan tycka att det ligger en del i de synpunkter
              som regeringen ger uttryck för i skrivelsen. Går det verkligen
              att jämföra energiintensiva företag i programmet med företag som
              inte är med i programmet? Det finns vissa metodfrågor. Men alltjämt
              är utgångspunkten att dra lärdom. Vi tittar nu på en eventuell
              fortsättning och på vilka lärdomar som kan dras av programmet,
              liksom när andra styrmedel som används inom energipolitiken utvärderas.
            </seg>
            <seg n="481cd6bb">
              Alliansen kommer att återkomma i framtida debatter om detta program
              och andra frågor om energieffektivisering med tanke på de direktiv
              som har kommit från EU under senare år. Vår inriktning är att
              fortsätta med mer energieffektivisering på bred front i samhället.
            </seg>
            <seg n="84ef1743">
              Låt mig backa ett steg och lyfta blicken lite grann. När vi talar
              om energieffektivisering talar vi i praktiken om företagens konkurrenskraft
              och därmed ytterst om jobben. Det handlar om saker som företag
              gör utifrån krass ekonomi så att de stärker sin konkurrenskraft.
              På det sättet värnas företagsamheten och jobben tillsammans med
              en viktig miljöeffekt.
            </seg>
            <seg n="b3598275">
              Alliansens övergripande mål för näringspolitiken är att stärka
              konkurrenskraften och lägga en grund för fler jobb och växande
              företag. Utgångspunkten i energipolitiken är att personer, hushåll
              och företag ska kunna räkna med att tillgången till el och annan
              energi ska vara tillförlitlig till rimliga priser och med en liten
              miljöpåverkan. Det är i det perspektivet man ska se den överenskommelse
              Alliansen slöt 2009. Vi ger ett samlat besked om vad vi vill långsiktigt
              med energipolitiken. Det ska vara ett robust system på tre ben,
              nämligen att värna vattenkraften, välkomna mer förnybar energi
              och öppna för att ersätta befintliga kärnkraftverk. Det sänder
              en viktig signal om att vi värnar jobb och företag och ger långsiktiga
              besked för viktiga investeringar.
            </seg>
            <seg n="e818e4fa">
              Jag konstaterar att oppositionspartierna S, MP och V inte ger
              ett gemensamt besked i en sådan viktig fråga. Jag konstaterar
              att MP och V har konkreta förslag inom det de kallar en snabbavvecklad
              kärnkraft redan under nästa mandatperiod, vilket jag tror skulle
              sända dåliga signaler för viktiga industrier och industrijobb
              i Sverige.
            </seg>
            <seg n="17da5023">
              I betänkandet finns förslag som Miljöpartiet har lyft fram och
              som rör en viktig principfråga. De gäller hur man ser på långsiktig
              energieffektivisering, det vill säga om det ska finnas ett absolut
              tak och mål eller om effektiviseringen ska ses i relation till
              den energi vi använder i ekonomin och i samhället. Det är en rätt
              viktig principfråga. Jag delar inte Miljöpartiets uppfattning
              eftersom jag inte tycker att man ska sätta ett tak för energianvändningen
              i Sverige.
            </seg>
            <seg n="af03505c">
              Vi ska naturligtvis jobba mycket med energieffektivisering. Det
              tror jag att var och en till mans kan göra i sitt eget hushåll,
              och företag kan göra det utifrån krass ekonomi och som svar på
              de styrmedel riksdagen sätter på plats. Men att sätta ett tak
              för Sverige som nation är fel. Jag vill vända på det och säga
              att det finns argument för att faktiskt öka användningen av el
              och annan energi i Sverige. Skälet är att den energin kommer in
              i omställningen av transportsektorn. Effekten är att vi får mer
              av industrietablering och mer av företagsetablering i Sverige.
            </seg>
            <seg n="760a38b4">
              Energiöverenskommelsen och våra besked vad gäller EU:s samlade
              klimat- och energipaket, det som diskuteras i Europa nu, kombineras,
              i den mån det går, med så pass långsiktiga, breda och gärna internationella
              styrmedel som det bara går. Utsläppshandeln på EU-nivå är viktigast.
              Kombinationen i Sverige är koldioxidbeskattning. Det är en beskattning
              som har visat sig vara det mest effektiva styrmedlet, som naturligtvis
              ska fortsätta att användas framåt i tiden i Sverige.
            </seg>
            <seg n="7d8c1309">
              Det kan vara lätt att försöka finna särlösningar utifrån en bransch,
              en teknik eller på annat sätt. Även jag gör det emellanåt. Men
              vi ska ändå försöka ha så breda, långsiktiga och internationella
              styrmedel som det bara går.
            </seg>
            <seg n="e9b5f717">
              Näringsutskottet uppvaktades i morse av Fastighetsägarna. Då
              väcktes frågan om vilka styrmedel som ska användas framåt i tiden
              för att få till energieffektivisering i den branschen. Svaret
              var att inte lägga på en massa nya styrmedel utan i stället använda
              och utveckla de styrmedel som finns i dag. Det ger bäst styrverkan.
            </seg>
            <seg n="75234e77">
              När vi talar om energipolitik och energieffektivisering, fru
              talman, är det viktigt att tänka in forskning. Under några år
              ökar de skattepengar som läggs på forskning från 25 till 34 miljarder
              kronor. En rätt hygglig del av detta går till energirelevant forskning
              som gör att det kan tas fram nya möjliga lösningar inom våg- och
              vindkraft, inom elnät och inom biogas och en mängd andra områden.
              Det är sådant som kanske inte är flygfärdigt i morgon, om en månad
              eller ens inom ett år, men långsiktigt bygger sådan forskning
              konkurrenskraft för Sverige.
            </seg>
            <seg n="ea18d508">
              I betänkandet berörs också vattenkraft. Det kan vara på sin plats,
              fru talman, att också säga några ord om detta. Det är ett område
              där verkligen olika miljö- och samhällsmål ställs mot varandra.
              Ett sätt är att ställa klimatfrågan mot frågan om biologisk mångfald.
              Det krävs ett politiskt ansvarstagande och en avvägning i frågan.
              Det finns också en pågående energi- och samhällsdebatt.
            </seg>
            <seg n="346f80a7">
              Vattenkraften innebär ibland stora ingrepp i miljön. I vattendomar
              tar producenten ett ansvar. Jag både tror och tycker att de ska
              fortsätta att ta ett ökat ansvar, men man ska tydligt säga att
              åtgärderna måste stå i proportion till vad som är rimligt. Vi
              kan inte ha en ordning i Sverige där viktig och miljöbra produktion
              straffas ut lättvindigt.
            </seg>
            <seg n="7f3d894f">
              Jag tycker inte att vi har råd med sådan lyx. Tvärtom måste vi
              värna vattenkraften som utgångspunkt för att den ger en miljöbra
              el och för att den är avgörande som reglerkraft för annan förnybar
              energi. Framför allt för att tillgång till energi lägger en grund
              för fler jobb och växande företag.
            </seg>
            <seg n="b257a7e3">
              Med detta vill jag yrka bifall till utskottets förslag i betänkandet
              och avslag på samtliga reservationer.
            </seg>
          </u>
          <note type="speaker" n="c5b090e1">
            Anf. 108 LISE NORDIN (MP) replik:
          </note>
          <u who="Q4970036" xml:id="i-b4026b5304ec5988-6" n="c14c06a4">
            <seg n="1addadd9">
              Fru talman! Lars Hjälmered sade i sitt anförande att det är viktigt
              att jobba med energieffektivisering. Han gav sken av att vi alla
              skulle vara överens om det, och jag önskar att det vore så. Men
              som jag sade tidigare lade regeringen om energipolitiken 2009,
              då man halverade budgetstödet till energieffektivisering för hushåll,
              företag och kommuner.
            </seg>
            <seg n="8cc9a8ec">
              Jag vill fråga Lars Hjälmered vad Moderaterna och regeringen
              har för förslag om energieffektivisering. Nu har man tagit bort
              det viktiga programmet för åtgärder inom industrin, och man har
              inte presenterat något alternativ till tre vita certifikat.
            </seg>
            <seg n="3eb1a322">
              Miljöpartiet har lagt fram ett flertal förslag som att skärpa
              energideklarationerna, att låta dagens ROT-avdrag få användas
              till energieffektiviseringsåtgärder även i miljonprogrammen och
              mycket mer. Men jag saknar svar på vad den här regeringen vill
              göra för att jobba med energieffektivisering.
            </seg>
            <seg n="a5ecf735">
              Vi ser att många andra länder jobbar mycket mer ambitiöst med
              dessa frågor. Danmark, exempelvis, har ett tydligt mål för minskad
              energianvändning som partierna på båda sidor av blockgränsen står
              bakom.
            </seg>
            <seg n="065b57f9">
              Lars Hjälmered nämnde att Miljöpartiet skulle vilja ha en snabbavveckling.
              Jag vet inte vad Lars Hjälmered menar med en snabbavveckling.
              Miljöpartiets förslag är att de tio svenska kärnkraftsreaktorerna
              ska tas ur drift i takt med att de faller för åldersstrecket.
            </seg>
            <seg n="c2a70d21">
              I år är det fyra av tio kärnkraftsreaktorer som har passerat
              40 år, alltså så länge som det var tänkt när de byggdes. Miljöpartiet
              vill se 100 procent förnybar energi till 2030, vilket är i takt
              med att kärnkraften tas ur drift.
            </seg>
            <seg n="048f4016">
              Vi vill att vi når detta mål på ett hållbart sätt, vilket bland
              annat innebär att vattenkraften i dag måste ses över så att den
              klarar moderna miljökrav. Jag är inte särskilt orolig, för den
              ansvariga myndighetens egen utredning visar att om man ställer
              miljökrav på vattenkraften skulle det bli ett tapp på 1 ½ terawattimme,
              vilket är en åttondel av vad vindkraften i dag ger.
            </seg>
          </u>
          <note type="speaker" n="c18140f1">
            Anf. 109 LARS HJÄLMERED (M) replik:
          </note>
          <u who="Q5807932" xml:id="i-e103c7b44174d210-21" n="11115dbe">
            <seg n="48f3f233">
              Fru talman! Till PFE får vi anledning att återkomma. Där tittar
              vi på lärdomar från det hela. Det är det korta svaret på den frågan.
            </seg>
            <seg n="87cef538">
              Utgångspunkten för Lise Nordins fråga var vad vi ger för svar.
              Det viktigaste för oss är generella styrmedel. Det kan vara ett
              icke-svar, men en väl fungerande koldioxidbeskattning sätter ett
              pris på utsläpp och ger en bred styrverkan i samhället. Utvärderingar
              har visat att det är det effektivaste styrmedlet att använda över
              huvud taget.
            </seg>
            <seg n="f03b5136">
              Om vi tittar tillbaka på samlade beslut om klimat- och energipolitik
              har vi genomfört flera förändringar under de senaste åren. Vi
              har höjt koldioxidbeskattningen. Vi har tagit bort det undantag
              som tidigare funnits. Detta är exempel på att vi skärper upp de
              generella styrmedlen.
            </seg>
            <seg n="b3c53213">
              Mycket av detta fungerar. Alla som äger ett eget hus tänker på
              energieffektivisering och funderar på hur han eller hon kan göra
              hemma i sin villa eller i sitt radhus för att förbättra och underlätta
              energieffektivisering. Jag tror att det är likadant för de flera
              företag, så långsiktigt ger detta effekt. Allt behöver inte gå
              ut på att man ska ha nya incitament och nya styrmedel.
            </seg>
            <seg n="97e99a4a">
              När det gäller kärnkraft och vattenkraft finns det till att börja
              med olika syn på vattenkraft. Man ställer verkligen olika miljö-
              och samhällsintressen mot varandra. Det är inte svart eller vitt.
              Olika miljöintressen står mot varandra, och olika samhällsintressen
              står mot varandra.
            </seg>
            <seg n="94abe45f">
              Det är självklart att vi ska värna miljön. Det måste ställas
              tydliga krav på vattenkraften, men vi måste ändå värna vattenkraftens
              förmåga. Vi kan inte ha den lyx som straffar ut viktig och miljöbra
              produktion.
            </seg>
            <seg n="8b5fc02c">
              Det som Lise Nordin lyfter fram när det gäller kärnkraften är
              en snabbavveckling. Ni säger att ni redan nästa mandatperiod ska
              ta bort viktig kraft ur systemet. Under förra året uttalade sig
              ert språkrör i Dagens Industri. Hon sade att hon kräver att en
              rödgrön regering vid en valseger snarast stänger fler kärnkraftsreaktorer,
              och att basindustrin får räkna med högre elpriser.
            </seg>
            <seg n="479b93fb">
              Då blir min följdfråga till dig: Instämmer du i hennes ultimatum
              vid en eventuell rödgrön regering?
            </seg>
          </u>
          <note type="speaker" n="aeea7e84">
            Anf. 110 LISE NORDIN (MP) replik:
          </note>
          <u who="Q4970036" xml:id="i-b4026b5304ec5988-7" n="c14c06a4">
            <seg n="f37f71ff">
              Fru talman! Jag ska börja med energieffektiviseringen. Lars Hjälmered
              säger att regeringen föredrar generella styrmedel. Jag instämmer
              i att koldioxidskatten är ett av de mest effektiva verktyg som
              vi har att använda.
            </seg>
            <seg n="7d3c6a67">
              Problemet är att den här regeringen gör tvärtom. Man har exempelvis
              tagit bort koldioxidskatten på kraftvärmeverk och nu också på
              värmeverk. Det har inneburit att kraftvärmeverkens användning
              av kol har ökat i Sverige. Det tycker Miljöpartiet är en väldigt
              olycklig utveckling. Det är inte att ta ansvar för klimatet och
              barnens framtid.
            </seg>
            <seg n="d78fd78b">
              När det gäller det framtida energisystemet är Miljöpartiets mål
              100 procent förnybar energi, och vi ska nå det på ett sätt som
              inte kompromissar med våra miljömål. Ett hållbart energisystem
              måste klara samtliga av våra miljömål. Det innebär att vi måste
              se över vattenkraften. Som jag sade säger den ansvariga myndigheten
              att moderna miljökrav skulle leda till ett tapp på 1 ½ terawattimme,
              vilket är väldigt lite. Det borde inte vara något problem.
            </seg>
            <seg n="13a46129">
              Det största problemet är att kärnkraftverken börjar bli väldigt
              gamla i Sverige. Det är en månad sedan som OKG meddelade att Oskarshamns
              reaktor 1 anses vara så gammal och så svår att hålla lönsam i
              dag att man nu förbereder en ansökan om permanent avstängning.
            </seg>
            <seg n="4d04b574">
              Miljöpartiets besked är att energimarknaden ska få så tydliga
              spelregler så att den gör bedömningen av vad som behöver ske för
              de olika elproduktionsenergislagen. Kärnkraften är nu på väg att
              tas ur drift. Då kan man antingen – som Miljöpartiet – ha en plan
              för hur man ska hantera att den gamla kärnkraften nu faller ifrån
              eller också kan man göra som regeringen och säga: den som lever
              får se. Det tycker jag inte är en långsiktigt hållbar energipolitik,
              och det är inte ett tydligt besked till alla aktörer som är involverade
              i den energiomställning som nu sker.
            </seg>
          </u>
          <note type="speaker" n="49af3e37">
            Anf. 111 LARS HJÄLMERED (M) replik:
          </note>
          <u who="Q5807932" xml:id="i-e103c7b44174d210-22" n="11115dbe">
            <seg n="c0b9fd76">
              Fru talman! Lise Nordin säger att marknaden får avgöra detta.
              Det är lite det som är grundtanken i Alliansens överenskommelser.
              Vi säger att vi vill värna vattenkraft. Vi välkomnar den förnybara
              energi som växer till. Och vi säger också att det ska kunna vara
              möjligt att ersätta befintliga kärnkraftsreaktorer. Det är ett
              tydligt och samlat besked som ger en signalverkan och är viktigt,
              inte minst för investeringsviljan när det gäller industri och
              andra viktiga jobb.
            </seg>
            <seg n="28a219f8">
              Jag har respekt för Miljöpartiets uppfattning om kärnkraft. Jag
              delar den dock inte. Jag tycker att det är ärligt och tydligt
              från er sida när ni säger att ni ska ta bort kärnkraften redan
              nästa mandatperiod. Jag tror att det är dåligt för Sverige och
              för svenska jobb.
            </seg>
            <seg n="58d92dda">
              Ni säger att ni ska ta bort kärnkraftverk nästa mandatperiod
              och att ni accepterar en minskning av vattenkraftens produktion.
              Samtidigt lägger ni fram förslag i till exempel Miljömålsberedningen
              där ni säger att en stor del av den produktiva skogen – 20 procent
              – ska tas bort ur skogsproduktionen. Skogen är jätteviktig för
              att få fram biobränslen.
            </seg>
            <seg n="7421ef95">
              Lägger man allt detta på varandra tror jag inte att man klarar
              det med energieffektivisering. Samtidigt drabbar det viktiga jobb
              och företag i Sverige.
            </seg>
          </u>
          <note type="speaker" n="e1b7af1d">
            Anf. 112 ANN-KRISTINE JOHANSSON (S) replik:
          </note>
          <u who="ann-kristine_johansson_62b732" xml:id="i-73b656bffbac1f37-1" n="d7e187e6">
            <seg n="9b510c3b">
              Fru talman! Jag vill ställa en fråga till Lars Hjälmered angående
              programmet för energieffektivisering, som egentligen är tyngdpunkten
              i dagens debatt.
            </seg>
            <seg n="112d58ab">
              Regeringens tolkning för ett bra tag sedan av programmet för
              energieffektivisering, PFE, är att det inte stämmer överens med
              EU:s statsstöd. Regeringen har haft tid på sig, och vad jag förstår
              har arbete pågått med att se över detta och ta fram ett nytt program.
              Men även den här frågan dras i långbänk.
            </seg>
            <seg n="fbacdc67">
              Jag vill ställa frågan till Lars Hjälmered: När kommer det ett
              förslag till ett nytt PFE-program? Jag tror att vi är överens
              om att det här har gjort nytta och är till gagn för industrin
              och även för att spara energi på ett bra sätt. Kommer det ett
              program och i så fall när?
            </seg>
          </u>
          <note type="speaker" n="feae944c">
            Anf. 113 LARS HJÄLMERED (M) replik:
          </note>
          <u who="Q5807932" xml:id="i-e103c7b44174d210-23" n="11115dbe">
            <seg n="ffe0db8c">
              Fru talman! Egentligen är det ärliga och raka svaret att jag
              inte vet när ett besked kan ges om detta. Det utreds, det tittas
              på, det bereds och det dras lärdomar utifrån rapporten från Riksrevisionen.
              Den i sig kan vara intressant, för man pekar på att minskad energianvändning
              har kommit till. Men det väcks också en del frågor om den analys
              som är gjord.
            </seg>
            <seg n="abfff4b2">
              Att jobba långsiktigt med den typen av effektiviseringsåtgärder
              är såklart viktigt för industriföretag. Jag skulle säga att de
              generella besked man kan ge i energipolitiken från olika partier
              och regeringsalternativ också är en viktig signal vad gäller investeringsviljan.
            </seg>
            <seg n="ecc82ab6">
              För den här typen av energiintensiva företag, som ju verkar på
              en global marknad där man inte lätt kan vältra över ökade elkostnader
              på sina kunder, handlar det också om vilka generellt viktiga näringsvillkor
              vi har i Sverige. Det handlar om de stora satsningar vi gör på
              infrastruktur. Det handlar om att få ut gods på en internationell
              marknad. Det handlar om de generellt ökade forskningspengarna,
              som bygger konkurrenskraft över tid.
            </seg>
            <seg n="43c507a0">
              Då vill jag bara komma tillbaka till kärnkraftsfrågan, där vi
              ger ett samlat besked från Alliansen. Jag har en fråga tillbaka
              till Ann-Kristine Johansson. Om Åsa Romson säger att hon kräver
              att en rödgrön regering vid en eventuell valseger snarast stänger
              flera kärnkraftsreaktorer och att basindustrin får räkna med högre
              elpriser är frågan: Delar du den uppfattningen? Är det detta vi
              ska räkna med om det blir så att ni får möjlighet att bilda regering?
            </seg>
          </u>
          <note type="speaker" n="cdbc9d5f">
            Anf. 114 ANN-KRISTINE JOHANSSON (S) replik:
          </note>
          <u who="ann-kristine_johansson_62b732" xml:id="i-73b656bffbac1f37-2" n="d7e187e6">
            <seg n="825545d0">
              Fru talman! Det är intressant att man ständigt och jämt återkommer
              till kärnkraftsfrågan.
            </seg>
            <seg n="29fd84ba">
              Jag ställde frågan om programmet för energieffektivisering och
              arbetet med energieffektivisering inom industrin, och jag tror
              att Lars Hjälmered och jag är helt överens om att det är otroligt
              viktigt. Det program som vi nu diskuterar har gjort skillnad,
              inte minst att det kom upp på ledningarnas bord. Arbetet har pågått
              under lång tid på departementet, men ingenting kommer fram.
            </seg>
            <seg n="be48445a">
              Kommer det ett förslag när regeringen lägger fram energieffektiviseringsdirektivet
              för riksdagen? Kan vi tro att det gör det?
            </seg>
            <seg n="4aa63d99">
              När det gäller energipolitiken i stort har vi från socialdemokratisk
              sida önskemål – jag har tagit upp det i varje debatt – om en bred
              samsyn och en bred diskussion om hur vi tror att framtidens energisystem
              ska se ut. Jag håller med Lars Hjälmered: Det är viktigt med långsiktighet.
              Det är viktigt att ge signaler till samhället, till branschen,
              till näringslivet och till oss konsumenter om hur det ser ut framöver.
            </seg>
            <seg n="fcfeb597">
              Mitt önskemål är att vi skulle kunna sätta oss tillsammans och
              fundera på hur det ser ut om 30–40 år och räkna fram vad det är
              som behöver göras i dag men också långsiktigt.
            </seg>
            <seg n="e74d93b4">
              När det gäller den frågan ser jag fram emot Energimyndighetens
              utredning. De tittar också på detta: Hur ska energisystemet se
              ut i framtiden? Den frågan lär vi få återkomma till framöver.
            </seg>
          </u>
          <note type="speaker" n="a784c8ce">
            Anf. 115 LARS HJÄLMERED (M) replik:
          </note>
          <u who="Q5807932" xml:id="i-e103c7b44174d210-24" n="11115dbe">
            <seg n="d7db139a">
              Fru talman! Vi kan ta villkoren som utgångspunkt. Energin till
              stora företag är utgångspunkten i Riksrevisionens rapport, och
              syftet med programmet var konkurrenskraften och minskad energianvändning.
              Vad är då vårt bidrag i detta? Ja, vi har ju haft detta program
              som uppenbarligen har fått effekt – frågan är hur stora effekterna
              är.
            </seg>
            <seg n="4d83f8ef">
              En intressant observation i Riksrevisionens granskning är också
              att man jämför detta med EU:s utsläppshandelssystem och konstaterar
              att det på något sätt blir dubbla styrmedel. Man säger: Nja, det
              kanske trots allt är så att EU:s utsläppshandelssystem är det
              riktigt viktiga styrmedlet och ger den viktigaste styrverkan för
              att jobba med energieffektivisering för industriföretag.
            </seg>
            <seg n="5b571350">
              Det väcker ett antal seriösa frågor. Vad ger detta extra om man
              skulle fortsätta med sådana här program? Men vi får återkomma
              och se svaren i fråga om en eventuell fortsättning av detta.
            </seg>
            <seg n="7d1d4466">
              För övrigt är mitt svar: Det handlar om en bred palett för att
              kunna ge bra villkor för den här typen av viktiga företag för
              Sverige. Det är forskningen, våra långsiktiga besked i energipolitiken,
              infrastrukturen och en serie av andra saker. Där ger vi besked
              på ett annat sätt, konstaterar jag, än vad S, MP och V gör, som
              är i avsaknad av ett viktigt gemensamt besked.
            </seg>
          </u>
          <note type="speaker" n="94a9f9ce">
            Anf. 116 EVA FLYBORG (FP):
          </note>
          <u who="Q4948373" xml:id="i-a6c96e3737503cfb-0" n="0561a36f" next="i-b917f44e95af8bbb-0">
            <seg n="1728bce9">
              Fru talman! Energieffektivisering är en viktig fråga som berör
              oss alla – var och en av oss som privatpersoner med till exempel
              isolering, treglasfönster, lågenergilampor och rätt temperatur
              hemma. Men det är lika viktigt att såväl stat och kommun som industri
              hushållar med elen och effektiviserar sin verksamhet.
            </seg>
            <seg n="57a84d24">
              Sverige är stora delar av året både kallt och mörkt med stor
              efterfrågan på el och annan energi. Vår industri har en struktur
              som innebär att det går åt stora mängder energi i såväl processer
              som transporter. Avstånden inom landet men också för exporten
              är stora och kostar massor av energi. En viktig grundbult i det
              svenska samhället är därför en god och säker tillgång på billig
              energi.
            </seg>
            <seg n="89801a86">
              Det är mot den bakgrunden vi anser att den svenska energiproduktionen
              måste säkras för framtiden med beslut redan nu – en energiproduktion
              som måste vara energieffektiv, koldioxidsnål och stå på egna ben,
              till exempel som kärnkraften.
            </seg>
            <seg n="244a1e40">
              Allt är dock inte löst med en ny och ökad energiproduktion. Minst
              lika viktigt är att vi bejakar ny teknik som gör att vi kan effektivisera
              vår energianvändning, och det är detta som dagens debatt handlar
              om. Tekniken går ständigt framåt genom innovationer och den fria
              marknaden som leder till att mycket runt omkring oss blir allt
              energisnålare utan att för den skull tappa i kapacitet. Vi kan
              hitta exempel på detta i vårt vardagsliv med el- och vattensnålare
              hushållsmaskiner, bränslesnålare bilar och så vidare.
            </seg>
            <seg n="982c6976">
              Regeringens lyckade program för energieffektivisering, PFE, kommer
              att upphöra så småningom på grund av EU:s nya riktlinjer för stöd
              till miljöskydd. Energieffektiviseringsprogrammen har varit mycket
              uppskattade, och de har utan tvekan bidragit till att göra den
              energiintensiva industrin än mer energisnål och effektiv med ny
              teknik.
            </seg>
            <seg n="4faa0029">
              Det finns dessutom goda exempel på när industrin och företagen
              driver på själva utan statens medverkan. Eon har till exempel
              ett projekt där man hjälper privatkunder att spara el. 10 000
              elkunder, eller till och med fler, medverkar i projektet, och
              hitintills är erfarenheterna mycket goda. Ca 5 procent lägre snittförbrukning
              har redan uppnåtts. SKL bedriver ett energieffektiviseringsarbete
              där staten anslagit ett årligt ekonomiskt stöd 2010–2014 om ca
              100 miljoner kronor varje år, alltså 400 miljoner kronor. En del
              länsstyrelser har också satt i gång egna energinätverk för att
              hjälpa företagen att komma i gång med effektiviseringsarbetet,
              till exempel Länsstyrelsen i Jönköping.
            </seg>
            <seg n="6d13f8ae">
              Allt detta är goda exempel på energieffektivisering där inte
              staten deltar.
            </seg>
            <seg n="1bfaf5bb">
              I Riksrevisionens rapport konstateras att det är tveksamt om
              programmet för energieffektiviseringar har bidragit till betydande
              effektiviseringar. Däremot kan konkurrenskraften ha gynnats. Detta
              är för min egen del en tankeställare. Jag vill gärna bidra till
              ett fortsatt program av liknande karaktär för industrin, och det
              gör att en djupare analys av Riksrevisionens rapport måste genomföras.
            </seg>
            <seg n="9c414aeb">
              Vilka företag som har deltagit i den referensgrupp som använts
              är i så fall av stor betydelse. Om det är så att de mest energiaktiva
              företagen deltagit i programmet, samtidigt som en mer blandad
              kompott utgjort jämförelsen, ja, då får det ganska stora konsekvenser
              för resultatet. Men låt oss analysera detta, och gärna tillsammans!
            </seg>
            <seg n="fd07c8ac">
              Det ska dock påpekas att det i alla olika slags program ofta
              är svårt att bevisa vad som skett inom ramen för ett förbättringsprogram
              och spillovereffekter på övrig industri. Vi får ju skäl att diskutera
              energieffektivisering senare under våren när beslut ska fattas
              om genomförande av energieffektiviseringsdirektivet.
            </seg>
            <seg n="e25eb847">
              Fru talman! Jag vill gärna yttra några ord kring de delar i betänkandet
              som tar upp olika energislag.
            </seg>
            <seg n="87b3ab7b">
              Om vi börjar med biogas är det en bra energikälla främst för
              drift av fordon som kan medverka till att vi i Sverige får en
              fossiloberoende fordonstrafik eller fordonsflotta. Själv kör jag
              en biogasbil sedan många år tillbaka. Regeringen har redan stora
              ambitioner på biogasområdet. När det gäller stöd till ny teknik
              ska det ges i ett initialt skede för att kunna sprida och etablera
              tekniken. I förra årets budgetproposition avsattes 280 miljoner
              kronor just till detta ändamål.
            </seg>
            <seg n="369605bc">
              Vi måste också slå vakt om den funktion som reglerkraft som vattenkraften
              utgör. Vattenkraft är en utmärkt förnybar energikälla, och dessutom
              är den lagringsbar i kraftdammar. Det är därför av yttersta vikt
              att vi slår vakt om den även i framtiden. Jag säger det eftersom
              det dess värre hopar sig tunga orosmoln över vattenkraften.
            </seg>
            <seg n="ea8cf3e5">
              Det delbetänkande som den statliga Vattenverksamhetsutredningen
              lade fram tidigare i höst kommer att allvarligt ifrågasätta den
              svenska vattenkraften om den skulle genomföras. Speciellt oroande
              är den nyprövning av i stort sett all vattenkraft som föreslås.
              Visst ska vattenkraften leva upp till dagens miljöregler, men
              det vore förödande om alla givna tillstånd måste omprövas. Allra
              värst skulle de ca 2 000 små vattenkraftsanläggningarna drabbas
              av detta.
            </seg>
            <seg n="11063ad7">
              Fru talman! Det känns också bra att oppositionen fått upp ögonen
              för energikällor som inte påverkar miljön som vindkraften trots
              allt gör. Jag har länge talat om vågkraft som en framtida energikälla.
              Vågornas energitäthet är ungefär tio gånger större än vindens
              och hundra gånger större än det ursprungliga solljusets.
            </seg>
            <seg n="8a452b90">
              En annan fördel med vågkraften är att den inte syns eller förstör
              landskapet. Den stör inte de närboende och använder sig inte av
              miljöfarliga ämnen. Vågkraften som vi känner den mest är de bojar
              som finns utanför Lysekil där företaget Seabased nu har en stor
              provanläggning med lovande resultat.
            </seg>
            <seg n="5a816dcd">
              Men det finns också annan vattenkraft. Minesto är ett Göteborgsföretag
              som går i spetsen för att utvinna vattenkraft ur tidvatten och
              långsamt strömmande havsströmmar. Just Minesto fick i förra veckan
              ett bidrag från det brittiska miljödepartementet på 500 000 pund
              för att utveckla teknik kring vågkraft. Företaget omnämndes dessutom
              i förra veckan på en lista över världens åtta främsta innovationer
              och genombrott inom kraftteknik under förra året.
            </seg>
            <seg n="8d86570c">
              Dessa havets motorvägar är enorma energidepåer av kraft som hitintills
              varit obrukbara som energikälla. Kortfattat kan man säga att kalla
              djuphavsströmmar med hög salthalt rör sig åt öster och ytliga
              havsströmmar med lägre salthalt åt väster.
            </seg>
            <seg n="94a2b4ae">
              Skillnaderna mellan ebb och flod är som störst i Irländska sjön
              och utmed USA:s östkust. Just nu har man flera stora försöksprojekt
              just på dessa platser.
            </seg>
            <seg n="1851bd80">
              Fru talman! Låt oss inte hamna i samma fälla som andra länder
              runt omkring oss har gjort genom mindre lyckade energibeslut.
              Det är inte ovanligt att man numera har så kallade energifattiga,
              energy poor. Detta är inte något påhittad braskande tidningsrubrik
              utan bistert allvar i dag. I Storbritannien, som jag nämnt i tidigare
              debatter, finns det numera uppgifter om att ca 30 000 människor
              dör varje vinter. 10 000 av dessa dödsfall relateras direkt till
              dåligt uppvärmda bostäder på grund av att människor inte har råd
              att betala de höga energiräkningarna. Energiproduktion kan alltså
              vara en fråga om liv eller död. Principer på papper väger ganska
              lätt när man står inför en krass verklighet där människoliv kommer
              att gå till spillo.
            </seg>
            <seg n="b102c9ff">
              Denna fattigdom har nu också nått Tyskland. 17 procent av alla
              tyska hushåll befinner sig nu i energifattigdom. Tidningen Der
              Spiegel skriver om en kostnadsexplosion när det gäller energi.
              Överallt har Tysklands, av de rödgröna beundrade, energirevolution
              gjort landets energi dyrköpt och opålitlig och förstört de idylliska
              landskapen. På de farliga koldioxidutsläppen har den däremot haft
              omvänd nytta, och koldioxidutsläppen ökar i stället i Tyskland.
            </seg>
            <seg n="d8a49892">
              Enligt uppgifter från i höstas får 600 000 människor i Tyskland
              varje år sin el avstängd för att de inte längre har råd med de
              ständigt högre elräkningarna. Låt oss slippa detta i Sverige!
            </seg>
            <seg n="1afccadf">
              Fru talman! Med detta vill jag yrka bifall till förslaget i betänkandet
              och avslag på samtliga reservationer.
            </seg>
          </u>
          <note n="067d473f">
            Ajournering
          </note>
          <note n="ee625777">
            Kammaren beslutade kl. 15.53 på förslag av förste vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="Q4948373" xml:id="i-b917f44e95af8bbb-0" n="0561a36f" prev="i-a6c96e3737503cfb-0">
            <seg n="ab6cff13">
              Återupptagna förhandlingar
            </seg>
          </u>
          <note n="16a07ffa">
            Förhandlingarna återupptogs kl. 16.00.
          </note>
          <note n="5ac9e776">
            9 § Beslut om ärenden som slutdebatterats den 5 mars
          </note>
          <note n="00569790">
            Punkt 2
          </note>
          <note n="ab35ad0a">
            Punkt 4
          </note>
          <note n="6426ff6b">
            Punkt 5
          </note>
          <note n="e73481eb">
            Punkt 6
          </note>
          <note n="9af81ebd">
            Punkt 7
          </note>
          <note n="b4598636">
            Punkt 9
          </note>
          <note n="b2c71d60">
            Punkt 13
          </note>
          <note n="e2ccdbe3">
            Punkt 19
          </note>
          <note n="1ef3782a">
            Övriga punkter
          </note>
          <note n="d109843d">
            Punkt 3
          </note>
          <note n="1ef3782a">
            Övriga punkter
          </note>
          <note n="3c2d1039">
            Punkt 1
          </note>
          <note n="00569790">
            Punkt 2
          </note>
          <note n="1ef3782a">
            Övriga punkter
          </note>
          <note n="3c2d1039">
            Punkt 1
          </note>
          <note n="1ef3782a">
            Övriga punkter
          </note>
          <note n="3c2d1039">
            Punkt 1
          </note>
          <note n="ab35ad0a">
            Punkt 4
          </note>
          <note n="e73481eb">
            Punkt 6
          </note>
          <note n="e73481eb">
            Punkt 6
          </note>
          <note n="2390420c">
            delvis
          </note>
          <note n="9367f883">
            Punkt 6 delvis
          </note>
          <note n="bbb75512">
            Punkt 16
          </note>
          <note n="e804bd81">
            Punkt 21
          </note>
          <note n="7d8a514a">
            Punkt 22
          </note>
          <note n="cf3e74ea">
            Punkt 24
          </note>
          <note n="1ef3782a">
            Övriga punkter
          </note>
          <note n="aeb17db3">
            10 § Beslut om ärenden som slutdebatterats vid dagens sammanträde
          </note>
          <note n="3c2d1039">
            Punkt 1
          </note>
          <note n="00569790">
            Punkt 2
          </note>
          <note n="d109843d">
            Punkt 3
          </note>
          <note n="1ef3782a">
            Övriga punkter
          </note>
          <note n="bea2ee73">
            11 § (forts. från 8 §) Riksrevisionens rapport om energieffektivisering
            inom industrin (forts. NU10)
          </note>
          <note type="speaker" n="57726fc2">
            Anf. 117 HELENA LINDAHL (C):
          </note>
          <u who="Q4962331" xml:id="i-e843de923871eb23-3" n="e5b7ad5b">
            <seg n="913d0110">
              Herr talman! Vi är många som tycker att energieffektivisering
              är ganska svårt och komplicerat. Men det behöver det inte vara.
              Det handlar mycket om vad vi som privatpersoner gör för val i
              vår vardag. I det lilla kan det handla om bättre information till
              konsumenter om energiåtgång när det är dags att köpa ny tv eller
              kylskåp. Det kan handla om enkla saker som att byta till lågenergilampor,
              tilläggsisolera, byta till energieffektiva fönster eller se över
              sin ventilation. I det stora kan det handla om att erbjuda tydliga
              ekonomiska morötter för industriföretag att jobba strategiskt
              med energibesparingar.
            </seg>
            <seg n="402cf173">
              Oavsett storlek eller omfattning har insatserna två saker gemensamt:
              att se till att vi använder våra resurser mer effektivt och att
              ta till vara den stora potentialen för energieffektiviseringar
              som finns i vårt samhälle. Dessutom finns det möjlighet att spara
              pengar, både för den enskilde och för industrin.
            </seg>
            <seg n="6baf43f4">
              När det gäller det sistnämnda har vi under ganska många år, sedan
              början av 2000-talet, jobbat med PFE, det vill säga Programmet
              för energieffektivisering i industrin. Programmet, där del 2 nu
              pågår, innebär att industrin i utbyte mot energibesparingar får
              lägre energiskatt. Tack vare detta sparade vi under den första,
              nu avslutade, programperioden nästan en och en halv terawattimme
              el, vilket motsvarar elförbrukningen i ungefär 60 000 villor.
            </seg>
            <seg n="a2e14172">
              Energieffektivisering är helt enkelt smart, både för klimatet
              och för ekonomin. Därför är EU:s mål att öka energieffektiviteten
              med 20 procent till år 2020 en av de viktigaste frågorna vi jobbar
              med just nu.
            </seg>
            <seg n="e5d64f37">
              Riksrevisionen har granskat energieffektiviseringsinsatsen inom
              industrin, det vill säga PFE-programmet. Det gäller främst den
              första och nu avslutade programperioden, och de kommer med både
              ris och ros.
            </seg>
            <seg n="cb53cf16">
              Regeringen påpekar att det kan finnas skäl att se över formerna
              för mål, tillsyn och kontroll om ett liknande program införs igen,
              vilket jag hoppas. Det kommer i så fall att ske i samband med
              den energi- och klimatpolitiska kontrollstationen 2015. Regeringen
              kommer då att presentera en analys och rapport av effekterna av
              de senaste årens energi- och klimatpolitiska styrmedel, till exempel
              energieffektivisering, det vill säga PFE-programmet för industrin,
              energiskatter, elcertifikat, utsläppsrätter med mera.
            </seg>
            <seg n="14cdebc4">
              Det finns ganska mycket att säga om Riksrevisionen. Men dagen
              har varit lång, och många har redan sagt mycket om detta. Jag
              tänker därför bara peka på vad regeringen säger om den referensgrupp
              Riksrevisionen har använt sig av.
            </seg>
            <seg n="4b621bba">
              När det gäller energieffektivisering har Riksrevisionen jämfört
              PFE-företag med en referensgrupp och säger att PFE-företagen inte
              sparar in mer energi än referensgruppen.
            </seg>
            <seg n="136c99e1">
              Men det är kanske lite tokigt att jämföra äpplen och päron. Vissa
              företag i referensgruppen var nämligen inte energiintensiva företag
              utan har väsentligt annorlunda förutsättningar för energieffektivisering
              än energiintensiva företag.
            </seg>
            <seg n="ee3f4c73">
              Generellt anser dock regeringen att Riksrevisionens analys är
              värdefull att ta med sig när styrmedel för energieffektivisering
              inom industrin utformas i framtiden.
            </seg>
            <seg n="174af7be">
              Världsbanken har i flera rapporter pekat på att världen inte
              kommer att klara att begränsa ökningen av jordens medeltemperatur
              till två grader. Snarare riskerar vi en temperaturökning med så
              mycket som fyra grader till 2060, om inget annat görs, vill säga.
            </seg>
            <seg n="0f9df917">
              International Energy Agency, IEA, ger i sina senaste årliga rapporter,
              World Energy Outlook , exempel på vad som kan och måste göras
              för att världen ska klara tvågradersmålet. De betonar särskilt
              att vi måste använda energin mer effektivt och att det också är
              ett bra sätt att stärka konkurrenskraften.
            </seg>
            <seg n="e0ae8277">
              I fjolårets World Energy Outlook visar IEA att vi, om vi är målmedvetna
              och jobbar med tydliga energieffektiviseringsåtgärder, kan minska
              den beräknade globala ökningen av efterfrågan på energi med hälften
              till 2035.
            </seg>
            <seg n="5bbedb41">
              Men om vi inte gör mer än vi gör i dag för att använda energin
              mer effektivt kommer efterfrågan på energi att öka med en tredjedel
              jämfört med dagens nivåer. En sådan ökning av världens energibehov
              är lika stor som USA:s och Kinas sammanlagda energianvändning.
            </seg>
            <seg n="06f1e57d">
              I Sverige har vi redan gjort en del för att använda energin mer
              effektivt, men vi har enorma möjligheter att göra ännu mer. Ett
              av de senaste förslagen från Anna-Karin Hatt och regeringen handlar
              om att vi framöver vill att det ska bli obligatoriskt för alla
              stora företag att göra en energikartläggning av sin verksamhet.
            </seg>
            <seg n="42b12583">
              Vi vet att det redan i dag finns många energieffektiviseringsåtgärder
              som är lönsamma att göra men som inte görs därför att man – som
              enskild eller företagare – inte vet hur den egna förbrukningen
              ser ut eller hur stor nyttan med en viss insats skulle vara.
            </seg>
            <seg n="ede07d52">
              En första förutsättning för att man ska kunna minska sin energianvändning
              är faktiskt att veta vad man har för användning. Därför har regeringen
              sedan tidigare gett stöd till exempelvis energikartläggning i
              små och medelstora företag. Det gör den fortfarande. Det är därför
              vi har infört möjligheten att få sin el mätt och debiterad per
              timme.
            </seg>
            <seg n="d5e045cd">
              Herr talman! Jag hoppas och önskar att många stora företag, när
              det nu blir obligatoriskt för dem att återkommande göra en energikartläggning,
              kommer att spara rejält, både i pengar och när det gäller energi
              och miljö. Som vi alla här inne vet är ju den billigaste kilowatten
              den man aldrig behöver använda.
            </seg>
          </u>
          <note type="speaker" n="9e90acce">
            Anf. 118 MATS ODELL (KD):
          </note>
          <u who="Q571725" xml:id="i-7bdbff55fec4311b-4" n="25b9412f">
            <seg n="ac51b312">
              Herr talman! Nu behandlar vi som alla har märkt Riksrevisionens
              rapport om energieffektivisering inom industrin och främst statens
              insatser i det program som kallas PFE och som riktas till energiintensiva
              företag.
            </seg>
            <seg n="4219b2c6">
              Här granskas under första programperioden 101 företag. Det var
              framför allt företag från massa- och pappersindustrin som stod
              för den största delen av PFE-företagens energianvändning. Riksrevisionen
              konstaterar att det är något oklart hur stora energieffektiviseringar
              PFE egentligen har bidragit till. Man menar att effekterna av
              PFE är svåra att skilja från effektiviseringar till följd av bland
              annat höjda priser.
            </seg>
            <seg n="0c427a44">
              Riksrevisionen blickar också framåt och rekommenderar i sin rapport
              regeringen att lägga fast mer kvantifierade mål om den skulle
              föreslå riksdagen att införa ett nytt frivilligt program och ställa
              krav på ytterligare energieffektivisering för de företag som tidigare
              deltagit i PFE-program.
            </seg>
            <seg n="d40c08bc">
              Riksrevisionen tycker också att regeringen ska se till att det
              preciseras på vilka grunder företag som inte uppfyller kraven
              på energieffektivisering skulle kunna uteslutas från programmet.
            </seg>
            <seg n="d9d71b7b">
              Dessutom föreslås att regeringen ska analysera hur styrmedlen
              för att nå klimat- och energimålen påverkar företagen ekonomiskt
              och i vilken utsträckning styrningen ger incitament för företagen
              att minska utsläppen. Sedan föreslås också att regeringen bör
              ta hänsyn till utsläppens inverkan på EU:s system för handel med
              utsläppsrätter. Allt detta är klokt.
            </seg>
            <seg n="f3c80bb6">
              I regeringens skrivelse med anledning av Riksrevisionens rapport
              om energieffektivisering inom industrin redovisar regeringen sina
              bedömningar av de iakttagelser och rekommendationer som Riksrevisionen
              för fram i sin granskningsrapport. Där tycker regeringen att rapporten
              innehåller värdefulla synpunkter för utformning av styrmedel mer
              generellt, men den tycker samtidigt att slutsatserna om effekterna
              av programmet för energieffektivisering kan vara väl långtgående.
            </seg>
            <seg n="3a0f2dcd">
              Risken är helt enkelt att det inte går att jämföra de företag
              som ingår i PFE och den referensgrupp som Riksrevisionen har använt
              i sin analys och som också innehåller icke energiintensiva företag.
            </seg>
            <seg n="1abd715d">
              Man kan inte bortse från att energiintensiva företag, till exempel
              de företag som ingår i PFE, har väsentligt annorlunda förutsättningar
              för energieffektiviseringar än icke energiintensiva företag.
            </seg>
            <seg n="de2f7522">
              Dessutom tycker regeringen att själva utgångspunkten för granskningen
              är delvis bekymmersam. Den verkar i hög grad utgå från hur mycket
              programmet antas minska utsläppen av växthusgaser, medan det ursprungliga
              motivet till att införa programmet tydligt var att den energiintensiva
              industrin skulle bibehålla sin konkurrenskraft i en allt tuffare
              global konkurrens. Samtidigt skulle verksamheten naturligtvis
              bli mer energieffektiv.
            </seg>
            <seg n="c5b7c3c1">
              Visst har regeringen framhållit att energieffektiviserande åtgärder
              allmänt sett kan ha en positiv effekt på klimatutsläpp. Samtidigt
              framgår väldigt klart av det ursprungliga beslutet att införa
              PFE att det huvudsakliga motivet för programmet var att bibehålla
              konkurrenskraften för svenska energiintensiva företag.
            </seg>
            <seg n="704290dd">
              Här finns också anledning att lyfta fram och stryka under att
              eleffektivisering har en relativt obetydlig inverkan på utsläppen
              av växthusgaser. Hur då? Jo, eftersom all el i Sverige produceras
              med obetydliga utsläpp av växthusgaser genom att det i första
              hand handlar om vattenkraft, kärnkraft och lokal kraftvärmeproduktion
              blir effekterna av minskad elförbrukning i industrin försumbar
              för utsläppen. Jag tycker inte att detta har beaktats tillräckligt
              i Riksrevisionens rapport.
            </seg>
            <seg n="b58dbebf">
              Därför är det beklagligt att rapporten lägger så stor vikt vid
              utsläpp av växthusgas och ger ett så relativt litet utrymme för
              energieffektiviseringens effekter på svensk energiintensiv industris
              konkurrenskraft.
            </seg>
            <seg n="d8bdd41e">
              Regeringen har löpande rapporterat till riksdagen om de åtgärder
              den har vidtagit för att öka kostnadseffektiviteten i klimat-
              och energipolitiken och om de konsekvensanalyser som har genomförts
              av den förda energi- och klimatpolitiken.
            </seg>
            <seg n="974689df">
              Det handlar bland annat om konsekvenser för industrin av skärpta
              utsläppsmål på EU-nivå och konsekvenserna för den elintensiva
              industrin av att begränsa eller rent av slopa undantagen från
              kvotplikt inom elcertifikatssystemet.
            </seg>
            <seg n="8a9f56ae">
              Både utskottet och regeringen delar uppfattningen att det kan
              finnas skäl att se över formerna för rapportering, tillsyn och
              kontroll. Därför kommer regeringen att fortsätta att analysera
              och rapportera effekterna av energi- och klimatpolitiska styrmedel,
              bland annat i samband med den energi- och klimatpolitiska kontrollstationen
              2015.
            </seg>
            <seg n="7226316e">
              Herr talman! Utöver detta innehåller betänkandet inte mindre
              än 41 motionsyrkanden från den allmänna motionstiden om olika
              energipolitiska frågor. Det handlar bland annat om energieffektivisering,
              biogas, biodrivmedel, vattenkraft och kommunala elbolag.
            </seg>
            <seg n="0a583755">
              Samtliga dessa motionsyrkanden avstyrks av utskottet. Det beror
              bland annat på att det snart kommer en proposition från regeringen
              i ett antal fall eller – när det gäller motionerna om biogas och
              biodrivmedel – att regeringen håller på att bereda de förslag
              som Utredningen om fossiloberoende fordonsflotta har lämnat. Utskottet
              tycker helt enkelt inte att det vore smart av riksdagen att, innan
              man har fått de här produkterna och kunnat ta ställning till dem,
              fatta beslut. Man får helt enkelt hålla sig och motionera på de
              förslag som kommer ut av den utredningen.
            </seg>
            <seg n="52105d1c">
              Motionerna om vattenkraft avstyrks för att det just nu pågår
              ett omfattande utredningsarbete som på olika sätt berör vattenkraftproduktionens
              framtid i samband med den så kallade Vattenverksamhetsutredningen.
              Men hav tröst! Det kommer nya möjligheter att motionera på dessa
              produkter i framtiden.
            </seg>
          </u>
          <note n="3052a42e">
            Tills vidare, herr talman, yrkar jag avslag på samtliga motioner.
          </note>
          <note type="speaker" n="edd80447">
            Anf. 119 LISE NORDIN (MP) replik:
          </note>
          <u who="Q4970036" xml:id="i-b4026b5304ec5988-8" n="c14c06a4">
            <seg n="70a06b56">
              Herr talman! Näringsutskottet har nu debatterat energifrågor
              i flera timmar här i kammaren, men det finns några saker som måste
              klargöras.
            </seg>
            <seg n="8deea713">
              Först och främst utgår jag från att näringsutskottets ordförande
              Mats Odell mycket väl känner till att Sverige är en del av en
              nordisk elmarknad. Mats Odell sade i sitt anförande att om Sverige
              skulle energieffektivisera skulle det inte ha någon effekt på
              klimatutsläppen.
            </seg>
            <seg n="1bb3b1af">
              Inget kunde vara mer fel. Om industrin, hushållen och företagen
              i Sverige minskar sin energianvändning innebär det att Sverige
              kan exportera el till våra grannländer, exempelvis Danmark, som
              fortfarande har kolkraft. Varje sparad kilowattimme i Sverige
              innebär att vi kan spara kilowattimmar kolkraft i Danmark. Det
              är ett av skälen till att Miljöpartiet tycker att energieffektivisering
              är så viktigt.
            </seg>
            <seg n="9630a7b6">
              Som tidigare sades pekar Internationella energibyrån, IEA, ut
              just energieffektivisering som en av de viktigaste åtgärderna
              i världens länder för att vi ska kunna klara tvågradersmålet.
              Kopplingen mellan energieffektivisering och klimat är alltså mycket
              tydlig.
            </seg>
            <seg n="39cb3aed">
              Jag kan bara beklaga att den här regeringen inte tycks vara särskilt
              intresserad av åtgärder för energieffektivisering.
            </seg>
            <seg n="2ccd0d78">
              Sedan regeringen lade om energipolitiken 2009 har budgetstödet
              halverats. De verktyg som tidigare fanns för företag, kommuner
              och hushåll att minska energianvändningen har till stor del tagits
              bort. Det faktum att regeringen nu också lägger ned PFE-programmet
              och hänvisar till ytterligare en utredning om nya verktyg är ett
              tydligt tecken på att den här regeringen inte prioriterar energieffektivisering.
            </seg>
            <seg n="347479a4">
              I dag är vi tre partier som tydligt önskar att det tas fram ett
              konkret förslag på ett nytt PFE-program. Att det är på gång har
              vi vetat länge. Men regeringen har inte lämnat något förslag på
              hur industrin kan fortsätta få hjälp med energieffektivisering,
              utan här står vi med en regering som hänvisar till en utredning
              som vi inte vet vad den kommer att innebära – och ingenting har
              ännu hänt.
            </seg>
          </u>
          <note type="speaker" n="f660180c">
            Anf. 120 MATS ODELL (KD) replik:
          </note>
          <u who="Q571725" xml:id="i-7bdbff55fec4311b-5" n="25b9412f">
            <seg n="c945f165">
              Herr talman! Lise Nordin säger att jag har sagt att energieffektivisering
              inte har någon effekt på koldioxidutsläpp. Det jag refererar till
              är att vår elektricitet i Sverige i stort sett är utsläppsfri,
              eftersom den produceras av vattenkraft och kärnkraft och genom
              lokal kraftvärmeproduktion. Det tror jag är riktigt.
            </seg>
            <seg n="bc7f4f6a">
              Visst kan man exportera el – det tycker verkligen Alliansen också.
              Men jag har inte sagt att det är fel att minska elproduktionen.
              Jag har sagt att Riksrevisionen har valt att fokusera mycket på
              koldioxidutsläpp och relativt sett lite på konkurrenskraftsfrågan,
              som var en stor anledning till att programmet togs fram, och det
              är det jag talar om.
            </seg>
            <seg n="730f608f">
              Visst exporterar vi elektricitet som vi inte använder i Sverige
              – det är ett rekord i export. Men om Lise Nordin får som hon vill
              ska vi ju sluta med exempelvis den riktigt stora exportmöjligheten,
              nämligen kärnkraften. Lise Nordin och jag var i dag på ett seminarium
              som visade hur det skulle se ut år 2050, när Sverige skulle gå
              från att vara en stor nettoexportör av elektricitet till att bli
              en importör, om vi skulle gå efter de tre bindande mål som vi
              diskuterar – inte just i denna debatt, men som vi diskuterar i
              näringsutskottet och som det finns en debatt om runt om i Europeiska
              unionen och dess medlemsländer. Visst är vi medvetna om detta.
            </seg>
            <seg n="7d5ec5ea">
              Men det är inte minskande utsläpp från den energiintensiva industrin
              som är den springande punkten, utan det är den stora förändring
              som det skulle innebära att avveckla svensk kärnkraft, som har
              betydelse för våra exportmöjligheter.
            </seg>
          </u>
          <note type="speaker" n="1e9a3508">
            Anf. 121 LISE NORDIN (MP) replik:
          </note>
          <u who="Q4970036" xml:id="i-b4026b5304ec5988-9" n="c14c06a4">
            <seg n="73999dd7">
              Herr talman! Det här handlar om det betänkande som har rubriken
              Riksrevisionens rapport om energieffektivisering inom industrin
              . Men jag har noterat att allianspartierna mycket hellre vill
              prata om kärnkraft än om de förslag som vi har på bordet, som
              handlar om att regeringen nu har dragit in programmet för energieffektivisering.
              Jag förstår att Mats Odell och hans allianskompisar är lite stressade
              av att verkligheten pekar mot att det blir minskad kärnkraft.
              O1 ses just nu över för en permanent nedstängning därför att den
              inte längre är lönsam.
            </seg>
            <seg n="8639027a">
              Men jag är glad att Mats Odell och jag är överens om att om Sverige
              energieffektiviserar och minskar energianvändningen här, då gör
              vi stor klimatnytta, om vi kan ersätta kolkraft i våra grannländer.
            </seg>
            <seg n="3c94d3e9">
              Mats Odell säger att Sverige har utsläppsfri el. Vi har uppenbarligen
              olika utgångspunkter. Miljöpartiet vill att energisystemet i sin
              helhet ska vara hållbart och klara samtliga miljömål. Därför är
              den förnybara energin mycket viktig.
            </seg>
            <seg n="cf782de0">
              Energieffektivisering är också viktigt för konkurrenskraften.
              Det är mycket som pekar på att Sverige har en lång väg kvar att
              gå. Ett exempel som jag tycker är inspirerande och som visar på
              ytterligare möjligheter är att Volvos fabrik i Torslanda i Göteborg
              upptäckte att deras kolleger på fabriken i Gent i Belgien tillverkade
              exakt samma bilmodell med halva elanvändningen. Jag tycker att
              det talar sitt tydliga språk: Det handlar om konkurrenskraft.
              Om Sverige gör av med mer el för tillverkning av samma produkt
              är det svårare för oss att klara oss i den globala konkurrensen.
            </seg>
            <seg n="29a343f3">
              Därför prioriterar Miljöpartiet energieffektivisering, för klimatets
              och konkurrenskraftens skull. Jag som miljöpartist – och jag tror
              att många av dem som ser den här debatten och väljarna – önskar
              se vilka förslag regeringen har om energieffektivisering. Just
              nu ser det väldigt tomt ut, samtidigt som man skär ned stödet
              till dem därute som jobbar med energieffektiviserande åtgärder.
            </seg>
          </u>
          <note type="speaker" n="a6bd3c77">
            Anf. 122 MATS ODELL (KD) replik:
          </note>
          <u who="Q571725" xml:id="i-7bdbff55fec4311b-6" n="25b9412f">
            <seg n="45f2c649">
              Herr talman! Jag är glad att Lise Nordin nu kommer in på det
              regeringen tycker är det väsentliga, nämligen att energieffektivisering
              ökar konkurrenskraften. Min kritik handlar om att Riksrevisionen
              har bortsett från detta. Jag är glad att Lise Nordin och jag nu
              är överens om detta.
            </seg>
            <seg n="05918986">
              Det som däremot förvånar mig lite grann är att Lise Nordin över
              huvud taget inte oroar sig över den minskade exportmöjlighet av
              koldioxidfri el som uppstår om man stänger O1, utan hon gläder
              sig åt det. Är inte koldioxid som koldioxid viktigt för ett globalt
              klimatperspektiv? Borde inte Lise Nordin vara oroad över att så
              mycket exportmöjligheter plötsligt faller bort? Hur mycket mer
              koleldad el kommer då att finnas kvar?
            </seg>
            <seg n="0f755882">
              Uppenbarligen finns det en ideologisk dimension i detta som gör
              att man blundar för den typen av fakta som annars brukar vara
              Lise Nordins signum i de här debatterna.
            </seg>
          </u>
          <note n="19434685">
            Överläggningen var härmed avslutad.
          </note>
          <note n="25487969">
            12 § Riksdagens arbetsformer m.m.
          </note>
          <note n="2960326b">
            Talmannen konstaterade att ingen talare var anmäld.
          </note>
          <note n="db9fd4e4">
            13 § Riksrevisionens rapport om Sverige i Arktiska rådet
          </note>
          <note type="speaker" n="2bcbcf86">
            Anf. 123 KARIN ÅSTRÖM (S):
          </note>
          <u who="Q4563087" xml:id="i-bb0f0dd178df8fdf-0" n="eec0964b">
            <seg n="46a98c60">
              Herr talman! Vi ska nu debattera Arktis och Riksrevisionens rapport
              om Sverige i Arktiska rådet. Jag börjar med att yrka bifall till
              punkt 1 reservation 2.
            </seg>
            <seg n="9a64c783">
              Sverige har under snart 20 år varit medlem i Arktiska rådet.
              Under den här perioden har betydelsen av organisationen vuxit.
              Vi har, förutom de permanenta medlemmarna, en växande skara observatörsstater
              och organisationer såsom Kina, Tyskland och Indien. Arktis är
              i dag i många avseenden hetare än någonsin.
            </seg>
            <seg n="5b47b678">
              Vi får kontinuerligt nya larmrapporter om hur klimatförändringarna
              och den globala temperaturökningen slår mot Arktis. Tjockleken
              på isen i Arktis är på en fortsatt rekordlåg nivå. Som vi alla
              vet får klimatförändringarna snabba och dramatiska effekter vid
              polerna, och Arktis är en av de delar på jorden där klimatförändringar
              redan är mycket märkbara. Det är förändringar som får direkta
              effekter för befolkningen i Arktis, samtidigt som de ger följdverkningar
              på hela det globala klimatsystemet.
            </seg>
            <seg n="6988c2f1">
              Vad vi än tycker om klimatförändringarna och deras orsaker är
              det något som vi måste förhålla oss till och påverka. Ett minskande
              istäcke kommer att leda till nya transportleder till sjöss via
              Nordost- och Nordvästpassagerna. Vi kan se jämförbara flöden med
              dem som vi ser i Nordatlanten. Det kommer naturligtvis att förkorta
              transportvägarna för gods via sjötransport oerhört mycket, men
              det ökar samtidigt drastiskt risken för olyckor och därmed olje-
              och kemikalieutsläpp i Arktis. Ett större utsläpp skulle få extremt
              allvarliga konsekvenser då saneringen är väldigt svår, och nedbrytningen
              av skadliga partiklar tar lång tid vid de extremt låga vattentemperaturerna
              som vi har däruppe.
            </seg>
            <seg n="8631a983">
              Vi anser att det behövs stora ansträngningar för att långsiktigt
              skydda den känsliga arktiska miljön och stödja den lokala befolkningens
              ekonomi, hälsa och kultur. Samma anda av samarbete och hänsyn
              bör eftersträvas som föregicks när Antarktis skyddades, trots
              att de två polerna skiljer sig i flera avseenden.
            </seg>
            <seg n="a462a132">
              Vi socialdemokrater hade gärna sett att det i regeringens strategi
              för Arktis fanns en bättre bild av klimatarbetet. Regeringen verkar
              främst ha lagt fokus på anpassningen till ett förändrat klimat
              men inte så mycket på hur vi aktivt kan arbeta för att i så stor
              utsträckning som möjligt minska den mänskliga påverkan.
            </seg>
            <seg n="c62ec9ac">
              Målet måste vara att få till stånd bindande juridiska regelverk
              till skydd för den känsliga arktiska miljön. De delar av Arktis
              som historiskt har varit skyddade, på grund av ett permanent havsistäcke,
              måste skyddas med ett starkt bindande regelverk och fredas från
              naturgas, oljeexploateringar, fiske med destruktiva redskap samt
              fiske på hotade bestånd.
            </seg>
            <seg n="2e5726d5">
              En del i problemlösningen är forskning, forskning för att utveckla
              nya tekniker som gör att vi kan hantera problem med utvinning
              av mineraler, sanering av utsläpp med mera på ett bättre och säkrare
              sätt. Vi har i dag det som kallas Arktiska universitetet som består
              av 70 medlemsorganisationer, universitet och högskolor. Från Sverige
              ingår Luleå universitet, Umeå universitet och Mittuniversitetet
              som alla bedriver bra forskning om Arktis.
            </seg>
            <seg n="89d3b14f">
              I regeringens strategi för Arktis skriver de att detta nätverk
              höjer kvaliteten på utbildningarna och forskningen. Det rimmar
              samtidigt väldigt illa med de neddragningar som drabbar de här
              universiteten. Regeringen drar ned på utbildningen i tider när
              vi behöver mer forskning och mer kunskap kring exempelvis hur
              vi kan mildra vår påverkan på klimatet. Det är fler med mig som
              undrar om det verkligen är rätt väg att gå när regeringen i sin
              strategi uttryckligen vill höja kvaliteten på utbildningen och
              forskningen.
            </seg>
            <seg n="18f2cc84">
              När vi nu har möjlighet att tala om regeringens arbete i Arktiska
              rådet är det viktigt att vi tydliggör vad vi menar när vi talar
              om Arktis. Om vi ska använda den vida definitionen av Arktis är
              det från den 60:e breddgraden, och då börjar regionen i höjd med
              sisådär två mil norr om Uppsala. För att vi ska kunna utveckla
              en tydlig och effektiv politik kring Arktis krävs det att vi även
              här har en tydlig bild av vilket område vi anser tillhör Arktis.
              I mina ögon är Arktis något större än det är för gemene man. Många
              tror att det enbart rör sig om istäcket långt uppe i norr. Arktis
              är betydligt större än så.
            </seg>
            <seg n="d3f81ea8">
              Riksrevisionens synpunkter på regeringens arbete rör, bland mycket
              annat, hur regeringen hanterar de rekommendationer som kommer
              från Arktiska rådet. De säger att det saknas en tydlig struktur
              som säger vem som är ansvarig för frågorna. Som president i Nordiska
              rådet arbetar jag, och andra ledamöter här i kammaren i dag, mycket
              med att just implementera rekommendationer som kommer från Nordiska
              rådet. Detta arbete är mycket viktigt, och vi har i Nordiska rådet
              valt att lägga större fokus på att de beslut som vi fattar implementeras,
              bland annat här i riksdagens utskott som berör frågan.
            </seg>
            <seg n="24784dc2">
              Vi ledamöter i Nordiska rådet vet av erfarenhet att även med
              klara strukturer är det svårt att få igenom fattade beslut. Nordiska
              rådets arbete går till stor del ut på att vi i en parlamentarisk
              församling fattar beslut om rekommendationer till de nordiska
              ländernas regeringar. Därför är det med oro som jag läser den
              kritik som Riksrevisionen har lämnat i denna fråga när det gäller
              Arktiska rådet.
            </seg>
            <seg n="f037e755">
              Om vi inte har en tydlig strategi i Sverige kring hur vi ska
              hantera de arktiska frågorna och implementeringen av rekommendationerna
              riskerar vi att rejält tappa i inflytande på andra stater inom
              det arktiska området. Det är stater som inte alls har samma syn
              på naturresurser, miljö, klimat och mänskliga rättigheter som
              Sverige. Det oroar oss.
            </seg>
            <seg n="9d322e14">
              Arktis och Barents kommer att växa ännu mer i betydelse i framtiden.
              Det är viktigt att vi tar det gränsöverskridande arbetet som sker
              i regionen på största allvar, inte minst om vi ser till de senaste
              dagarnas utveckling i vårt närområde. Det understryker vår position
              och vikten av att riksdagen hålls informerad och delaktig i arbetet.
            </seg>
            <seg n="6ecfcf6b">
              Mycket av det nordiska samarbetet handlar om att hitta breda
              och gemensamma lösningar på de utmaningar vi står inför. Vi kan
              allt som oftast lämna partitillhörigheten utanför och arbeta tillsammans
              för att nå bästa möjliga resultat och bästa möjliga nytta.
            </seg>
            <seg n="def72c97">
              Tyvärr verkar regeringen helt glömma bort detta framgångsrika
              tillvägagångssätt så fort vi utökar det geografiska området. När
              vi går från Norden till Arktis och Barents händer något besynnerligt.
              Plötsligt är det inte längre intressant att försöka nå en samsyn
              i den förda politiken. Plötsligt verkar det inte heller intressant
              att få de folkvalda i riksdagen mer delaktiga.
            </seg>
            <seg n="92a3e71e">
              Regeringens strategi för ordförandeskapet i Arktiska rådet behandlades
              aldrig av riksdagen, utan regeringen valde att gå fram helt själva
              i sitt arbete, något som vi socialdemokrater var väldigt förvånade
              över och beklagade mycket.
            </seg>
            <seg n="4e91577c">
              Vi socialdemokrater har tidigare motionerat i riksdagen med en
              uppmaning till regeringen om att lämna en årlig skrivelse om verksamheten
              på regeringssidan inom Arktis- och Barentssamarbetena. Precis
              likadana skrivelser finns redan för Östersjösamarbetet, och med
              tanke på Arktis och Barents växande betydelse är det viktigt att
              riksdagen får vara mer delaktig i detta arbete, inte mindre som
              det upplevs nu.
            </seg>
            <seg n="938b9883">
              (TALMANNEN: Vi är lite tveksamma till yrkandet. Yrkandet var
              på reservation 2, som är en miljöpartireservation.)
            </seg>
            <seg n="5dcd475e">
              Oj, förlåt! Då måste det vara reservation 1.
            </seg>
          </u>
          <note type="speaker" n="6269136a">
            Anf. 124 VALTER MUTT (MP):
          </note>
          <u who="Q5998644" xml:id="i-3b7f2ba4e38071e0-0" n="eb41c035">
            <seg n="455699c5">
              Herr talman! Bortom den omedelbara dagspolitikens akuta kriser
              fortsätter den globala uppvärmningens permanenta kris och hotar
              att under detta sekel försätta hela mänskligheten i ett globalt
              undantagstillstånd. Klimatforskare varnar för att förstörelsekraften
              i klimatförändringarna kommer att överträffa 1900-talets båda
              världskrig sammantagna om inte åtgärder i nivå med utmaningarna
              sätts in snart, helst mycket snart.
            </seg>
            <seg n="a073a8a3">
              Denna hotande klimathärdsmälta börjar redan visa sitt ansikte
              i Arktis, där den globala uppvärmningen nu går snabbare än någon
              annanstans och isarna smälter fort, med svåröverskådliga konsekvenser
              inte bara för människor och ekosystem i den arktiska regionen
              utan för hela planetens vädersystem. Det är därför rimligt att
              betrakta Arktis som i första hand en global allmänning och motverka
              att regionen blir till en tummelplats för resursstarka särintressen.
              Multinationella olje- och gruvbolag, liksom diverse statliga aktörer,
              måste tyglas av ett övergripande internationellt Arktisfördrag
              som tydligt och bindande reglerar sjöfart, utvinning av naturresurser
              och militära aktiviteter i området.
            </seg>
            <seg n="dcd34ce9">
              Miljöpartiets långsiktiga vision är att Arktis blir en världspark
              för fred och miljö. Detta skulle innebära en demilitarisering
              av regionen och stopp för olje- och gasutvinning. Jag är medveten
              om att kravet på förbud mot utvinning av fossil energi i Arktis
              i mångas öron kan förefalla lätt extremt. Men detta är inte något
              löst tyckande från vår sida, utan det vilar på tung klimat- och
              miljöforskning.
            </seg>
            <seg n="01d7af1b">
              Det är framför allt två omständigheter som vi tycker bör sättas
              i fokus. Den ena är den mycket känsliga arktiska miljön, där ett
              större oljeutsläpp skulle kunna få synnerligen svåröverskådliga
              följder och där kapaciteten att hantera större olyckor, som vi
              ju vet alltid inträffar förr eller senare, i dag är närmast obefintlig.
              Det andra för oss gröna avgörande argumentet mot oljeutvinning
              i Arktis är, givet vad klimatklockan är slagen, att en ny fossilfront
              är det sista mänskligheten behöver. I ett läge när merparten av
              redan kända fyndigheter av olja och gas måste ligga kvar oexploaterade
              under jord om vi ska klara FN:s klimatmål finns helt enkelt inget
              klimatutrymme kvar för att öppna en helt ny exploateringsfront.
              I Arktis finns kanske så mycket som en tredjedel av världens kvarvarande
              fossilfyndigheter.
            </seg>
            <seg n="055ec38c">
              Herr talman! Det är högt på tiden att vår art gör skäl för namnet
              Homo sapiens, den tänkande människan, och låter kortsiktig egennytta
              stå tillbaka för långsiktig uthållighet. Som den finländske filosofen
              Georg Henrik von Wright en gång konstaterade utmärks vår tid av
              mycket kunskap och lite visdom. Det är av stor vikt att den överlevnadsvisdom
              som urfolken i Arktis besitter tas till vara och att företrädare
              för dessa folk, som i generationer levt i harmoni med naturen,
              får ett reellt inflytande i de forum där regionens framtid diskuteras
              och beslutas. Att viga samman ett varsamt umgänge med naturen
              med utveckling av modern teknik i framtidsbranscher som förnybar
              energi och ekoturism kommer att kunna göra en arktisk världspark
              till ett inspirerande uppdrag för hela mänskligheten.
            </seg>
            <seg n="f246d866">
              Visioner av det här omfånget förverkligas givetvis inte i en
              handvändning. Internationella fördrag tar vanligen lång tid att
              förhandla fram – tid som egentligen inte finns, givet hur snabbt
              den globala uppvärmningen fortskrider. Det är därför avgörande
              att steg börjar tas här och nu och inte fördröjs. Sverige har
              som en av åtta medlemmar i Arktiska rådet ett bjudande ansvar.
              Miljöpartiet vill att Sverige verkar för ett omedelbart moratorium
              i minst tio år för all utvidgad exploatering av fossilfyndigheter
              i Arktis. Vi vill även se ett moratorium för fiske i Arktis på
              fiskbestånd utan vetenskapligt satta kvoter, liksom ett moratorium
              för bottentrålning i tidigare ofiskade områden.
            </seg>
            <seg n="79d9e994">
              Alliansregeringen går som vi alla vet avstannande i mål och uppvisar
              också när det gäller Arktisfrågorna en skriande brist på politisk
              fantasi.
            </seg>
          </u>
          <note n="6d77ef5a">
            Herr talman! Jag yrkar avslutningsvis bifall till Miljöpartiets
            och Vänsterpartiets gemensamma reservation, reservation 4.
          </note>
          <note type="speaker" n="a8895bc0">
            Anf. 125 HANS LINDE (V):
          </note>
          <u who="Q1581082" xml:id="i-b8640a9497a8b0b3-0" n="6c8ea867">
            <seg n="573f204a">
              Herr talman! Jag får inleda med att säga att jag instämmer i
              allt det som de två tidigare talarna sagt här i talarstolen.
            </seg>
            <seg n="c64bb547">
              Arktis är en helt unik del av vår planet. I de arktiska haven
              och på landområdena runt omkring har det utvecklats ett unikt
              men väldigt känsligt natur- och djurliv. Arktis är i dag hem för
              drygt fyra miljoner människor, varav många tillhör urfolk som
              i tusentals år levt i Arktis och utvecklat en kultur och ett sätt
              att leva som står i samklang med de unika naturförutsättningarna.
              Ett av dessa urfolk är samerna i Sverige.
            </seg>
            <seg n="601e8fcf">
              Delar av Arktis har varit täckta av is i 800 000 år. Men i dag
              är hoten mot Arktis större och allvarligare än någonsin förut.
              På få andra ställen, kanske inte på något annat ställe på jordklotet,
              har klimatförändringarna varit så omfattande och fått så dramatiska
              konsekvenser för växtliv, djur och människor.
            </seg>
            <seg n="406c449e">
              Medeltemperaturen har ökat dubbelt så mycket i Arktis som globalt
              under de senaste 100 åren, och det får konsekvenser. Isarna smälter
              dramatiskt. Den ökande temperaturen gör också att permafrosten
              smälter i de angränsande landområdena.
            </seg>
            <seg n="bee5383d">
              Det finns inga genvägar för att rädda Arktis. Men en förutsättning
              för att vi ska kunna rädda Arktis är att de globala utsläppen
              av koldioxid minskar. Då krävs ett globalt arbete med internationellt
              bindande avtal och ökade resurser till klimatinvesteringar och
              klimatomställning. Vänsterpartiet anser i detta sammanhang att
              Sverige måste agera som ett föregångsland, men också för tydliga
              internationella avtal. Vi vill därför att Sveriges totala utsläpp
              ska minska med 45 procent till 2020. Till 2050 vill vi att Sverige
              minskar utsläppen med 100 procent, att vårt land blir ett land
              med nollutsläpp.
            </seg>
            <seg n="3cbbd768">
              Herr talman! Arktis ogästvänliga natur och det tjocka islager
              som täcker stora delar av området har länge förhindrat storskalig
              exploatering av naturresurserna i Arktis. De människor som har
              levt i Arktis och fortfarande lever där har i stället utvecklat
              ett sätt att överleva som stått i samklang med naturen. De har
              brukat de ekotjänster i form av jakt, fiske och växtliv som Arktis
              i dag kan erbjuda. Men genom tekniska framsteg och framför allt
              på grund av klimatförändringarna öppnas det nu möjligheter att
              exploatera Arktis naturresurser.
            </seg>
            <seg n="92d197d5">
              Enligt uppskattningar finns en tredjedel av jordens ännu ej upptäckta
              naturgasreserver i Arktis, och drygt 10 procent av världens oljereserver
              beräknas finnas där. USA har redan gett tillstånd för oljeborrning
              i Alaska, östra Grönland kommer att öppnas för oljeborrning och
              i nordligaste Ryssland har den första oljeutvinningen till havs
              kanske redan inletts. Företag som Shell, Statoil och Gazprom är
              redan i dag oerhört aktiva i hela regionen.
            </seg>
            <seg n="41312aa7">
              Sverige är tyvärr inget undantag på det här området. Även den
              borgerliga regeringen lyfter fram de näringspolitiska möjligheterna
              av klimatförändringarna i Arktis. I regeringens strategi för Arktis
              skriver man: Norsk och rysk utvinning av olje- och gasresurser
              i Barentsregionen under de kommande 10–15 åren öppnar möjligheter
              för svenska företag inom gruvdrift och petroleum. Klimatförändringarna
              i Arktis innebär alltså nya öppnade möjligheter för det svenska
              näringslivet.
            </seg>
            <seg n="a4ad68fd">
              Vidare fastslår den svenska regeringen i sin strategi: Sverige
              ska verka för att den förväntade utvinningen av olja, gas och
              andra naturtillgångar sker på ett hållbart sätt. Men hur ska olja
              och gas kunna utvinnas på ett hållbart sätt i Arktis? Den frågan
              går till de borgerliga företrädarna, som kommer senare i debatten.
              Finns det något exempel någonstans på jorden på att man kunnat
              utvinna olja och gas på ett hållbart sätt? Självklart inte. Oljeutvinning
              är per definition inte hållbart.
            </seg>
            <seg n="d98e078c">
              Vänsterpartiet anser att Sverige måste agera för att förhindra
              exploatering av Arktis olje- och gasfyndigheter. Dels kommer en
              utvinning av dessa olje- och gasfyndigheter att ytterligare bidra
              till klimatförändringarna, dels ser vi att olje- och gasutvinning
              i Arktis i ett extremt känsligt ekosystem riskerar hela denna
              unika miljö.
            </seg>
            <seg n="e4f89812">
              I detta sammanhang kan det vara viktigt att påminna om att när
              det gäller Antarktis finns det redan ett miljöprotokoll som förbjuder
              utvinning av naturtillgångar i minst 50 år. Vi anser att en liknande
              reglering behöver komma till stånd för Arktis. Vänsterpartiet
              vill därför att Sverige ska verka för en bindande konvention för
              Arktis som förbjuder exploatering av regionens olje- och gastillgångar
              under de kommande 100 åren.
            </seg>
            <seg n="bb43224c">
              I väntan på att en sådan konvention kan träda i kraft vill vi
              se ett tydligt moratorium. Vi beklagar djupt att Sverige försatt
              den möjlighet som ordförandeskapet i Arktiska rådet innebar och
              att man inte på något sätt var beredd att diskutera de frågorna.
            </seg>
            <seg n="44552be3">
              Herr talman! Klimatförändringarna och issmältningen i Arktis
              innebär också att nya transportleder öppnas. Det innebär både
              hot mot miljön och risker för ökade säkerhetspolitiska spänningar
              i hela regionen när allt fler länder nu riktar sina blickar mot
              Arktis.
            </seg>
            <seg n="f03ff5b2">
              Det tar sig uttryck i att fler länder ansöker om observatörsstatus
              i Arktiska rådet. Det visar sig också genom en ökad militär närvaro
              i Arktis och att allt fler länder gör anspråk på området.
            </seg>
            <seg n="ce4ec6a9">
              Både Ryssland och Norge är på väg att etablera så kallade arktiska
              bataljoner. Både Ryssland och USA har ökat sina överflygningar
              över regionen. Kanada har genomfört omfattande militärövningar
              i Arktis de senaste åren.
            </seg>
            <seg n="9a1eb610">
              Den militarisering av Arktis som vi ser syns också i norra Sverige,
              i vårt eget land. Under de senaste åren har vi sett ett kraftigt
              ökat antal internationella militärövningar i norra Sverige.
            </seg>
            <seg n="57db833a">
              Ett exempel är Cold Response som arrangeras i samarbete med Partnerskap
              för fred varje år sedan 2007. Ett annat exempel är flygövningen
              Loyal Arrow som genomfördes 2009 i norra Sverige. Det är den hitintills
              största militära flygövningen som har genomförts i vårt land.
            </seg>
            <seg n="7c825f0d">
              Vi ser övningsfältet Neat, North European Aerospace Testrange,
              som ytterligare ett exempel. Detta övningsfält har redan utvecklats
              till en av de viktigaste arenorna för Natos testning av förarlösa
              flygplan, så kallade UAV:er, men också missiler och andra vapentyper.
            </seg>
            <seg n="fe2d4df1">
              Vänsterpartiet vill att Sverige agerar även på det området och
              tar initiativ till en konvention för Arktis som innebär en demilitarisering
              av regionen. En sådan konvention finns redan när det gäller Svalbard.
              Varför kan vi inte agera tillsammans internationellt för att utvidga
              den konvention som i dag finns för Svalbard till att gälla hela
              Arktis?
            </seg>
            <seg n="3aea8d8f">
              Vi ser redan i andra regioner hur man till exempel etablerat
              zoner fria från kärnvapen och andra massförstörelsevapen. Det
              finns i Afrika, Centralasien, Latinamerika och i Antarktis. Varför
              inför vi inte en sådan zon också i Arktis?
            </seg>
            <seg n="e0ed2a8a">
              Herr talman! Delar av Sverige ligger i Arktis oavsett vilken
              definition av Arktis vi utgår från. Klimatförändringar, miljöhot
              och säkerhetspolitiska konflikter i Arktis kommer därför ha direkt
              påverkan på vårt eget land. Trots det har debatten om Arktis varit
              frånvarande i Sverige och också i denna kammare.
            </seg>
            <seg n="aaee885a">
              På sätt och vis är det förvånande med tanke på den enorma utmaning
              vi står inför i Arktis. Men det kanske inte är så förvånande när
              vi ser hur den borgerliga regeringen har sett på och använt Arktisfrågorna.
            </seg>
            <seg n="b0051a14">
              Det svenska ordförandeskapet innebar tyvärr inte att Arktisfrågorna
              lyftes upp på den utrikespolitiska dagordningen. Regeringen har
              valt att inte prioritera Arktis i sin breda utrikespolitik. Det
              var knappast en profilfråga för något av de fyra borgerliga partierna
              i den senaste utrikespolitiska debatten.
            </seg>
            <seg n="b25aad84">
              Vi kunde under det svenska ordförandeskapet se hur regeringen
              aktivt valde att inte lyfta fram de frågorna. Den valde aktivt
              att inte komma till riksdagen med sin strategi för att förankra
              sitt arbete och tankar om ordförandeskapet. Det hade varit ett
              utmärkt tillfälle att skapa debatt i denna kammare men också utanför.
            </seg>
            <seg n="e6492b81">
              På den punkten riktar Riksrevisionen kritik mot regeringen. Den
              kritiserar också regeringen på flera andra punkter när det gäller
              hur den hanterat ordförandeskapet för Arktiska rådet. Vänsterpartiet
              vill instämma i denna kritik.
            </seg>
            <seg n="9f8f9b7e">
              Herr talman! Jag vill därför avsluta med att yrka bifall till
              reservation 4.
            </seg>
          </u>
          <note type="speaker" n="336bca91">
            Anf. 126 ELISABETH BJÖRNSDOTTER RAHM (M):
          </note>
          <u who="Q4939382" xml:id="i-1214efa3803958e5-0" n="9271309c">
            <seg n="bb92161e">
              Herr talman! Vi debatterar i dag regeringens skrivelse 2013/14:50
              om Riksrevisionens rapport om Sverige i Arktiska rådet. I skrivelsen
              redovisar regeringen sin bedömning av de iakttagelser som Riksrevisionen
              har gjort i granskningsrapporten Sverige i Arktiska rådet – effektivt
              utbyte av medlemskapet? Vidare redovisas regeringens åtgärder
              med anledning av dessa iakttagelser. Granskningen ingår i Riksrevisionens
              granskningsstrategi Hållbar utveckling – klimat. Den kommer även
              att utgöra ett bidrag till en multilateral granskning av Arktiska
              rådet som revisionsmyndigheterna i Norge och Ryssland samordnar.
            </seg>
            <seg n="c985ac2d">
              Jag vill börja med att säga att Riksrevisionens granskning är
              välkommen. Riksrevisionen har granskat Sveriges medlemskap i Arktiska
              rådet. I Arktiska rådet ingår de fem nordiska länderna samt Kanada,
              Ryssland och USA, plus representanter från organisationer för
              urfolk i Arktis. Syftet med Riksrevisionens granskning har varit
              att undersöka om Sverige får ett effektivt utbyte av medlemskapet
              i Arktiska rådet.
            </seg>
            <seg n="09c7e7c2">
              Herr talman! Jag vill understryka att Sveriges samarbete med
              de övriga arktiska staterna är av stor vikt i en tid då områdets
              strategiska betydelse ökar. Det är viktigt att regeringen är tydlig
              med Sveriges prioriteringar och regelbundet redovisar vilka resultat
              som uppnåtts. Det är också betydelsefullt att säkerställa att
              befintliga resurser används på ett effektivt sätt.
            </seg>
            <seg n="292149c1">
              Sverige ska främja en ekonomiskt, socialt och miljömässigt hållbar
              utveckling i hela den arktiska regionen. Sverige har som ordförandeland
              prioriterat frågor som bidrar till en miljömässigt hållbar utveckling
              i Arktis. Vidare har viktiga rapporter och beslut presenterats
              om biologisk mångfald, ekosystembaserat förvaltarskap och havsförsurning.
              Sverige har framgångsrikt drivit frågan om att Arktiska rådet
              ska arbeta för utsläppsminskningar av sot, utarbeta rekommendationer
              om förebyggande av oljeutsläpp samt arbeta med att utveckla ett
              instrument för att säkra de arktiska staternas samordning och
              kapacitet vid dylika händelser.
            </seg>
            <seg n="5a0107b5">
              Den arktiska regionen genomgår omfattande förändringar. Klimatförändringarna
              skapar nya utmaningar men också möjligheter som Sverige måste
              förhålla sig till och påverka. Miljön i Arktis är unik och mycket
              känslig för störningar. Området påverkas kraftigt av pågående
              klimatförändringar, teknikutveckling och ökning av kommersiella
              aktiviteter.
            </seg>
            <seg n="5afa202e">
              Temperaturen har redan ökat dubbelt så snabbt i Arktis som på
              resten av jorden. Glaciärer och havsis smälter i större omfattning
              än tidigare. Ansträngningar måste göras för att bromsa de snabba
              förändringarna samtidigt som växt- och djurliv måste anpassa sig
              till nya förutsättningar.
            </seg>
            <seg n="74521f4f">
              Nya förutsättningar för att bedriva sjöfart, jakt, fiske, handel
              och energiutvinning växer fram, och parallellt med detta uppstår
              nya behov av fungerande infrastruktur. Andra typer av gränsöverskridande
              flöden kommer också att växa fram. Denna utveckling måste hanteras
              ansvarsfullt och långsiktigt hållbart för att det ska gynna regionen
              och inte leda till oönskade bieffekter.
            </seg>
            <seg n="6bca1540">
              Herr talman! I en skrivelse har regeringen tydliggjort att den
              delar Riksrevisionens bedömning att regeringen bör säkerställa
              att prioriteringar för arbetet i Arktiska rådet är öppna och tydliga
              och påpekar bland annat att det framgår av relevanta dokument
              att det svenska arbetet mot klimatförändringar i Arktiska rådet
              kommer att bedrivas genom att man lyfter fram frågan om de globala
              klimatförhandlingarna, prioriterar utsläppsminskningar av sot,
              stärker forskning och miljöövervakning samt sprider kunskap.
            </seg>
            <seg n="e5acf10d">
              Regeringen delar också Riksrevisionens bedömning om vikten av
              att säkerställa att rekommendationer från Arktiska rådet bedöms,
              prioriteras mellan och i relevanta fall genomförs i Sverige. Rekommendationerna
              från den så kallade Kirunadeklarationen, som antogs vid ministermötet
              i maj 2013, har analyserats, och Regeringskansliet har gjort en
              prioritering av hur dessa ska följas upp.
            </seg>
            <seg n="a8339159">
              Det framgår av skrivelsen att regeringen inte delar Riksrevisionens
              bedömning att regeringen inte har varit tydlig i sin framställning
              av innebörden i det avtal om sjö- och flygräddning – Search and
              rescue, SAR – som har tagits fram inom ramen för Arktiska rådet.
              Regeringen konstaterar att Sverige redan innan SAR-avtalet undertecknades
              var bundet av ett antal avtal som numera ingår i SAR-paketet.
              Men man konstaterar också att Arktiska rådets avtal är det första
              multilaterala avtalet för hela regionen och att det har ett tydligt
              mervärde genom att alla länder i regionen är bundna att samarbeta.
              Detta mervärde har bland annat visats i ett antal gemensamma övningar
              som genomförts sedan undertecknandet 2011.
            </seg>
            <seg n="4a3509c2">
              Jag välkomnar det arbete som regeringen har vidtagit för att
              säkerställa att rekommendationer från Arktiska rådet bedöms, prioriteras
              mellan och i relevanta fall genomförs i Sverige samt att regeringen
              med regelbundenhet informerar riksdagen om utvecklingen i Arktis.
            </seg>
            <seg n="65420818">
              Jag avslutar med att yrka avslag på alla reservationer och yrka
              att vi lägger skrivelsen till handlingarna.
            </seg>
          </u>
          <note type="speaker" n="0e10df66">
            Anf. 127 KARIN ÅSTRÖM (S) replik:
          </note>
          <u who="Q4563087" xml:id="i-bb0f0dd178df8fdf-1" n="eec0964b">
            <seg n="4c469adc">
              Herr talman! Vi har stora utmaningar framför oss på en mängd
              områden, Björnsdotter Rahm. Jag tycker att det är oerhört spännande,
              intressant och bra. Jag tycker om Kirunadeklarationen; så är det
              faktiskt.
            </seg>
            <seg n="b10f22ff">
              Men varför kan man inte komma tidigare till riksdagen, till de
              folkvalda, och ha en diskussion och en debatt så att vi ledamöter
              får föra in viktiga argument som många av oss sitter på? Jag ser
              här i kammaren ledamöter som är oerhört kunniga på vissa områden.
              Varför får vi inte vara med och delta i en sådan utformning?
            </seg>
            <seg n="ad1c5693">
              Jag ska ställa en annan fråga till dig. Vi kommer båda två från
              det arktiska området – jag lite högre upp och du några mil längre
              ned. I varje fall kommer vi från Arktis. En stor fråga handlar
              bland annat om utflyttningen av kvinnor. I de samhällen som nu
              växer upp kring mineralnäringar och allt vad man nu utvecklar
              i Arktis ser vi att det är främst männen som arbetar. Vi har situationen
              med fly-in fly-out. Det är en olycklig utveckling, och den fortsätter
              bara.
            </seg>
            <seg n="6fd00a32">
              En av de avgörande punkterna är att vi ska forska och utveckla.
              Vi ska ordna klimatet och hela den biten. Men en av de absolut
              avgörande pointsen, skulle jag vilja säga, handlar om jämställdhet.
              Hur får vi samhällena att förbli goda samhällen som kan driva
              på klimatsmarta lösningar som gör det bra att leva och bo i nära
              utveckling med mineralerna?
            </seg>
            <seg n="70c03afa">
              Jag vill ställa en fråga: Är ledamoten Björnsdotter Rahm, som
              jag vet är intresserad av jämställdhetsfrågor, verkligen nöjd
              med den arktiska strategin på detta område?
            </seg>
          </u>
          <note type="speaker" n="c1715188">
            Anf. 128 ELISABETH BJÖRNSDOTTER RAHM (M) replik:
          </note>
          <u who="Q4939382" xml:id="i-1214efa3803958e5-1" n="9271309c">
            <seg n="b3ff0347">
              Herr talman! Jag ska börja med att tacka Karin Åström för frågan.
              Detta är en jätteviktig fråga som rör oss alla. Vi vet att vi
              har stora utmaningar som vi måste lösa tillsammans. Det här är
              ingen unik och isolerad fråga just för den arktiska regionen,
              utan vi har lika stora utmaningar i många av våra landsbygdsområden
              när det gäller utflyttning och att vi ska upprätthålla en jämn
              könsfördelning och titta på jämställdheten.
            </seg>
            <seg n="32540720">
              Icke desto mindre är det en viktig fråga att kunna behålla kompetens
              och en fortsatt utveckling i ett område. Men i Arktis jobbar vi
              på samma sätt som vi jobbar på alla andra områden när det gäller
              att stärka jämställdheten: Vi satsar på utbildning, vi satsar
              på forskning och vi satsar på ett företagande för att få människor
              att stanna kvar och utvecklas. Det är så vi kan stärka vår välfärd,
              och det är så vi kan öka vår jämställdhet.
            </seg>
          </u>
          <note type="speaker" n="fcf5367b">
            Anf. 129 KARIN ÅSTRÖM (S) replik:
          </note>
          <u who="Q4563087" xml:id="i-bb0f0dd178df8fdf-2" n="eec0964b">
            <seg n="c47101fd">
              Herr talman! Det var gott att höra att ni satsar på forskning,
              utveckling och utbildning inom Arktis. Men jag tycker fortfarande
              att det rimmar illa. Det är just det arktiska universitetet som
              ska jobba med de här frågorna. Det ägs av Umeå universitet, Luleå
              tekniska universitet och Mittuniversitetet, och där drar din regering
              ned väsentligt på resurserna. Det är klart att det kommer att
              få effekter när det handlar om på vilket sätt Sverige eventuellt
              kan bidra till en förstärkt forskning på området. Detta är bara
              en randanmärkning, om jag får uttrycka det så.
            </seg>
            <seg n="0dddd38c">
              Jag kan ändå inte släppa den kritik som Riksrevisionen riktar.
              Jag skulle vilja jämföra med det sätt som vi jobbar med Nordiska
              rådets frågor och hur vi strukturerar det hela för att få in de
              rekommendationer vi beslutar om i utskotten. Vi ska göra de folkvalda
              i riksdagen delaktiga och komma med inspel.
            </seg>
            <seg n="7b62ac80">
              Arktiska rådet och den strategi som är framtagen har över huvud
              taget inte funnits här i riksdagen för debatt och diskussion.
              Alla de delar som Björnsdotter Rahm tar upp, som är bra, är mycket
              okända i detta sammanhang. Jag skulle vilja säga att det särskilt
              gäller en sådan prioriterad fråga som jag vet att ledamoten är
              intresserad av – jämställdhetsfrågor. Var finns den frågan i en
              strategi? Och hur tänker regeringen göra den mer konkret och lyfta
              in den i den beslutande församlingen – riksdagen?
            </seg>
          </u>
          <note type="speaker" n="48e576e6">
            Anf. 130 ELISABETH BJÖRNSDOTTER RAHM (M) replik:
          </note>
          <u who="Q4939382" xml:id="i-1214efa3803958e5-2" n="9271309c">
            <seg n="9ce675b2">
              Herr talman! Jag måste först peka på att när det gäller skolväsendet
              och utbildningsplatserna, som Karin Åström hänvisar till, är det
              precis tvärtom: Vår alliansregering har tillfört 10 000 nya utbildningsplatser.
              Det har även gynnat Luleå tekniska universitet, Umeå universitet
              och även Mittuniversitetet i Sundsvall. Jag tycker att alliansregeringen
              har visat precis motsatt agerande jämfört med den socialdemokratiska
              linjen. Vi satsar på utbildning, för vi vet att utbildning är
              det som kommer att leda till en stark arbetsmarknad och på så
              sätt en stark välfärd.
            </seg>
            <seg n="d1b597ea">
              Vi måste också komma ihåg att Riksrevisionen har granskat det
              svenska medlemskapet i Arktiska rådet. Detta råkade sammanfalla
              med att Sverige även hade ett ordförandeskap i Arktiska rådet.
              Här har den svenska regeringen varit tydlig i sitt ordförandeskap.
              Vi har påbörjat ett stort förändringsarbete i Arktiska rådet.
              Det har inneburit att Arktiska rådet har gått från att vara en
              tyckande till en beslutande församling. Det tycker jag att den
              svenska alliansregeringen har gjort med den äran, och det är jag
              stolt över. Vi måste också kunna se att det kan leverera resultat.
            </seg>
          </u>
          <note type="speaker" n="e8c43b93">
            Anf. 131 HANS LINDE (V) replik:
          </note>
          <u who="Q1581082" xml:id="i-b8640a9497a8b0b3-1" n="6c8ea867">
            <seg n="627b65d3">
              Herr talman! För drygt ett år sedan var jag uppe i Kiruna, där
              man arrangerade en konferens några dagar innan man skulle ha en
              konferens om Arktiska rådet.
            </seg>
            <seg n="d5ef2e6e">
              På denna konferens var huvudgästerna urfolk från hela regionen.
              Det var män och kvinnor från norra Ryssland, från de olika nordiska
              länderna, från Alaska och från Kanada. De berättade om sin vardag
              – vardagen i Arktis i dag – och hur de påverkas av både klimatförändringar
              och de växande klimat- och miljöproblemen.
            </seg>
            <seg n="dd2cdf3d">
              Det var en gripande historia. Man kände själv ibland att vi som
              bor i södra Sverige kan ha lyxen att diskutera hur det kommer
              att bli den dag då vi börjar märka av klimatförändringarna. Men
              för de här människorna märktes klimatförändringarna redan av.
              De slog sönder deras förutsättningar att leva i sin region.
            </seg>
            <seg n="065e79c9">
              Ett minst lika stort problem som klimatförändringarna var de
              oerhört starkt och snabbt växande miljöproblemen i regionen. Man
              beskrev hur floderna förgiftades, hur fisken i vattnet försvann
              och hur renarna dog därför att de förgiftades av miljögifter och
              liknande.
            </seg>
            <seg n="c82b07ff">
              Samtidigt vet vi att gas- och oljeutvinningen i regionen bara
              är i sin linda. Man förbereder nu för massiv olje- och gasutvinning
              i Alaska, i norra Ryssland, på östra Grönland, ja till och med
              i de norska områdena. Vi hade en representant från den norska
              regeringen på besök i utrikesutskottet för inte så länge sedan
              som var tydlig med att det är ingen del av det norska territoriet
              som man är beredd att skydda från utvinning av gas och olja. Trots
              detta ville man inte från den borgerliga regeringen under sitt
              tvååriga ordförandeskap i Arktiska rådet ta några som helst initiativ
              för att förhindra och begränsa framtida olje- och gasutvinning
              i regionen.
            </seg>
            <seg n="1cc55602">
              Min fråga till Elisabeth Björnsdotter Rahm är: Varför försatt
              man den här möjligheten? Varför tog man inga som helst chanser
              att lyfta upp diskussionen om behovet av att skydda Arktis från
              olje- och gasutvinning i framtiden?
            </seg>
          </u>
          <note type="speaker" n="fe12d23b">
            Anf. 132 ELISABETH BJÖRNSDOTTER RAHM (M) replik:
          </note>
          <u who="Q4939382" xml:id="i-1214efa3803958e5-3" n="9271309c">
            <seg n="15d10a23">
              Herr talman! Först och främst måste jag säga att jag är helt
              enig med Hans Linde. Behovet av att skydda den natur och den sköra
              struktur som finns på Arktis är jag övertygad om att vi delar
              syn på, för alla vill vi ha en ren natur.
            </seg>
            <seg n="8f87a6ff">
              Det finns ett regelverk som är på plats i dag och som vi tar
              på yttersta allvar. Men sedan måste vi också ha i beaktande att
              oljeutvinning och gasutvinning inte sker under svensk jurisdiktion,
              utan kuststaterna i Arktiska rådet är suveräna. Här kan Sverige
              däremot vara bidragande med att ställa krav på att man ska sköta
              hanteringen av eventuell utvinning på ett så skonsamt sätt som
              möjligt. Vi kan dessutom ställa krav på uppföljningar för att
              se till att länderna lever upp till den lagstiftning och det regelverk
              som finns.
            </seg>
          </u>
          <note type="speaker" n="7062d178">
            Anf. 133 HANS LINDE (V) replik:
          </note>
          <u who="Q1581082" xml:id="i-b8640a9497a8b0b3-2" n="6c8ea867">
            <seg n="621e779d">
              Herr talman! Jag inser att det inte kommer att vara en lätt uppgift
              att förmå Ryssland, USA eller för den delen Norge att avstå från
              möjligheten att utvinna sin olja och gas. Det är självklart att
              det kommer att vara ett svårt arbete, men om man någon gång ska
              kunna uppnå det måste någon lyfta upp frågan på dagordningen.
              Man måste ju inleda en diskussion någon gång. Nu hade Sverige
              chansen under ordförandeskapet i Arktiska rådet. Tyvärr försatt
              man den möjligheten.
            </seg>
            <seg n="4267093c">
              Jag vill påminna om, precis som jag gjorde i mitt anförande,
              att det trots allt finns exempel på hur man kan göra. Vi har ett
              miljöskyddsprotokoll för Antarktis som skyddar den regionen från
              utvinning av gas, olja och andra naturtillgångar i minst 50 år
              framöver. Precis som Karin Åström sade tidigare är det såklart
              en skillnad mellan Arktis och Antarktis då förutsättningarna ser
              olika ut, men det visar ändå att det finns möjligheter och modeller
              att bygga vidare på.
            </seg>
            <seg n="90496cc4">
              Jag tycker att det är märkligt att man inte tog den här chansen.
              I stället väljer man från den borgerliga regeringens sida att
              bara fokusera på konsekvenserna av olje- och gasutvinningen: Hur
              ska man agera i händelse av en olycka? Det räcker inte riktigt.
            </seg>
            <seg n="51583ac4">
              Det problematiska i sammanhanget är att regeringen själv i sin
              strategi för Arktis inte bara pratar om problemen med gas- och
              oljeutvinning i Arktis, utan man lyfter också fram detta som en
              möjlighet för det svenska näringslivet.
            </seg>
            <seg n="57bd254b">
              I regeringens strategi för Arktis skriver man uttryckligen att
              Sverige ska verka för att den förväntade utvinningen av olja,
              gas och andra naturtillgångar sker på ett hållbart sätt. Frågan
              blir därför till Elisabeth Björnsdotter Rahm, och det här är åtminstone
              för mig en kunskapsfråga, för jag kan inte se hur man kan utvinna
              olja och gas på ett hållbart sätt: Har regeringen några goda exempel
              från någonstans på jordklotet där man i dag utvinner gas och olja
              på ett ekologiskt och socialt hållbart sätt?
            </seg>
          </u>
          <note type="speaker" n="65780c60">
            Anf. 134 ELISABETH BJÖRNSDOTTER RAHM (M) replik:
          </note>
          <u who="Q4939382" xml:id="i-5b9b21e8250c4fa4-0" n="9271309c" next="i-97a9fa0c60d74abd-0">
            <seg n="53a0fa76">
              Herr talman! Jag tror att vi måste vara ödmjuka. I dag, med det
              läge som vi ser i vår nära omvärld, ställer jag mig frågan: Är
              Vänsterpartiet intresserat av att vi ska införa mer överstatlighet
              och ett moratorium med de konsekvenser som det innebär? Jag ställer
              mig frågan om det är så.
            </seg>
            <seg n="325abb76">
              I dag finns ingen vilja hos de kuststater som finns i den arktiska
              regionen att införa ett internationellt moratorium. Däremot, som
              jag sade tidigare, är Sveriges stora uppgift att se till att de
              här känsliga områdena i Arktis skyddas. Här kommer Sverige i fortsättningen
              att vara otroligt aktivt i alla de internationella samarbeten
              och samverkansforum som finns för att se till att vi skyddar den
              sköra struktur och den sköra natur som finns på Arktis så att
              vi kan ha kvar den och ta hand om den på ett hållbart sätt.
            </seg>
          </u>
          <note n="3ef06891">
            Anf. 135 ANITA BRODÉN (FP):
          </note>
          <u who="Q4939382" xml:id="i-97a9fa0c60d74abd-0" n="9271309c" prev="i-5b9b21e8250c4fa4-0">
            <seg n="ee52a553">
              Herr talman! Man kan beskriva Arktis som området norr om polcirkeln,
              och det består av åtta stater som omringar Norra ishavet. Sverige
              är en av de arktiska staterna och var 2011–2013 ordförandeland
              för Arktiska rådet som vi varit medlemmar i sedan bildandet 1996.
            </seg>
            <seg n="f59bfad2">
              Inför ordförandeskapet togs Sveriges första arktiska strategi
              fram. Det är en strategi som fokuserar på klimat och miljö, ekonomisk
              utveckling och den mänskliga dimensionen. Arktiska rådet är för
              övrigt ett av få internationella samarbetsorgan som har representanter
              för ursprungsbefolkningen som permanenta deltagare.
            </seg>
            <seg n="b5e79110">
              Behovet av en tydlig strategi, gemensamma ansträngningar och
              fler rekommendationer och avtal är oerhört angeläget, vilket också
              har kommit fram i samband med Riksrevisionens rapport.
            </seg>
            <seg n="6d82e1f6">
              Under det svenska ordförandeskapet lyckades Sverige få igenom
              två viktiga avtal. Ett handlade om samverkan vid sjö- och flygräddning
              och ett handlade om beredskap vid oljeolyckor. Sverige stärkte
              också Arktiska rådet institutionellt, och det har vi också hört
              något om här i dag, genom tillsättningen av ett permanent sekretariat
              förlagt till Tromsö och en speciell och egen budget. Sverige har
              också bidragit till bättre intern och extern kommunikation och
              samordning och en ökad effektivitet genom införandet av tvådagars-tvåsidorsregeln.
              Det är en regel som jag tror att vi skulle kunna använda lite
              till mans och som innebär att varje möte sammanfattas på två sidor
              inom två dagar.
            </seg>
            <seg n="f4fab64d">
              Herr talman! Jag anser att mycket gjordes under det svenska ordförandeskapet
              i Arktiska rådet men också i det arktiska parlamentariska samarbetet.
              Parlamentariker från samtliga arktiska länder beslutade, bland
              annat under det arktiska mötet i Akureyri 2012, att identifiera
              särskilt känsliga områden där olje- och gasbrytning inte skulle
              tillåtas, att stimulera förnybar energi och att lyfta fram urbefolkningens
              behov.
            </seg>
            <seg n="8d4f6065">
              Herr talman! På få ställen i världen har klimatförändringarna
              skapat så dramatiska effekter som i Arktis. Uppvärmningen av jorden
              genererar följdeffekter som upptining av permafrost och minskade
              istäcken. Det här påverkar livsbetingelserna för befolkningen
              och för den biologiska mångfalden. Nya transportleder och ökad
              utvinning av naturtillgångar kräver gemensamma regelverk.
            </seg>
            <seg n="06a361bf">
              Svensk forskning, herr talman, om Arktis är i internationell
              toppklass. Svenska institutioner och organisationer har i över
              150 år finansierat och genomfört otaliga expeditioner i Arktis
              och har systematiskt stöttat polarforskningen. Det finns få forskningsfartyg
              i världen som har samma kapacitet som den svenska isbrytaren Oden.
            </seg>
            <seg n="5059b783">
              All verksamhet, herr talman, ska granskas och utvärderas – också
              arbetet i Arktiska rådet. Riksrevisionen lämnade en rapport 2013
              där man granskat bland annat effektiviteten i utbytet av medlemskapet.
              Riksrevisionens granskning visar att regeringen åstadkommit mycket
              för att förbättra processerna inom Arktiska rådet. Riksrevisionen
              konstaterar vidare att Arktiska rådet är ett viktigt forum för
              arktiska frågor och för att initiera centrala forskningsprojekt
              om miljö och klimatförändringar i Arktis.
            </seg>
            <seg n="39761a5c">
              Men Riksrevisionen säger att Sverige inte i alla avseenden har
              fått ett effektivt utbyte av medlemskapet och att det funnits
              oklarheter kring hur rekommendationerna har implementerats i Sverige,
              liksom att vi brustit i transparensen.
            </seg>
            <seg n="1e0602b4">
              Herr talman! Det är förstås nödvändigt att Riksrevisionens slutsatser
              och rekommendationer tas på största allvar, framför allt avseende
              implementeringen av rekommendationerna från Arktiska rådet men
              också när det gäller att ge fortlöpande information till riksdagen.
            </seg>
            <seg n="ccd1f827">
              Det är angeläget att såväl riksdagen som allmänheten får god
              information om det viktiga och nödvändiga arbete som pågår i Arktis,
              där Sverige historiskt haft ett stort engagemang. Under sommaren
              1980 bedrevs en expedition med den svenska isbrytaren Ymer, som
              kan sägas vara upptakten till den moderna svenska Arktisforskningen
              genom bildandet av Polarforskningskommittén – detta 200 år efter
              Linnélärjungen Anton Rolandsson Martins temperaturmätningar och
              meterologiska studier och Adolf Erik Nordenskiölds expedition
              för 100 år sedan till Spetsbergen och seglats genom Nordostpassagen.
            </seg>
            <seg n="d7339595">
              Sverige har, herr talman, många skäl att fortsätta vara engagerat
              i Arktisfrågorna. Vi behöver aktivt driva frågorna om minskade
              utsläpp och spridning av olja, kemikalier, avfall, främmande organismer
              och luftföroreningar.
            </seg>
            <seg n="ee5ba06a">
              Trots att det finns få lokala källor i Arktis är spridningen
              av miljögifter, som kvicksilver, i och via Arktis ett stort problem
              både för den arktiska befolkningen och för djurlivet men också
              i ett större globalt perspektiv.
            </seg>
            <seg n="2c864882">
              Tack vare Riksrevisionens rapport kommer de insatser som gjorts
              att synliggöras och de brister i implementering och information
              som uppmärksammats att åtgärdas.
            </seg>
            <seg n="c6d7bb43">
              Utmaningarna och miljöhoten är stora, mycket stora. Det krävs
              därför ökade insatser både från Sverige och från övriga länder.
            </seg>
          </u>
          <note n="e04cbe93">
            Jag yrkar bifall till förslaget i betänkandet och avslag på reservationerna.
          </note>
          <note type="speaker" n="b0988d14">
            Anf. 136 VALTER MUTT (MP) replik:
          </note>
          <u who="Q5998644" xml:id="i-b70dee894cbedb41-0" n="eb41c035" next="i-3bb17c120c31ffe3-0">
            <seg n="054ecd74">
              Herr talman! Jag har inga svårigheter att instämma i det allra
              mesta av det Anita Brodén sade. Det vore naturligtvis fanatiskt
              att påstå att regeringen inte gjorde någonting under ordförandeskapet.
              Jag tycker att det finns en hel del i er motion U248 om stärkta
              rättigheter för ursprungsfolk, stärkt sjösäkerhet och så vidare
              som jag kan instämma i.
            </seg>
            <seg n="dae8edce">
              Men den riktigt stora globala frågan är ändå naturresurserna.
              Om nu en tredjedel av de resterande globala gasreserverna och
              en femtedel av oljreserverna finns där innebär det att där finns
              enorma fossilfyndigheter. Om dessa börjar flöda över den globala
              energimarknaden sjunker priset på fossil energi enligt vanliga
              marknadsekonomiska ekvationer. Den globala introduktionen av förnybar
              energi fördröjs på ett ödesdigert sätt och så vidare.
            </seg>
            <seg n="9a5d4822">
              Jag har svårt att förstå hur en så insatt och kunnig miljöpolitiker
              som Folkpartiets Anita Brodén kan hoppa över den frågan. Ska vi
              inte försöka få till samma typer av skydd som på Sydpolen? Ska
              man över huvud taget inte ta upp de här fyndigheterna utan låta
              dem ligga kvar i havet och på det viset få en hållbar ordning?
            </seg>
            <seg n="135a3769">
              Vi har sett ända sedan det första Riomötet 1992 att ingenting
              av ambitionerna har förverkligats. Också växthuseffekterna ökar
              hela tiden, mycket på grund av Kinas och Indiens industrialisering.
              Det är alltså en ganska förtvivlad situation vi befinner oss i.
              Detta måste rimligtvis även Folkpartiet ta in. Ni hade en jättechans
              när Sverige var ordförande i Arktiska rådet att ta den typen av
              initiativ. Men det gjorde ni inte, och det tycker jag är väldigt
              beklagligt och märkligt.
            </seg>
          </u>
          <note n="5c3016f3">
            Anf. 137 ANITA BRODÉN (FP) replik:
          </note>
          <u who="Q5998644" xml:id="i-3bb17c120c31ffe3-0" n="eb41c035" prev="i-b70dee894cbedb41-0">
            <seg n="2e734998">
              Herr talman! Tack för engagemanget och frågorna! Jag hade förmånen
              att vara med i Akureyri där vi tog upp de här frågorna och kom
              fram till beslut. Bland annat gällde det att skydda särskilt känsliga
              havsområden. Där har vi stora möjligheter, som jag ser det, att
              driva frågan vidare. Vi var överens, och Sverige drev på för att
              komma fram till beslut.
            </seg>
            <seg n="b3cfe8df">
              Ofta jämförs Antarktis och Arktis, men det är egentligen motsatta
              förhållanden. På Arktis är det ett antal länder som omringar ett
              hav. På Antarktis är det tvärtom. Det är en befolkning på runt
              fyra miljoner, många urbefolkningar, som är beroende av naturresurserna.
              Det är viktigt att allt sker i dialog.
            </seg>
            <seg n="96a17dd3">
              Jag och Folkpartiet lyfter ofta fram, och det har vi gjort på
              våra landsmöten också, att inrätta ett antal marina reservat.
              Det tror jag är en framkomlig väg.
            </seg>
            <seg n="4f9a899c">
              Jag delar verkligen Valter Mutts uppfattning om den fossila energin.
              Vi bedömer att det är den stora boven, och därför måste vi gemensamt
              fortsätta att attackera den fossila energin. Vi har lösningar
              för att minska den fossila användningen. I den delen, herr talman,
              får vi kanske återkomma.
            </seg>
          </u>
          <note type="speaker" n="234a5583">
            Anf. 138 VALTER MUTT (MP) replik:
          </note>
          <u who="Q5998644" xml:id="i-b70dee894cbedb41-1" n="eb41c035" next="i-3bb17c120c31ffe3-1">
            <seg n="8305bc0e">
              Herr talman! Det är egentligen två frågor. Dels handlar det om
              att säkra den lokala och regionala arktiska närmiljön. Där kan
              vi säkert finna gemensamma ståndpunkter här och var mellan oss
              och regeringssidan. Det är naturligtvis bra. Dels kan man låta
              fossilfyndigheterna ligga kvar, för då uppstår problemet med risker
              för oljespill över huvud taget inte.
            </seg>
            <seg n="135ea783">
              Jag återkommer till grundfrågan: Givet vad klimatklockan är slagen,
              hur oerhört få år har vi på oss, kanske bara innevarande årtionde,
              innan kurvorna måste vända och vi måste få ned utsläppen av växthusgaser
              rejält? Ska vi då satsa enorma resurser på att exploatera Arktis?
              Jag tycker att det är ett bakvänt resonemang.
            </seg>
            <seg n="519959e0">
              Jag har väldigt svårt att förstå hur Folkpartiet och Anita Brodén
              kan ställa sig bakom regeringens Arktisstrategi, som Hans Linde
              läste ur här, där man har en så bejakande syn på utvinning av
              fossila fyndigheter. Ser ni inte den enorma potentialen i till
              exempel vindenergin? Det finns otroligt goda vindlägen i den här
              regionen. Det finns olika former av marin energi och hela det
              förnybara området, och det finns potential för ekoturism och så
              vidare.
            </seg>
            <seg n="8c301c69">
              Menar man allvar med att respektera samers och en lång rad andra
              urfolks rättigheter, eller spelar man rysk roulett med deras inkomstmöjligheter
              och deras liv i värdighet? Vi vet att det alltid uppstår olyckor.
              Man programmerar in framtida olyckor om man ger grönt sken till
              att exploatera de här enorma fyndigheterna.
            </seg>
          </u>
          <note n="eb6bf0b8">
            Anf. 139 ANITA BRODÉN (FP) replik:
          </note>
          <u who="Q5998644" xml:id="i-3bb17c120c31ffe3-1" n="eb41c035" prev="i-b70dee894cbedb41-1">
            <seg n="73b44837">
              Herr talman! Jag är väldigt glad över att vi över huvud taget
              kunde leverera en strategi. Det är första gången som Sverige har
              levererat en arktisk strategi. Oppositionen hade chansen under
              tio år, men det kom ingenting, men nu har vi en strategi. Den
              har säkert ett antal brister, men här betonas klimat- och miljöforskning
              och den biologiska mångfalden. Det finns med, och det är viktigt.
            </seg>
            <seg n="36ff8418">
              Jag delar Valter Mutts oro kring den fossila utvinningen, för
              det är inte hållbart. Jag önskar att vi hade lyckats komma ännu
              längre, med ett antal marina reservat till en början, och att
              vi hade kunnat jobba ännu mer framgångsrikt med överenskommelser.
            </seg>
            <seg n="a94c74fb">
              Nu tog vi en hel del viktiga steg. Och i Nordenbetänkandet kom
              det med en skrivning som kändes oerhört värdefull. Där står det
              att särskilt känsliga områden ska skyddas från exploatering. Med
              den utgångspunkten har regeringen ändå markerat att det finns
              en öppning.
            </seg>
            <seg n="89dd64f4">
              Jag är beredd att fortsätta arbeta med och driva den frågan eftersom,
              som jag sade tidigare, användningen av fossil energi är det värsta
              hotet vi har. Det är därför som jag som miljöpolitisk talesperson
              har bejakat kärnkraften. Den ska vara en brygga under en övergångsperiod
              in i det förnybara samhället. Men så fort det bara är möjligt
              önskar jag att vi ska kunna fasa ut alla subventioner för användning
              av fossila bränslen och inte bryta mer och absolut inte i dessa
              känsliga områden.
            </seg>
          </u>
          <note type="speaker" n="b714e963">
            Anf. 140 KARIN ÅSTRÖM (S) replik:
          </note>
          <u who="Q4563087" xml:id="i-439212e406eb8e43-0" n="eec0964b" next="i-d28eb5c0c6f5a503-0">
            <seg n="dbe04a3e">
              Herr talman! Jag kan instämma i mycket av det som Anita Brodén
              säger. Jag vet att hon är oerhört intresserad av de arktiska frågorna
              och på olika sätt i dessa församlingar försöker föra talan på
              ett bra sätt.
            </seg>
            <seg n="0d864a67">
              Jag vill återigen säga något om strategin och skrivningar om
              att man ska satsa på klimat, miljöforskning och utbildning. Jag
              får inte riktigt ihop den delen. För mig blir det bara löst prat
              och retorik eftersom regeringen inte följer upp detta i budgeten.
              Man drar ned på resurserna för de universitet som faktiskt har
              ansvar för att samverka i det arktiska universitetet och lägga
              fram finansiering.
            </seg>
            <seg n="db7b65f2">
              Jag vill uppmärksamma er på att om ni tittar igenom budgeten
              ser ni ganska klart och tydligt vad som håller på att hända i
              den frågan.
            </seg>
            <seg n="811d07f2">
              En annan sak som jag också skulle vilja beröra handlar om ursprungsbefolkningen.
              Jag var i Umeå den 20 februari och var med på de nordiska sameparlamentens
              möte, vilket var mycket intressant. Där diskuterades i allra högsta
              grad situationen för ursprungsbefolkningen, som jag tror är väl
              känd både för Anita Brodén och för mig. Det som de unisont framförde
              var att de inte får veta någonting, att det är svårt att få kontakt
              med regeringen och att det är svårt att vara med och påverka på
              något sätt. Det ligger dem i fatet att det inte någonstans förs
              en debatt om detta bland de folkvalda. Det är klart att det finns
              stora brister.
            </seg>
          </u>
          <note n="2b2b5823">
            Anf. 141 ANITA BRODÉN (FP) replik:
          </note>
          <u who="Q4563087" xml:id="i-d28eb5c0c6f5a503-0" n="eec0964b" prev="i-439212e406eb8e43-0">
            <seg n="7500d59e">
              Herr talman! Jag vill börja där Karin Åström slutade. Jag upplever
              att dialogen har förts mycket genom Nordiska rådets försorg. Vi
              har anordnat seminarier här i riksdagen, och vi har haft möjlighet
              att lyfta fram dessa frågor vid flera tillfällen. Det har varit
              värdefullt.
            </seg>
            <seg n="e4c9fc39">
              Det är viktigt att regeringen tar till sig den kritik som har
              framförts. Det är viktigt med öppenhet, det är viktigt med dialog,
              och det är viktigt att vi tar till oss engagemanget från många.
              Detta är stora och svåra frågor, och många av besluten kan behöva
              tas över blockgränsen. Det tycker jag är viktigt.
            </seg>
            <seg n="d84fee8b">
              Men jag är glad över att arbetet och samverkan i Norden har fungerat
              så väl och att vi har plockat upp dessa frågor.
            </seg>
            <seg n="f3427507">
              Vi har i miljö- och naturresursutskottet inom Nordiska rådet
              ofta haft Arktisfrågorna på agendan och diskuterat detta.
            </seg>
            <seg n="1b6e2b9d">
              När det gäller urbefolkningen var jag också i Kiruna på det möte
              som vi hörde om tidigare. Det är också där viktigt att vi skapar
              dessa forum för dialog. Om det är några som sitter inne med kunskap
              som vi behöver för framtiden för att vi ska klara oss framgent
              så är det urbefolkningen. Det finns sådana signaler. Vi får hjälpas
              åt så att man inte blir överkörd, utan vi ska lyssna på varandra.
            </seg>
            <seg n="21ef3282">
              Jag tycker att det är så positivt att representanter för urbefolkningen
              finns med i Arktiska rådet och har en stor roll och en viktig
              talan i detta sammanhang.
            </seg>
          </u>
          <note type="speaker" n="93232c00">
            Anf. 142 KARIN ÅSTRÖM (S) replik:
          </note>
          <u who="Q4563087" xml:id="i-439212e406eb8e43-1" n="eec0964b" next="i-d28eb5c0c6f5a503-1">
            <seg n="f70266e3">
              Herr talman! Som Anita Brodén säger är det mer fokus på Arktis
              och på Norden. Det märker vi på olika sätt. Det är fler observatörer
              som vill in i Arktiska rådet, och vi har fler observatörer som
              vill bli medlemmar i Nordiska rådet. Det är alltså ett stort tryck
              på att få vara med i, vara delaktiga i och påverka i våra olika
              organisationer, inte minst i samband med händelseutvecklingen
              i Ukraina och Ryssland. Det är alltså självklart att det är ett
              större tryck på och ett större intresse för våra frågor, om jag
              får uttrycka det så.
            </seg>
            <seg n="d20f779b">
              Anita Brodén sade också att det är bra att det har framkommit
              kritik. Det håller jag med om. Du sade också, Anita Brodén, att
              det är bra att vi får fortlöpande information. Då är min fråga:
              På vilket sätt ska det ske? Det är det som blir problematiskt
              när man inte har en struktur för hur det ska ske. Jag menar att
              en sådan omgående måste komma till i denna kammare. Det måste
              bli en klarare och tydligare och mer stringent kommunikation mellan
              regeringen och oss folkvalda.
            </seg>
            <seg n="9f18bcdb">
              Jag vill därför fråga Anita Brodén om hon är beredd att ställa
              sig bakom kravet från oss socialdemokrater på att regeringen årligen
              bör återkomma med en skrivelse om det arktiska arbetet och Barentssamarbetet,
              på samma sätt som man under ett antal år har gjort när det gäller
              Östersjösamarbetet. Ställer ledamoten Brodén sig bakom den skrivning
              som Socialdemokraterna har drivit i några år?
            </seg>
          </u>
          <note n="d85e4c46">
            Anf. 143 ANITA BRODÉN (FP) replik:
          </note>
          <u who="Q4563087" xml:id="i-d28eb5c0c6f5a503-1" n="eec0964b" prev="i-439212e406eb8e43-1">
            <seg n="d78eb9e1">
              Herr talman! Jag ska svara på frågor som jag har kvar.
            </seg>
            <seg n="79b89207">
              När det gäller strukturen läser jag i regeringens svar att man
              tar kritiken som gäller effektiviteten i arbetet i Arktiska rådet
              på allvar, och man ser givetvis över detta. En av de stora sakerna
              handlar om transparens och information.
            </seg>
            <seg n="4a7f2b52">
              Det som blev mycket tydligt under ordförandeskapet var att många
              i befolkningen fick en aha-upplevelse. Man hade ingen aning om
              att Sverige var en arktisk stat. Där hade informationen gått ut.
            </seg>
            <seg n="36763c80">
              Men jag är övertygad om att regeringen tar till sig kritiken
              när det gäller de brister som finns och försöker hitta en bra
              struktur. Om det sker på ett liknande sätt som när det gäller
              informationen om Östersjösamarbetet eller i någon annan form –
              kanske i skriftlig form – vet inte jag. Det viktigaste är att
              alla känner sig delaktiga och får informationen.
            </seg>
            <seg n="0cad903b">
              Avslutningsvis vill jag, herr talman, nämna något om forskningen.
              Vi har viktiga forskningsstationer – Abisko och Tarfala. Vi har
              också, som jag nämnde förut, forskningsfartyg, framför allt Oden.
            </seg>
            <seg n="abd0acc5">
              Det som man också arbetar med och där man har kommit en bra bit
              på väg handlar om en profilering när det gäller forskningssamarbete.
              Det handlar många gånger om att vi ska vara effektiva också där.
              Det kan vara nätverksbyggande och integrerad forskning där naturvetare,
              samhällsvetare och humanister samverkar över gränserna. Det är
              där som vi har det arktiska universitetet som en fantastisk satsning.
            </seg>
          </u>
          <note type="speaker" n="ae44c05a">
            Anf. 144 HANS LINDE (V) replik:
          </note>
          <u who="Q1581082" xml:id="i-dfdff7a199264846-0" n="6c8ea867" next="i-8f7db1cefa795265-0">
            <seg n="525cc4f5">
              Herr talman! Vi har hört Anita Brodén beskriva miljö- och klimathoten
              mot Arktis på ett sätt jag tror att många känner igen sig i. Vi
              ser tydligt Anita Brodéns starka engagemang i frågorna, och det
              är inte utan att man kanske hade önskat att Anita Brodén och Carl
              Bildt ibland kunde byta plats – att Anita Brodén åkte på mötena
              med Arktiska rådet och Carl Bildt kom till kammaren och svarade
              för sin politik när det gäller Arktis. Nu är det precis tvärtom,
              tyvärr.
            </seg>
            <seg n="6ebe15d0">
              Jag vill dock lyfta fram en annan aspekt. Ett dilemma med Arktis
              är att allt fler blickar norrut när transportlederna öppnas och
              naturtillgångarna blir möjliga att exploatera, och Arktis blir
              då ett säkerhetspolitiskt allt viktigare område. I mitt anförande
              lyfte jag fram just hur vi ser en ökad militarisering av Arktis
              – både Ryssland och USA har ökat sina militära överflygningar
              över Arktis de senaste åren, och Ryssland och Norge har upprättat
              så kallade arktiska bataljoner. Kanada har genomfört stora militärövningar,
              Nato har genomfört stora militärövningar uppe i Norden och vi
              ser att Ryssland genomför stora militärövningar i de norra områdena.
            </seg>
            <seg n="9721bd3b">
              Jag tycker att det är en oroväckande utveckling, inte bara för
              att vi ser en militär upptrappning i det som faktiskt är Sveriges
              närområde utan också för att Arktis historiskt har varit ett område
              med väldigt få väpnade konflikter. Man brukar ibland beskriva
              gränsen mellan Sverige och Finland som världens fredligaste gräns,
              och för mig är det viktigt att det fortsätter att vara så – att
              vi värnar säkerheten i hela det svenska närområdet. Tyvärr valde
              den svenska, borgerliga regeringen, där Folkpartiet ingår, att
              inte alls lyfta fram de här frågorna under ordförandeskapet. Man
              ville inte prata om säkerhetspolitik. Man tyckte inte att Arktiska
              rådet var en arena för det.
            </seg>
            <seg n="22ca907f">
              Min fråga till Anita Brodén är: Varför var man inte intresserad
              av att under sitt ordförandeskap lyfta fram frågorna om de viktiga
              säkerhetspolitiska utmaningar Arktis står inför?
            </seg>
          </u>
          <note n="ad83c426">
            Anf. 145 ANITA BRODÉN (FP) replik:
          </note>
          <u who="Q1581082" xml:id="i-8f7db1cefa795265-0" n="6c8ea867" prev="i-dfdff7a199264846-0">
            <seg n="bcf2a172">
              Fru talman! Under våra två år som ordförandeland hann vi med
              väldigt mycket. Jag skulle vilja lyfta fram Gustaf Lind som ambassadör.
              Han åkte runt och besökte de arktiska länderna ett antal gånger.
              Han förberedde samlingarna, och han gjorde det på ett suveränt
              sätt. Han lyckades också bygga broar mellan länder och mellan
              åsikter.
            </seg>
            <seg n="f348f81e">
              Vi lyckades få till stånd de första bindande avtalen någonsin,
              och vi lyckades få en arktisk strategi. Vi har nu också riggat
              en organisation, med ett ständigt sekretariat i Tromsö och egna
              resurser, som kommer att vara en plattform för ett fortsatt arbete.
              Det är jag nöjd med. Sedan finns det många utmaningar där jag
              hade önskat att vi hade kommit ännu längre, men plattformen är
              skapad.
            </seg>
            <seg n="86df0c65">
              När det gäller det som tas upp angående utrikespolitik och säkerhetspolitik
              vill jag påminna om att det sker bilateralt. Det som var väldigt
              stort i samband med vårt ordförandeskap var överenskommelsen i
              den fejd mellan Norge och Ryssland som hade varit. Det var kanske
              ingen som hade tilltro till att man skulle kunna lösa det på ett
              bra sätt, men det lyckades. Det sker alltså många sådana saker.
              Jag ser också att Nordiska rådet tidigare inte har tagit upp utrikespolitik
              och säkerhetspolitiska frågor, men nu görs det.
            </seg>
            <seg n="97ec2a61">
              Här skulle jag kunna tänka mig att vi också behöver använda alla
              samarbetsorgan för dialog, samförstånd och samtal – mycket med
              tanke på vad som händer och sker i dessa dagar.
            </seg>
          </u>
          <note type="speaker" n="e07c927b">
            Anf. 146 HANS LINDE (V) replik:
          </note>
          <u who="Q1581082" xml:id="i-dfdff7a199264846-1" n="6c8ea867" next="i-8f7db1cefa795265-1">
            <seg n="ffcc0ea3">
              Fru talman! Jag tror att vi ska vara ärliga mot dem som lyssnar
              på debatten och mot dem som kommer att läsa protokollet senare,
              Anita Brodén – att den borgerliga regeringen inte valde att lyfta
              fram de säkerhetspolitiska frågorna under det arktiska ordförandeskapet
              berodde inte på tidsbrist och att man inte hann med. Vi måste
              nog se och erkänna att det handlar om att man av rent politiska
              skäl inte var intresserad av att lyfta fram de här frågorna.
            </seg>
            <seg n="4dce2bf0">
              Det grundar sig såklart i att även den borgerliga regeringen,
              med Folkpartiet, har bidragit till en militarisering av Arktis.
              Vi har aldrig förr i Sveriges historia sett så många stora internationella
              militärövningar i norra Sverige som vi har gjort under den borgerliga
              regeringens tid då man har öppnat för samarbeten med Nato, för
              en ökad militarisering och för ökad militär närvaro. Det är under
              den borgerliga regeringen man har öppnat Neat i norra Sverige,
              vilket har möjliggjort för det amerikanska flygvapnet att testa
              förarlösa flygplan, bombflygning och missilanvändning inom Arktis
              gränser. Det är trots allt den borgerliga regeringen som har fört
              den politiken aktivt.
            </seg>
            <seg n="9e77c51e">
              Jag tycker att det är tråkigt att man försatt möjligheten, för
              just Arktis visar på de goda exemplen när det gäller hur man kan
              överbrygga säkerhetspolitiska konflikter. Gränskonflikten mellan
              Norge och Ryssland är ju ett sådant exempel på att det går att
              komma framåt. Det är en region där ställningarna inte alltid är
              helt låsta.
            </seg>
            <seg n="5f5fa72c">
              Ett annat gott exempel tycker jag är hur man har hanterat Svalbard
              och Björnön. Efter första världskriget såg man att det var en
              region som skulle kunna skapa ytterligare krig och konflikter,
              men världens länder enades genom Spetsbergstraktatet om att öarna
              skulle bli en demilitariserad zon som också skulle vara neutral.
              I dag har 40 länder ställt sig bakom Spetsbergstraktatet – det
              är en framgångssaga för fred och nedrustning.
            </seg>
            <seg n="5743189c">
              Jag tycker att det visar att det även i Arktis – vi behöver inte
              titta på andra regioner – går att komma framåt. Därför blir det
              också så märkligt att man försatt möjligheten att lära av de goda
              exemplen och sprida dem till övriga delar av Arktis.
            </seg>
          </u>
          <note n="d8241e59">
            Anf. 147 ANITA BRODÉN (FP) replik:
          </note>
          <u who="Q1581082" xml:id="i-8f7db1cefa795265-1" n="6c8ea867" prev="i-dfdff7a199264846-1">
            <seg n="06ab93d3">
              Fru talman! Vi prioriterade tre områden: miljö och klimat, ekonomisk
              utveckling och den mänskliga dimensionen. Det var fokus på de
              tre områdena. Hade man valt andra områden, som utrikespolitiska
              områden, är det möjligt att man hade fått stryka något. Jag vet
              inte om det är något av de tre områdena som skulle föreslås strykas
              i så fall. Miljö och klimat ser jag som det mest primära av allt,
              för klimathotet är vår världs största utmaning. Jag känner att
              jag är glad att det området fanns med som ett av de prioriterade
              områdena.
            </seg>
            <seg n="e285aff2">
              Sedan är jag övertygad om att vi inte i alla sammanhang vet vad
              det talas om bilateralt när utrikesministrar möts i olika grupperingar.
              Vi vet inte vad som diskuteras efter de offentliga mötenas slut.
              Självklart tar man tid och tillfälle till att kanske ha också
              informella överläggningar.
            </seg>
            <seg n="42979cc8">
              En part som finns med i Arktiska rådet har vi dock inte tagit
              upp här, och det är EU. EU finns också med som en aktör, och även
              där har man möjlighet att arbeta med utrikespolitiska och säkerhetspolitiska
              frågor. Vi ska nämligen bidra med allt vi kan för att människor,
              folk och länder ska söka fredliga lösningar i stället för det
              som nu sker: alltså hot, konflikter, våld och krig. Allt i en
              fredlig bana – alla de insatserna – ska vi göra.
            </seg>
          </u>
          <note type="speaker" n="2163309a">
            Anf. 148 KERSTIN LUNDGREN (C):
          </note>
          <u who="Q4964100" xml:id="i-83bfd211f17991e4-0" n="619a4101">
            <seg n="d78212c0">
              Fru talman! På replikskiftet nyss lät det som om vi hade en utvärderingsdebatt
              om hela Arktiska rådet. Så är det inte. Det betänkande utrikesutskottet
              lämnar på bordet i dag handlar naturligtvis om Riksrevisionens
              rapport, regeringens svar med anledning av rapporten och ett antal
              motioner som har väckts dels med anledning av skrivelsen, dels
              under allmänna motionstiden. Därför tycker jag att vi har all
              anledning att komma tillbaka till ett fokus på detta.
            </seg>
            <seg n="cb69bd2d">
              Som har sagts tidigare, fru talman, har Sverige varit medlem
              i Arktiska rådet i 18 år. De senaste sju åren har en alliansregering
              varit ansvarig. Den granskning Riksrevisionen har gjort gäller
              2011–2013, och det var just den tid då Sverige var ordförande
              i Arktiska rådet. Det var dock inte ordförandeskapet Riksrevisionen
              utvärderade, fru talman, utan det var faktiskt en del av ett större
              paket som handlar om hållbar utveckling och klimatfrågorna. Det
              är även så att en del av detta ligger med ett bredare spår kopplat
              till våra andra arktiska grannar, där granskning också ska göras.
              Det här är en del av detta.
            </seg>
            <seg n="87661cb5">
              Det är alltså en mycket speciell tid. Vi hade från utrikesutskottets
              sida anledning att möta och har mött både Riksrevisionen och regeringen
              när vi förberedde vårt svar på motionerna med anledning av Riksrevisionens
              och regeringens skrivelser. Det var tydligt att det var en svår
              granskning att göra eftersom det var en så speciell tid. Alla
              är medvetna om att man väljer ut ett område, klimatdelen, och
              gör det under den tid som Sverige har ordförandeskapet och ska
              försöka komma igenom med en rad andra frågor. Jag uppfattar att
              Riksrevisionen var helt på det klara med detta. Det finns anledning
              att påminna om det i en sådan här debatt.
            </seg>
            <seg n="a85cb6e9">
              Fru talman! Jag tycker att det är bra att Sverige som kanske
              sista land har fått en strategi för vårt arktiska arbete. Regeringen
              presenterade den i april 2011. Sverige har varit medlem i Arktiska
              rådet sedan 1996 utan strategi.
            </seg>
            <seg n="6a32fd10">
              Jag vet inte hur många debatter som initierats och hur många
              skrivelser som tidigare regeringar har lagt på riksdagens bord
              som det har blivit debatt om. Jag försökte uppdatera mig, men
              det var inte lätt att hitta något svar på den frågan. Det kan
              ju vara så att verkligheten var talande i den delen.
            </seg>
            <seg n="f084b4cc">
              När jag läser betänkandet och reservationerna finns det skäl
              att lyfta fram det positiva. Det är med glädje jag noterar att
              Socialdemokraterna i sin reservation uttrycker sig positivt till
              samarbetets utveckling i Arktiska rådet. Man är glad över det
              bindande avtal som har slutits under vårt ordförandeskap om den
              gemensamma sjöräddningsinsatsen. Som tidigare sagts är det ett
              avtal som vi inte har haft tidigare. Det här är det första multilaterala,
              och det är en kommentar och en kritik som finns i vår text när
              det gäller Riksrevisionens skrivelse.
            </seg>
            <seg n="158a8312">
              Jag är också glatt överraskad när jag noterar Socialdemokraternas
              positiva hållning i sin reservation till Kirunadeklarationen.
              Jag hörde också tidigare här hur den uttrycktes tydligt av Karin
              Åström.
            </seg>
            <seg n="3ffa2d10">
              Det är naturligtvis viktigt att vi och andra förbinder oss att
              rapportera oljeutsläpp, för Arktis är ett känsligt område. Även
              om vi nu talar Arktis kan en del tro att det bara är Ishavet,
              men det handlar om den 60:e breddgraden och där finns också en
              rad andra saker som pågår.
            </seg>
            <seg n="a9a903f3">
              Arktis och klimatförändringarna är naturligtvis helt centrala.
              Det är ett kvitto på klimatförändringarna som vi ser i Arktis.
              Därför är det så centralt att klimat- och miljöfrågorna har en
              tydlig roll, parat med urbefolkningen och den mänskliga dimensionen,
              parat med möjligheten till ekonomisk utveckling också i Arktis.
              Varken vi eller urbefolkningen vill se det som ett arktiskt Skansen,
              utan det måste finnas möjligheter till utveckling. Det är inte
              minst viktigt i stora områden, till exempel Kanada och USA som
              har många synpunkter på detta.
            </seg>
            <seg n="6f14cd62">
              Jag vill uppmärksamma de tolv punkterna i strategin. Alla är
              inte framme, långt därifrån, men det har ändå tagits steg på vägen
              för att minska de globala utsläppen av växthusgaser och de så
              kallade kortlivade växthusgaserna, sotet, som har en stor påverkan
              på den miljö som Arktis utgör. Inte bara i Arktis utan även på
              Himalaya, Anderna och andra ställen smälter isen snabbare när
              det kommer sot på istäcket. Det är någonting som vi inte vill
              se. Därför är det en väldigt viktig del.
            </seg>
            <seg n="7aff9c20">
              Också när det gäller kvicksilver, förvaltningsplaner, jakt och
              fiske är det viktigt att man kommer vidare. Från Centerpartiets
              sida hade vi gärna sett att vi hade kommit längre. Vi hade gärna
              sett moratorium när det gäller olje- och gasutvinning. Nu är måhända
              den ekonomiska utvecklingen sådan att det inte blir så väldigt
              stor rusch. Det är nämligen kostsamt. Med den förändring som har
              blivit verkar det snarare vara det som händer runt Grönland som
              kommer att vara i fokus under kommande tid.
            </seg>
            <seg n="bad49c3c">
              Fru talman! Vårt ordförandeskap, som det här inte handlar om,
              har ändå tydliggjort att vi har en strategi, att vi arbetar vidare.
              Det är bra att vi får en granskning från Riksrevisionen, som mig
              veterligt är den första under de 18 år som vi varit medlemmar.
              Granskningen omfattar bara en liten del av vårt medlemskap.
            </seg>
            <seg n="1f9c29ce">
              Jag tycker att man kan säga att det är klokskap att vara medlem
              i Arktiska rådet och att vi får resultat av arbetet i Arktiska
              rådet som kan förbättras som allting annat.
            </seg>
            <seg n="3a6def33">
              Fru talman! Det finns en debatt om årliga skrivelser. Jag vill
              bara informera kammaren om att vi i utrikesutskottet har haft
              en diskussion om dessa. Vi har en bred samsyn, dock inte i det
              här ärendet men i andra ärenden, om att vi måste ha en genomlysning
              av de skrivelser som vi väntar oss att regeringen ska lägga fram
              till riksdagen, så att vi får en bättre ordning. Det är inte optimalt
              att ha en årlig skrivelse. Det kanske krävs en annan typ av systematik.
              Vi har sagt att vi ska ha en gemensam diskussion om detta, och
              det hoppas jag att vi kan få.
            </seg>
            <seg n="7c92de7b">
              Jag ser att i betänkandet lever kravet kvar på en årlig skrivelse,
              men den får väl komma in i den breda debatt som utskottet har
              varit enig om att vi ska försöka ha.
            </seg>
          </u>
          <note n="dc00bff8">
            Med detta, fru talman, yrkar jag bifall till förslaget till beslut
            och avslag på reservationerna.
          </note>
          <note type="speaker" n="48a9fe4f">
            Anf. 149 VALTER MUTT (MP) replik:
          </note>
          <u who="Q5998644" xml:id="i-3b7f2ba4e38071e0-1" n="eb41c035">
            <seg n="fe483b6e">
              Fru talman! Jag skulle vilja säga till Kerstin Lundgren och Centerpartiet
              att det är ju lätt att trycka upp valaffischer i grön färg, att
              grönmåla sitt språk och så vidare, men ord och handling måste
              någonstans följas åt för att man ska vara trovärdig gentemot väljarna
              och ytterst ekosystemen och planeten. Ibland kolliderar ekologi
              och ekonomi, om man nu talar ekonomi kortsiktigt. Det finns naturligtvis
              ingen ekonomi som på lång sikt kan finnas utanför ekosystemen,
              men ibland blir det kortsiktiga konflikter. Och aldrig är det
              väl så tydligt som när vi talar om olje- och gasutvinning i den
              arktiska regionen.
            </seg>
            <seg n="6b23e900">
              Här står då Kerstin Lundgren och berömmer regeringens arktiska
              strategi. Ja, det är väl kanske bra att det har kommit en strategi,
              men innehållet i den måste väl också betyda någonting. Hon säger
              att vi ska inta en positiv attityd till den positiva ton som finns
              i regeringens strategi mot olje- och gasutvinning i den känsliga
              arktiska regionen. För mig är det rena voodoon. Jag förstår det
              inte. Även om det skrivs på svenska förstår jag det inte. Det
              skulle vara intressant att få en förklaring till det och hur det
              går ihop med vad du, Kerstin Lundgren, sade här på slutet, att
              ni egentligen gärna skulle se ett moratorium. Det var i och för
              sig en väldigt intressant upplysning. Ni är mer än välkomna att
              i så fall gemensamt kämpa för att nå ett moratorium, för det som
              naturligtvis behövs är ett minst tioårigt moratorium. Under de
              tio åren kommer också den förnybara energin att hinna utvecklas
              och bli billigare. Om vi nu får ett moratorium på minst ett årtionde
              kommer den förnybara energin och relativpriserna att hinna bli
              mycket billigare.
            </seg>
          </u>
          <note type="speaker" n="ea13f296">
            Anf. 150 KERSTIN LUNDGREN (C) replik:
          </note>
          <u who="Q4964100" xml:id="i-83bfd211f17991e4-1" n="619a4101">
            <seg n="666f9d03">
              Fru talman! Jag kan förstå att Miljöpartiet har erfarenheter
              av att det är skillnad mellan gröna affischer och verkliga beslut.
              Miljöpartiet har ju en erfarenhet av samverkan med regeringen
              under rätt många år. Vi såg då ingen strategi, något beslut och
              någon information till kammaren eller debatt. Vi såg inte heller
              några gröna resultat när det gällde Arktis. Det hade väl varit
              en intressant sak att redovisa.
            </seg>
            <seg n="bec4b82d">
              Jag förstår, fru talman, att Valter Mutt talar av erfarenhet.
            </seg>
            <seg n="8d6fec4a">
              För oss är det inte prat som gäller, utan vi vill se resultat.
              Vi valde att lägga fram en klimat- och miljöstrategi i den samlade
              strategin för Arktis. Vi har valt att jobba i klimatarbetet för
              att få bort oljesubventionerna. Det är centralt inte bara för
              Arktis och viktigt för att sätta rätt pris på produktionen och
              konsumtionen. Det står också i hänvisningen till klimatförhandlingarna
              i strategin. Vi har valt att jobba för att få bort de kortlivade
              växthusgaserna, som får en snabb effekt på avsmältningen. Vi har
              också nått resultat i den senare delen, vilket är positivt.
            </seg>
            <seg n="e8053302">
              Det finns dock fler saker att göra. Givetvis är det avgörande
              att vi kommer vidare med förnybar energi. Vi vill se ett förnybart
              energisystem i Sverige, och vi vill jobba för att en sådan marknad
              ska växa globalt. Just nu verkar gasmarknaden i USA förändra hela
              bilden av möjligheterna och intresset av att exploatera i Arktis,
              alldeles oavsett moratorium och skyddsåtgärder i övrigt. Jag kan
              dock tänka mig sådana, och i betänkandet står det att särskilda
              områden ska skyddas.
            </seg>
          </u>
          <note type="speaker" n="796aff06">
            Anf. 151 VALTER MUTT (MP) replik:
          </note>
          <u who="Q5998644" xml:id="i-3b7f2ba4e38071e0-2" n="eb41c035">
            <seg n="2eb0db76">
              Fru talman! Allt hänger ihop, och frågorna går in i varandra.
              Vi har talat mycket om det regionala och lokala skyddet mot miljökatastrofer
              i det känsliga arktiska området, som av flera skäl har svag motståndskraft.
            </seg>
            <seg n="d9408a04">
              Det är klart att det inte ska bli något Skansen. Har Kerstin
              Lundgren inte mer industriell fantasi än att tro att det blir
              ett Skansen om vi har ett moratorium och ett stopp för olje- och
              gasutvinning? Tvärtom finns det fantastiska möjligheter för förnybar
              energi, ekoturism och så vidare i denna region.
            </seg>
            <seg n="b77bd6c3">
              Men då måste vi ha en ny politik. Det ska inte vara centerpartistisk
              miljöpolitik utan riktig grön politik. Vi måste ha ett moratorium.
              Varför skulle det inte gå när det går på den andra polen?
            </seg>
            <seg n="a0a0495d">
              Vad innebär det när du, Kerstin Lundgren, säger att ni egentligen
              är för ett moratorium? På vilket sätt? Konkretisera det. Är ni
              beredda att lägga fram hårda politiska förslag och ta strid inom
              regeringen? Annars blir det återigen bara grön retorik där ni
              säger att ni vill men ändå låter olje- och gasutvinningen fortsätta.
              Jag tycker att det är ganska förfärligt, och jag vill gärna tala
              om det för alla lyssnare och tittare.
            </seg>
            <seg n="c75af6e8">
              Mot bakgrund av att klimatklockan är slagen är det rätt förfärligt
              att säga att det är positivt att ryssar, amerikaner med flera
              kommer att driva på olje- och gasutvinningen där. Då har man antingen
              inte förstått mycket eller så hoppar man medvetet bock över vår
              tids svåraste fråga.
            </seg>
            <seg n="f4138795">
              Jag tycker att det är talande att Centerpartiet berömmer en arktisk
              strategi som har en positiv syn på olje- och gasutvinning i ett
              område där det inte borde utvinnas någon fossil energi alls.
            </seg>
          </u>
          <note type="speaker" n="be13b092">
            Anf. 152 KERSTIN LUNDGREN (C) replik:
          </note>
          <u who="Q4964100" xml:id="i-83bfd211f17991e4-2" n="619a4101">
            <seg n="a96361d3">
              Fru talman! Det låter spännande. Det låter som att Miljöpartiet
              vill stoppa den olje- och gasutvinning som Norge bedriver. Det
              är en intressant signal till vår granne att starta på det sättet.
            </seg>
            <seg n="d603d17b">
              Jag förstår varför Socialdemokraterna inte har gått med på en
              gemensam oppositionspolitik på dessa områden. Jag tror att Valter
              Mutt talar för sin egen idé. Jag är inte säker på att hela Miljöpartiet
              står för den linje som Valter Mutt driver.
            </seg>
            <seg n="3a37e495">
              Fru talman! Läser vi strategin ser vi att det handlar om att
              bejaka den ekonomiska utvecklingen. Svenska företag kan få nytta
              av att det händer saker i Arktis. Oavsett om det gäller olja eller
              gas, ekoturism eller annat är den ekonomiska utvecklingen viktig,
              och det är viktigt att svenska företag inte hålls tillbaka i det
              sammanhanget utan ser att det finns en ekonomisk utveckling i
              Arktis norr om 60:e breddgraden. Det är inte bara den avsmälta
              isens område vi talar om.
            </seg>
            <seg n="baa17917">
              De områden som är extra känsliga är viktiga att lyfta fram och
              ge särskilt skydd. Så har vi gjort på till exempel Västkusten.
              Det är viktigt att ha koll på hur det ser ut med artbestånd och
              annat när det gäller jakt och fiske och försöka åstadkomma överenskommelser
              för sådant. Man kan dock inte betrakta allt norr om 60:e breddgraden
              som något som det ska vara exploateringsstopp på. Då tror jag
              att vi får rätt stora problem, fru talman.
            </seg>
          </u>
          <note type="speaker" n="3fef421f">
            Anf. 153 KARIN ÅSTRÖM (S) replik:
          </note>
          <u who="Q4563087" xml:id="i-bb0f0dd178df8fdf-3" n="eec0964b">
            <seg n="9da595fd">
              Fru talman! Låt mig backa tillbaka bandet lite. Det lät på ledamoten
              Lundgren som att strategiarbetet under 2011 skulle ha varit välkänt
              utåt. År 2011, innan strategin beslutades, uppvaktade representanter
              från riksdagen och Nordiska rådet UD och ministern för att vi
              ville vara med och ge synpunkter på den strategi som skulle läggas
              fram, men det visade sig vara omöjligt. Då tog vi initiativ till
              ett seminarium, men det kom att hållas dagen efter regeringen
              hade beslutat strategin på sitt regeringssammanträde. Så gick
              det till, vilket var anmärkningsvärt.
            </seg>
            <seg n="37fb77e5">
              Det var bra att vi fick till stånd ett seminarium. Ministern
              kom inte, men det gjorde Gustaf Lind som var duktig på att föredra.
            </seg>
            <seg n="084cf3a6">
              Men vi har aldrig varit med. Den folkvalda församlingen var inte
              på något sätt delaktig i den strategi som togs fram. Trots att
              man kände till den enorma tillväxten och den klimat- och miljösituation
              som finns där uppe, trots att man kände till ursprungsbefolkningens
              kritik av och oro och rädsla för vad som skulle hända och trots
              att det fanns en stor folklig debatt i frågan valde regeringen
              att inte låta de folkvalda vara med i framtagandet av strategin.
            </seg>
            <seg n="113a0e61">
              I mitt nästa inlägg ska jag vidareutveckla detta.
            </seg>
          </u>
          <note type="speaker" n="fb4fd306">
            Anf. 154 KERSTIN LUNDGREN (C) replik:
          </note>
          <u who="Q4964100" xml:id="i-83bfd211f17991e4-3" n="619a4101">
            <seg n="42dfc482">
              Fru talman! Som parlamentariker kan jag förstå att man vill vara
              med när regeringen tar alla beslut. Så är vi parlamentariker;
              det är nog ett gemensamt drag.
            </seg>
            <seg n="76dff057">
              I utrikesutskottet fick vi information och hade föredragningar
              om strategin. Vi hade möjlighet att få en dialog. Visserligen
              var det inte hela kammaren, och det hade inte varit med Nordiska
              rådets delegation heller. De olika strukturerna i vårt parlamentariska
              arbete sätter sina spår.
            </seg>
            <seg n="47f40293">
              Jag har inget emot dialog och att lyssna in. Jag vet att man
              jobbade för att lyssna in olika aktörer innan strategin antogs,
              och jag beklagar om Nordiska rådets grupp kände sig ohörd.
            </seg>
            <seg n="3326e4a1">
              Å andra sidan lyssnade väl inte heller tidigare regeringar när
              de gick till Arktiska rådet. Då var det nog ingen som visste vad
              regeringarna hade för strategi. Långt mindre hade vi från 1996
              till 2006 någon chans att vara med och ha en synpunkt på vilken
              ställning regeringen tog i Arktiska rådet. Därefter kom alliansregeringen,
              som ni kritiserar. Men vi fick i alla fall en strategi.
            </seg>
            <seg n="e2b712d3">
              Det har varit både debatter och interpellationsdebatter om det.
              Jag har varit med i flera debatter då vi har talat om Arktiska
              rådet och dess frågor. Jag uppfattar att det har haft en hög aktualitet
              under senare år.
            </seg>
          </u>
          <note type="speaker" n="7dfc8f3f">
            Anf. 155 KARIN ÅSTRÖM (S) replik:
          </note>
          <u who="Q4563087" xml:id="i-bb0f0dd178df8fdf-4" n="eec0964b">
            <seg n="afd1cb42">
              Fru talman! Kerstin Lundgren får gärna kritisera tidigare regeringar,
              men det som händer i Arktis nu när det gäller tillväxten har börjat
              hända under senare år.
            </seg>
            <seg n="5082b5c4">
              Det finns en rapport från Universitetet i Nordland och Handelshögskolan
              i Bodö där man har grävt djupare i företagens och myndigheternas
              investeringsplaner för att se hur det kommer att se ut. Man beräknar
              att i Sveriges, Norges och Finlands del av Arktis kommer 2 000–3
              000 miljarder att läggas fram inom en period på 10–15 år.
            </seg>
            <seg n="26d77374">
              När man börjar prata om den penningsumman bara i den del av Arktis
              som tillhör de nordiska länderna är det självklart att det borde
              finnas ett större engagemang från regeringen. Något annat vore
              konstigt. Det är av den anledningen som förslagen från oss socialdemokrater
              har tagits fram. Vi tycker att det är dags att regeringen kommer
              tillbaka till riksdagen och delger vad man har gjort i form av
              en skrivelse.
            </seg>
            <seg n="3692bdd9">
              Hela den utveckling vi ser där uppe är historisk. Den är oerhört
              viktigt för hela Sverige och faktiskt – om vi drar ut det – för
              hela världen. Så ligger det till.
            </seg>
            <seg n="2e403aad">
              Vi tycker att det är märkligt att man jämt förbiser dessa områden.
              Det blir mest vacker retorik, ren information och envägskommunikation.
              Jag skulle vilja fråga igen om inte Kerstin Lundgren skulle kunna
              tänka sig att ställa sig bakom Socialdemokraternas krav om en
              skrivelse till riksdagen så att vi kan debattera frågan ordentligt.
            </seg>
          </u>
          <note type="speaker" n="11a37293">
            Anf. 156 KERSTIN LUNDGREN (C) replik:
          </note>
          <u who="Q4964100" xml:id="i-83bfd211f17991e4-4" n="619a4101">
            <seg n="ce139f74">
              Fru talman! Arktis utveckling är historisk, även om vi kanske
              inte vill det. Vi vill inte se den klimatutveckling vi nu upplever.
              Det är en del av de förändringar som gör att mycket nytt händer.
            </seg>
            <seg n="e582445f">
              Det blir många nya utmaningar, inte minst när vi pratar om Grönland
              och området däromkring, urfolken, stora områden i Kanada och naturligtvis
              Ryssland.
            </seg>
            <seg n="70641358">
              Fru talman! Med tanke på tiden nöjer jag mig med att konstatera
              det jag sade tidigare. Vi har haft en diskussion om det krav om
              årliga skrivelser som kommit från Socialdemokraterna i opposition.
              Vi har haft ett rejält samtal om detta i utrikesutskottet.
            </seg>
            <seg n="fc9172f5">
              Vår samlade hållning har varit att vi inte ska fortsätta att
              kräva skrivelser på alla områden hela tiden. I stället ska vi
              försöka få en mer samlad och ordnad diskussion om skrivelsekraven.
            </seg>
            <seg n="91364f76">
              Mot den bakgrunden hade jag nästan hoppats att Socialdemokraterna
              inte skulle yrka bifall till reservationen nu utan hålla fast
              vid kravet om att föra en diskussion. Det vill jag göra, och jag
              hoppas att Socialdemokraterna också vill det, fru talman, även
              om de röstar ja till reservationen.
            </seg>
          </u>
          <note type="speaker" n="c2251ef9">
            Anf. 157 ROBERT HALEF (KD):
          </note>
          <note n="c9006558">
            Fru talman! Sverige avslutade det roterande ordförandeskapet
            för Arktiska rådet i maj 2013, och senast vi debatterade Arktis
            i riksdagen var på världsmiljödagen den 5 juni 2013.
          </note>
          <u who="Q5783589" xml:id="i-4e7b65611536f3ae-0" n="fe1aa664">
            <seg n="0fc46932">
              Kristdemokraterna som parti har haft anledning att återkomma
              i frågan om skyddet av Arktis under den senaste tiden i form av
              motioner och debattartiklar i riksdagen.
            </seg>
            <seg n="4d8acaf0">
              I Arktis stiger nämligen temperaturen dubbelt så fort som i resten
              av världen. Det leder till smältning av isarna, vilket i sin tur
              leder till havshöjningar och utgör en risk främst för de fattiga
              länder som ligger havsnära och inte har rustat bebyggelsen för
              det.
            </seg>
            <seg n="232d5608">
              Miljön i Arktis kännetecknas av ett myllrande växt- och djurliv.
              I Arktis lever dessutom cirka fyra miljoner människor utspridda
              över flera kontinenter och med kulturer som kan vara flera tusen
              år gamla. Ungefär en tiondel av regionens befolkning tillhör något
              av Arktis urfolk.
            </seg>
            <seg n="9a788e47">
              Både samhällen och ekosystem har anpassat sig till is, kyla och
              permafrost och behöver dem för att fortsätta fungera. För att
              skydda miljön och naturfolken etablerades 1996 Arktiska rådet.
            </seg>
            <seg n="63c7d92f">
              Med denna bakgrundsbild gör det Arktis extra känsligt för exploatering.
              Människor som bor i området liksom djurriket kan komma att drabbas
              hårt av exploatering.
            </seg>
            <seg n="79b96ff8">
              Fru talman! Tre områden är särskilt utmanande och är stora hot
              mot Arktis framtid: oljeborrning, klimatförändring och industrifiske.
              Konkurrensen om tillgångar av hittills skyddade naturresurser
              har pågått en tid men ökar nu i takt.
            </seg>
            <seg n="3eb2c11e">
              Här finns några av jordens sista stora och livskraftiga bestånd
              av fisk. Det finns även stora mineralfyndigheter, och energibolagen
              hoppas på att hitta olja och gas.
            </seg>
            <seg n="4d060e05">
              Genom vår ordföranderoll i Arktiska rådet till och med maj förra
              året har vi fått bred möjlighet att påverka och sätta agendan
              under två års tid, i samarbete med sju andra stater. Det var ett
              ordförandeskap med ett flertal överenskommelser och viktiga beslut.
              Låt mig ge några exempel.
            </seg>
            <seg n="33d31a19">
              Fru talman! Syftet med Arktiska rådet är att tillvarata de intressen
              vi gemensamt har när det gäller att få till hållbara lösningar
              och att bevara miljön i detta område där nästan fyra miljoner
              invånare lever och som ingår i åtta staters territorium: Danmark,
              Ryssland, USA, Kanada, Norge, Finland, Island och Sverige.
            </seg>
            <seg n="291dab04">
              Sverige har därför ett intresse av att påverka utvecklingen i
              rätt riktning, inte minst för att vi är ett föregångsland när
              det gäller miljöfrågor.
            </seg>
            <seg n="fbd89644">
              Oljespill är ett av de största problem som kan drabba Arktis.
              Trots att det är både dyrt och mycket svårt att borra efter olja
              i det hårda arktiska klimatet etablerar sig oljebolagen i området.
            </seg>
            <seg n="a55a116a">
              Kalvande isberg, mycket låga temperaturer, hårda vindförhållanden
              och stora borrningsdjup gör att risken för en allvarlig oljeolycka
              blir stor.
            </seg>
            <seg n="59a3500c">
              Arktis är mycket dåligt rustat för att hantera en oljeolycka.
              På grund av kylan och sammansättningen av bakterier i vattnet
              bryts olja ner långsamt i Arktis. Dessutom är många av de djur
              som lever i området mycket sårbara för att få olja i päls, fjäderdräkt
              eller gälar.
            </seg>
            <seg n="3aada851">
              När flera av världens stora oljebolag nu har meddelat att de
              planerar att kraftigt utvidga exploateringen av olja i Arktis
              ökar risken för allvarliga föroreningar.
            </seg>
            <seg n="ab43e531">
              En större olycka, som den i Mexikanska golfen, skulle vara praktiskt
              taget omöjlig att städa upp och drabba en mängd arter som inte
              kan leva någon annanstans. Det finns helt enkelt ingen metod för
              att sanera olja från is.
            </seg>
            <seg n="33df5045">
              Fru talman! Både samhällen och ekosystem i Arktis har anpassat
              sig till is, kyla och permafrost och behöver dem för att fortsätta
              fungera. Den mest påtagliga effekten är minskningen av havsisen.
              Varje vinter växer havsisen för att sedan till viss del smälta
              varje sommar.
            </seg>
            <seg n="69018981">
              Förutom havsisen smälter även den grönländska inlandsisen. Om
              inlandsisen skulle smälta helt beräknas världshaven höjas med
              cirka sju meter.
            </seg>
            <seg n="261a2119">
              Dessutom tinar permafrosten och släpper ut stora mängder växthusgaser
              som tidigare bundits i marken. Eftersom bosättningar och infrastruktur
              är byggda för att stå på permafrost leder upptiningen även till
              att hus, vägar och rör sjunker ner i marken och förstörs.
            </seg>
            <seg n="717189ee">
              Det är inte acceptabelt att områdets resurser utnyttjas hejdlöst
              av internationella företag. Urbefolkningens framtid och överlevnad
              är beroende av att vi respekterar olika internationella överenskommelser,
              som FN:s konvention om ursprungsbefolkningars rättigheter.
            </seg>
            <seg n="435acd94">
              Ska vi lyckas hejda klimatförändringarna samtidigt som vi ger
              ursprungsbefolkningen möjlighet att leva och verka i de arktiska
              områdena krävs ökade miljöinsatser i Arktis, i dialog med ursprungsbefolkningen,
              för att säkerställa ett hållbart utnyttjande av naturresurser
              som fisk och mineraler.
            </seg>
            <seg n="93bd9efe">
              Fru talman! I korthet handlar Kristdemokraternas position om
              vikten av att bevara Arktis miljö och att respektera rätten för
              ursprungsbefolkningarna.
            </seg>
          </u>
          <note n="8c7be255">
            Med detta yrkar jag bifall till utskottets förslag och avslag
            på reservationerna.
          </note>
          <note n="19434685">
            Överläggningen var härmed avslutad.
          </note>
          <note n="2b81c5e6">
            14 § Kriminalvårdsfrågor
          </note>
          <note type="speaker" n="a321a10f">
            Anf. 158 CHRISTER ADELSBO (S):
          </note>
          <u who="Q3363842" xml:id="i-45ce3bf14bd34765-0" n="016268da">
            <seg n="b022e3a5">
              Fru talman! Kriminalvården ska vara brottsförebyggande. Man ska
              öka människors trygghet och bidra till ett tryggare samhälle.
              Målet är att Kriminalvårdens klienter ska vara bättre rustade
              att leva ett liv utan kriminalitet och missbruk efter avtjänat
              straff.
            </seg>
            <seg n="0d3ff69f">
              Kriminalvårdens uppdrag är att genom frivård och fängelse verkställa
              de påföljder som domstolen dömer ut, driva häkten och utföra transporter
              samt genomföra personutredningar i brottmål. Man har också ett
              uppdrag att förebygga återfall i brott.
            </seg>
            <seg n="2cda40bd">
              Det är ingen tvekan om att Kriminalvården är en av rättsväsendets
              viktigaste verksamheter. Men samtidigt är det kanske en av de
              allra svåraste, för när alla andra samhällsinsatser har misslyckats
              kommer man ju till Kriminalvården.
            </seg>
            <seg n="07a6e096">
              Att bara låsa in människor utan rehabilitering tror jag inte
              det är många som förespråkar. Det är inte bra för vare sig samhället
              eller den enskilde, eftersom alla intagna förhoppningsvis ska
              ut i samhället igen någon gång igen.
            </seg>
            <seg n="b4ab6882">
              Fru talman! Kriminalvården har i dag en speciell situation. Klienttillströmningen
              fortsätter att minska inom såväl häkte och anstalt som frivård.
              Man har haft ett minskat inflöde av fängelsedömda till följd av
              bland annat färre fängelsedomar och kortare strafftider framför
              allt för narkotikadömda.
            </seg>
            <seg n="83b37645">
              Även om klienttillströmningen enligt prognosen kommer att minska
              de närmaste åren bedömer Kriminalvården att osäkerheten är stor.
              Prognoserna måste därför användas med stor försiktighet vid planering
              av Kriminalvårdens verksamhet.
            </seg>
            <seg n="090e2849">
              Den uppkomna situationen skapar dock förutsättningar för Kriminalvården
              att genomföra eftersatta och nödvändiga satsningar på både kompetensutveckling
              och renoveringar. Det är satsningar som är nödvändiga för att
              Kriminalvården långsiktigt ska kunna höja kvaliteten i sin verksamhet.
            </seg>
            <seg n="79b9d2d7">
              Kriminalvårdens nuvarande situation var inte lätt att förutse.
              Nog trodde vi väl alla att när vi ökade antalet poliser skulle
              det få konsekvenser även för Kriminalvården. Fler poliser borde
              normalt innebära fler uppklarade brott, fler fällda och större
              tryck i våra häkten och fängelser. Nu vet vi alla att så inte
              blev fallet.
            </seg>
            <seg n="67f35055">
              Fru talman! Vi har tio reservationer i detta betänkande. Vi står
              självklart bakom samtliga, men jag nöjer mig med att yrka bifall
              till reservation 11. Jag tänker trots allt ta upp lite kring några
              av reservationerna.
            </seg>
            <seg n="0b6e6351">
              Först har vi behandling av intagna med neuropsykiatriska diagnoser.
              Alltmer talar för att den neuropsykiatriska diagnosen adhd är
              en nyckelfaktor för kriminalitetsutvecklingen.
            </seg>
            <seg n="8d0ca839">
              Nyligen avslutade studier inom Kriminalvården visar att förekomsten
              av adhd är hög bland klienterna, med 29 procent av kvinnorna i
              anstalt och 43 procent av unga våldsdömda män. En annan studie
              visar på förekomst av adhd hos 40 procent hos långtidsdömda män.
              En grupp forskare på Karolinska Institutet kunde påvisa att kriminaliteten
              minskade med över 30 procent när en person var i behandling jämfört
              när han eller hon inte var i behandling. Trots denna kunskap är
              det endast några få procent av de intagna som får behandling.
            </seg>
            <seg n="307a19b3">
              Mot bakgrund av detta menar vi att Kriminalvården måste satsa
              mer på att utveckla arbetet runt adhd. Det adhd-projekt som har
              pågått i Norrtälje visar goda resultat, men för att kunna få verksamheten
              att fungera som en nationell satsning krävs ytterligare utvärdering.
              Mot bakgrund av detta menar vi att regeringen bör ge Kriminalvården
              i uppdrag att utveckla och påskynda arbetet med adhd.
            </seg>
            <seg n="e5d06e1c">
              Ett annat problem inom Kriminalvården är situationen för barn
              och unga i häkte. Barnombudsmannen överlämnade 2013 rapporten
              Från insidan – barn och ungdomar om tillvaron i arrest och häkte
              till regeringen. I rapporten uppmärksammas en rad missförhållanden
              som bedöms stå i strid med barns grundläggande mänskliga rättigheter.
              Upplevelserna från tiden i arrest och häkte riskerar att skada
              unga psykiskt på både kort och lång sikt. Vi anser att regeringen
              bör ta Barnombudsmannens kritik på allvar och påbörja ett arbete
              med att realisera de förslag som läggs fram i rapporten.
            </seg>
            <seg n="14dee582">
              I samma rapport från Barnombudsmannen lyfter man också fram att
              FN:s barnrättskommitté har begärt uppgifter om det totala antalet
              personer under 18 år som sätts i polisarrest och den genomsnittliga
              tid som barnen är frihetsberövade. Sverige har emellertid inte
              kunnat lämna dessa uppgifter, eftersom regeringen inte har begärt
              att polismyndigheten ska föra denna typ av statistik.
            </seg>
            <seg n="e2cc7bbc">
              Det är anmärkningsvärt att polisen trots Barnombudsmannens påpekande
              uppger att de saknar förutsättningar att ta fram ett statistikstöd
              för att klarlägga hur många barn som placeras i arrest. Vi anser
              att detta är en fråga som måste prioriteras. Regeringen bör därför
              snarast ge polisen i uppdrag att ta fram ett sådant statistikstöd.
            </seg>
            <seg n="cccf245b">
              Fru talman! Sedan måste jag också lyfta fram frågan om utslussningsavtal.
              Det är en mycket viktig fråga. I många fall kan det vara helt
              avgörande för en lyckad övergång från anstalt till frihet. Stödet
              vid övergång från anstalt till frihet måste utvecklas. Utgångspunkten
              ska vara bättre när de intagna lämnar fängelset eller frivården
              än när de kom dit.
            </seg>
            <seg n="742abc67">
              Många av klienterna i anstalt har multiproblematik: utbildningsnivån
              är uppseendeväckande låg, bara hälften har en egen bostad, hälften
              är öppet arbetslösa, och omkring 70 procent har missbruksproblem.
              Nästan alla har problem på mer än ett område och har haft det
              under lång tid. Risken för återfall i brott är hög. Inom tre år
              återfaller ca 40 procent i brott av dem som lagförts för brott.
            </seg>
            <seg n="e1ef40f7">
              Förberedelserna för den intagnes frigivning ska vara särskilt
              inriktade på konkreta åtgärder för att underlätta övergången till
              ett liv i frihet. Syftet är att den intagne vid frigivningen i
              möjligaste mån ska ha sin försörjning ordnad genom arbete eller
              på annat sätt och att han eller hon ska ha tillgång till bostad.
            </seg>
            <seg n="d091b2d8">
              Det är viktigt att kommunerna har god beredskap för att kunna
              erbjuda bostad, utbildning, stöd och vård som behövs efter frigivandet.
              För att underlätta kommunernas möjlighet till detta menar vi att
              det bör utredas hur alla de resurser som finns inom missbruksvården,
              socialtjänsten, arbetsförmedlingen etcetera kan samordnas på ett
              bättre sätt för att ge varje enskild individ ett relevant stöd
              i samband med frigivningen, med ett så kallat utslussningsavtal.
            </seg>
            <seg n="e66708ca">
              Stödet ska vara individuellt, och insatserna ska vara riktade
              mot exempelvis fortsatt missbruksvård, arbetspraktik, utbildning
              och boende. Insatserna ska vara dokumenterade i en handlingsplan
              som har skrivits under av den enskilde, Kriminalvården och kommunen.
            </seg>
            <seg n="0958723b">
              Fru talman! Avslutningsvis vill jag betona vikten av att samhället
              satsar mer på förebyggande arbete, så att de som har avtjänat
              sitt fängelsestraff inte återfaller i kriminalitet. Det är viktigt
              att övergången mellan anstalten, frigivningen och häktet förbättras
              och utvecklas. Jag är övertygad om att ett införande av ett utslussningsavtal
              är en åtgärd som skulle vara till stor hjälp i detta arbete.
            </seg>
          </u>
          <note n="19304acf">
            I detta anförande instämde Kerstin Haglö, Arhe Hamednaca, Mattias
            Jonsson och Elin Lundgren (alla S) samt Lena Olsson (V).
          </note>
          <note type="speaker" n="4dbb21f4">
            Anf. 159 AGNETA BÖRJESSON (MP):
          </note>
          <note n="bb544685">
            Fru talman! Vi debatterar betänkande nr 17 Kriminalvårdsfrågor
            .
          </note>
          <u who="Q4941553" xml:id="i-9ece9b24574a8273-0" n="c340c8b5">
            <seg n="739fe067">
              Miljöpartiet har lagt flera omfattande kommittémotioner de senaste
              åren där vi utvecklar vår syn på kriminalvård och trygghet. Vår
              grundinställning delas i mångt och mycket av Kriminalvården. De
              skriver så här i sin årsredovisning för 2013:
            </seg>
            <seg n="85fd7cc0">
              Intagna och klienter har i mycket hög grad en vag koppling till
              det omgivande samhället; utbildningsnivån är uppseendeväckande
              låg, bara hälften har en egen bostad och omkring 70 procent har
              missbruksproblem. Nästan alla har problem på mer än ett område
              och har haft det under en lång tid. Det positiva är att de flesta
              av dessa problem är möjliga att göra någonting åt. Kriminalvården
              kan dock inte på egen hand lösa hela den komplexa livssituation
              som klienten befinner sig i. Genom en bättre samverkan med andra
              aktörer i samhället kan vi komma betydligt längre.
            </seg>
            <seg n="11e4bf97">
              Och precis så är det. Problemen har pågått länge innan en person
              hamnar i fängelse. Det förebyggande arbetet med att fånga upp
              barn och ungdomar i riskzonen är därför helt centralt. Men lika
              centralt är förstås också att vi behöver en skola där alla faktiskt
              lär sig att läsa och skriva och där det finns kringpersonal som
              kuratorer, skolsköterskor och speciallärare som kan fånga upp
              missbruk tidigt. Vi behöver se till att man kan få stöd och hjälp
              för sitt spelberoende också utanför fängelser och storstäder,
              och vi behöver göra investeringar som minskar arbetslösheten.
            </seg>
            <seg n="02674d0e">
              Jag står givetvis bakom samtliga av Miljöpartiets åtta reservationer
              i betänkandet. Jag tänkte dock för tids vinnande här i kammaren
              yrka bifall bara till reservation nr 1 som handlar om verksamhetsplanering.
              Den är gemensam med Socialdemokraterna och Vänsterpartiet. Jag
              skall återkomma till den strax men tänkte först säga några ord
              om häkten.
            </seg>
            <seg n="88edc7ac">
              Vårdkedjan inom kriminalvården börjar med häktet. Där finns det
              en hel del att göra. Till att börja med behöver man se till att
              det finns häktesplatser någorlunda regionalt spritt över landet.
              Miljöpartiet motionerade förra året om att se till att det finns
              häktesplatser i Halland och i Östersund. För Hallands del har
              man nu hittat en tillfällig lösning. Det är bra, men på sikt behöver
              situationen lösas också långsiktigt för att minska alla transporter
              som annars sker.
            </seg>
            <seg n="3a947119">
              Tiden i häktet präglas ofta av isolering. Kriminalvården är där
              långt ifrån sina egna mål och beskriver även det i sin egen årsredovisning.
              Kritiken från andra är också hård på området. Därför behöver man
              arbeta både med att bryta isolering men också, vilket vi skriver
              i vår reservation nr 10, korta de långa häktestiderna. För att
              minska de långa häktestiderna har riksåklagarens arbetsgrupp lagt
              fram en rad åtgärder. Använd dem och beakta dem!
            </seg>
            <seg n="0dea1414">
              En annan kritik är den som Barnombudsmannen har lyft fram när
              det gäller hur man har hanterat barn i häktessituationer och där
              det till att börja med behövs riktig dokumentation. I dag saknas
              helt statistik över barn och unga i arrest och häkte. Det är inte
              något som vi kan vänta med att lägga fram, vilket utskottets majoritet
              tycker. Därför står jag bakom vår gemensamma reservation nr 11,
              som Christer Adelsbo nyss yrkade bifall till.
            </seg>
            <seg n="8a749509">
              Barnombudsmannen lade också fram en rad förslag för att åtgärda
              situationen i häkte. Det behöver man verkligen göra något åt.
              Vår reservation nr 9 handlar om det. Christer Adelsbo beskrev
              det noggrant alldeles nyss. Därför går jag in mer på det.
            </seg>
            <seg n="e946f886">
              Om man går vidare i vårdkedjan kommer man till att dom har fallit
              och till arbetet med verksamhetsplanering. Redan i dag görs bedömningar
              för att hitta lämplig placering där den dömde skall tjäna av sitt
              straff. En stor andel av dem som sitter både i häkte och i fängelse
              får också ta del av uppsökande och motiverande samtal. Jag menar
              att det vettiga vore att den delen skulle vara obligatorisk och
              att man helst skulle genomföra det innan placeringen eller direkt
              i starten av placeringen, alltså direkt efter lagakraftvunnen
              dom. Då blir det obligatoriskt. Det är ofta då man har förmågan
              att också ha ett motiverande samtal.
            </seg>
            <seg n="dac1f381">
              Reservation nr 13 handlar om barn till dömda. En av de viktiga
              faktorer som kan få en intern att lyfta sig och motivera en intern
              att komma tillbaka till samtalet är familj och barn, för den som
              har det. Att på olika sätt stimulera till att de intagna kan behålla
              en någorlunda normal relation till sina barn är centralt. Vi vill
              därför att Kriminalvården får i uppdrag att ta fram bra modeller
              för hur kontakten mellan barn och förälder ska kunna ske på ett
              så bra sätt som möjligt. Vi menar att det då också kan behövas
              särskilt stöd till barnen, inte bara till den intagne, eftersom
              det ofta är svårt även för dem.
            </seg>
            <seg n="8ca0a102">
              Vid tiden för frigivningsförberedelser blir det alltmer centralt
              att man också får stöd i att hitta ett arbete. Det är därför bra
              att Kriminalvården har ett tätt samarbete med Arbetsförmedlingen.
              Det är bra om det samarbetet utökas. Det är också det vi skriver
              i vår reservation nr 6.
            </seg>
          </u>
          <note n="4b6262d7">
            Jag vill återigen yrka bifall till reservation nr 1.
          </note>
          <note n="8087dc3a">
            I detta anförande instämde Lena Olsson (V).
          </note>
          <note type="speaker" n="7f57f711">
            Anf. 160 RICHARD JOMSHOF (SD):
          </note>
          <u who="Q5890031" xml:id="i-c74a6db924e58213-0" n="db732fbc">
            <seg n="ec73d714">
              Fru talman! Att släppa ut mycket farliga livstidsdömda brottslingar
              för tidigt kan resultera i mycket grov återfallsbrottslighet.
              Ett tydligt exempel på detta är den morddömde man som i Norrköping
              i mitten av 90-talet dödade sin sambo genom att hugga henne med
              en kniv i halsen. Ganska snart efter den villkorliga frigivningen
              2010 begick han bland andra brott en obeskrivligt grym, hänsynslös
              och i medierna omskriven våldtäkt mot en för honom okänd och förbipasserande
              12-årig flicka på Sankt Eriksplan i Helsingfors.
            </seg>
            <seg n="77202785">
              Vidare tillåts att livstidsdömda mördare får permission redan
              efter två år. Efter ytterligare några år tillåts dessutom häpnadsväckande
              nog obevakade permissioner med övernattning ute i det fria.
            </seg>
            <seg n="db2d169f">
              Enligt regeringens egen utredare har detta bland annat lett till
              det absurda fallet med en livstidsdömd mördare som under en obevakad
              permission mördade på nytt. Resultatet blev att mördaren dömdes
              till livstidsstraff en andra gång, efter att han huggit sin flickvän
              med en kniv i huvudet och i halsen upprepade gånger.
            </seg>
            <seg n="961ca922">
              Dessa och ytterligare några fall kunde vi läsa om i Aftonbladet
              för en dryg vecka sedan i det nummer av tidningen som jag nu visar
              för kammarens ledamöter. Rubriken är: Livstidsdömda frigavs –
              begick nya brott. Det är en ganska intressant artikel. Exemplen
              är dock betydligt fler än de som tas upp här. Därför är det också
              vår bestämda uppfattning att den som begår ett grovt vålds- eller
              sexualbrott ska straffas hårt. De grövsta våldsbrottslingarna
              ska dessutom kunna dömas till verkliga livstidsstraff utan möjlighet
              till frigivning, vilket vi också har framfört vid flera tillfällen.
            </seg>
            <seg n="29b9af8e">
              Vi menar också att det är av största vikt att de grova vålds-
              och sexualbrottslingarna sitter tiden ut. Det är inte rimligt
              med ett system där grovt kriminella blir villkorligt frigivna
              efter två tredjedelar av straffet. Därför vill vi avskaffa den
              automatiska tvåtredjedelsfrigivningen. Det är glädjande att Moderaterna
              bland annat har öppnat för det, och jag hoppas att man också kommer
              att landa i ett skarpt förslag på området.
            </seg>
            <seg n="9955aafd">
              För att undvika att oskyldiga människor utsätts för brott menar
              vi också att de obevakade permissionerna för livstidsdömda mördare
              ska tas bort helt och i stället göras om till bevakade permissioner,
              som för övrigt ska användas sparsamt.
            </seg>
            <seg n="612f002b">
              I artikeln i Aftonbladet som jag hänvisade till tidigare, kan
              vi dessutom läsa att en tredjedel av de livstidsdömda som släppts
              fria har återfallit i brott, dessutom ganska ofta i väldigt grov
              brottslighet.
            </seg>
            <seg n="b173792f">
              Det är bland annat med anledning av detta som vi menar att personer
              som begått till exempel grova vålds- och sexualbrott, men också
              narkotikabrott, rån eller grova tillgreppsbrott, vid frisläppandet
              ska förses med elektronisk fotboja. Vi menar även att det ska
              stå i proportion till det begångna brottet. Ju längre straff,
              desto längre tid med elektronisk fotboja. Vi är helt övertygade
              om att det kan vara ett effektivt system för att se till att de
              här människorna inte återfaller i brottslighet.
            </seg>
            <seg n="74d2eccd">
              Med detta, fru talman, har jag hållit mig kort i dag och vill
              yrka bifall till reservation 12.
            </seg>
          </u>
          <note type="speaker" n="617ef4ec">
            Anf. 161 LENA OLSSON (V):
          </note>
          <u who="Q4971169" xml:id="i-d18b0b630b9d803a-0" n="57273f60" next="i-9a2cbd5abd1d342e-0">
            <seg n="b56958b2">
              Fru talman! Vi debatterar i kväll kriminalvårdsfrågor. Jag står
              givetvis bakom alla Vänsterpartiets reservationer, men för tids
              vinnande yrkar jag bifall endast till reservation 10 om långa
              häktningstider.
            </seg>
            <seg n="c845ae3b">
              Fru talman! Kriminalvården är en viktig verksamhet i rättsväsendet.
              Samtidigt är det en väldigt svår verksamhet. När samhället och
              dess insatser har misslyckats hamnar individer till slut hos kriminalvården,
              som ska verkställa den utdömda påföljden. Kriminalvården har också
              till uppgift att rusta internerna för att leva ett liv utanför
              kriminaliteten den dag de kommer ut.
            </seg>
            <seg n="90dab632">
              Kriminalvården tillhandahåller program, studier, arbete och behandling
              som en förberedande process inför frigivningen, vilket såklart
              är bra. Men detta kan också givetvis bli bättre. Undervisningen
              bedrivs i vanlig lektionsform som komvuxinlärning i viss mån,
              men i stor utsträckning är den intagne hänvisad till att studera
              på egen hand. För en person som har en misslyckad skolgång bakom
              sig blir detta naturligtvis dubbelt så svårt. För att ge ekonomisk
              utväxling av de satsningar som görs och bästa möjliga förutsättningar
              för den enskilde att lyckas behöver studiemiljön bli mindre torftig
              och mer utvecklad. Det kan handla om mer satsningar på studieteknik,
              hjälpmedel och inte minst läxhjälp. I budgetdebatten i höstas
              tog vi i Vänsterpartiet upp vårt förslag om en villkorad halvtidsfrigivning
              för förstagångsdömda, vilket skulle frigöra resurser till förbättringar
              av utbildning och återanpassning.
            </seg>
            <seg n="dcfbb274">
              Christer Adelsbo från Socialdemokraterna talade om en utslussningspeng
              i sitt anförande. Vi har valt att kalla det för inslussningspeng,
              men innehållet är nog ganska lika. Man slussas ut från kriminalvården
              och ska slussas in i samhället. Inslussningspengen som vi föreslår
              är en del av återanpassningen. Den skulle göra stor nytta; när
              man släpps ut återstår kanske de största utmaningarna för individen.
              Samverkan mellan Arbetsförmedlingen och Kriminalvården är bra,
              men kommunerna har i dagsläget en väldigt ansträngd ekonomi, och
              då behöver man också ett ekonomiskt stöd ute i kommunerna för
              att klara detta.
            </seg>
            <seg n="404654ba">
              Det är inte gratis att ha människor inlåsta på anstalt. Därför
              är det viktigt att man får hjälp med bostad, studier eller arbete
              den dagen man släpps. Fungerar inte detta kan det vara lätt hänt
              att man åter hamnar i kriminalitet. En fråga att ställa sig är
              hur mycket det kostade för den individ som inte fick hjälpen och
              stödet när den kom ut och vad det har kostat samhället.
            </seg>
            <seg n="af6305eb">
              Jag vill också i detta sammanhang nämna något som jag tog upp
              i förra veckans debatt om straffrättsliga frågor, nämligen problemet
              att allt fler arbetsgivare kräver registerutdrag, vilket i sig
              försvårar möjligheten till arbete för den som varit straffad.
              Jag tycker att vi i justitieutskottet skulle titta mer på den
              frågan. Har man avtjänat sitt straff och ska slussas in i samhället
              ska vi så långt det går också försöka riva de hinder som stoppar
              en.
            </seg>
            <seg n="bbb3612c">
              När det gäller häktesverksamheten finns det väldigt mycket att
              önska. Sverige har fått anmärkningar vid upprepade tillfällen,
              bland annat av Europarådets tortyrkommitté. Som har sagts förut
              i talarstolen har det kommit en rapport från Barnombudsmannen
              om hur ungdomar har det i häkten och arrester. Vi delar den kritik
              som rapporten kommit med och anser att det har presenterats många
              intressanta förslag till förbättringar.
            </seg>
            <seg n="d9070e64">
              När det gäller barn tycker Vänsterpartiet – det skriver vi också
              i ett särskilt yttrande – att barn som misstänks för brott som
              kräver ett frihetsberövande ska placeras i en miljö som är särskilt
              anpassad för barn. Vi anser att barn ska behandlas med särskild
              varsamhet i ett civiliserat samhälle. Det gäller även barn som
              misstänks för brott.
            </seg>
            <seg n="55430149">
              Kritik har också kommit när det gäller häktena, främst på grund
              av de långa isoleringstiderna. De beskrivs som inhumana och förnedrande.
              Det är hårda restriktioner och brist på sjukvårdsresurser. Att
              sitta med restriktioner ökar risken för den intagne. Man kan eventuellt
              inte heller delta i någon daglig sysselsättning, utan man sitter
              i en cell 23 timmar per dygn. En timmes enskild promenad på en
              rastgård kan knappast ses som en lösning på isoleringen. Vi tycker
              att det är skrämmande att en rättsstat som Sverige ännu inte har
              lyckats komma till rätta med detta.
            </seg>
            <seg n="d4de2981">
              Riksåklagaren har tillsatt en arbetsgrupp som fått i uppgift
              att se över hur användningen av restriktioner för häktade kan
              minska och hur långa häktningstider kan undvikas. Rapporten har
              nu överlämnats till RÅ för beredning. Vi i Vänsterpartiet tillsammans
              med Socialdemokraterna och Miljöpartiet förväntar oss att beredningen
              inom kort ska komma med konkreta förslag som förbättrar villkoren
              i Sveriges häkten.
            </seg>
          </u>
          <note n="8bf9cdc1">
            Anf. 162 EWA THALÉN FINNÉ (M):
          </note>
          <u who="Q4971169" xml:id="i-9a2cbd5abd1d342e-0" n="57273f60" prev="i-d18b0b630b9d803a-0">
            <seg n="2b47ebc2">
              Fru talman! Målet för kriminalvården är att påföljder ska verkställas
              på ett säkert, humant och effektivt sätt och att antalet återfall
              i brott ska minska. Som påföljd kan man dömas till fängelse, skyddstillsyn,
              villkorlig dom med samhällstjänst, intensivövervakning med elektronisk
              kontroll eller övervakning av villkorligt frigivna. Kriminalvården
              ansvarar även för häkten och transporttjänst. Kriminalvården ska
              särskilt vidta åtgärder som syftar till att brottslighet under
              verkställigheten förhindras, frigivning förbereds, narkotikamissbruk
              bekämpas och innehållet i verkställigheten anpassas efter varje
              individs behov.
            </seg>
            <seg n="85bcf3c8">
              Vi kan konstatera, som tidigare har sagts, att antalet klienter
              intagna inom kriminalvården minskar och har gjort så under flera
              år. Det gäller hela kedjan från häkte till fängelse. Skälen är
              säkerligen flera och är inte hundraprocentigt utredda.
            </seg>
            <seg n="1a7f3174">
              En del som man kan peka på gäller att antalet misshandelsbrott
              på öppen gata har minskat. HD:s praxisändring när det gäller narkotikabrott
              är en annan. Det finns skäl att fundera över om polisens utredningsverksamhet
              har med saken att göra eftersom antalet inkomna brottmål till
              tingsrätter har minskat, även om man kan misstänka att en stor
              del av denna minskning gäller trafikrelaterade brott där man har
              en väldigt stor personuppklaring.
            </seg>
            <seg n="6158a1a5">
              Generellt sett kan vi konstatera att Sverige har en mycket god
              kriminalvård som uppvisar skapliga resultat. Framför allt kan
              man lyfta fram att ungefär 70 procent av de dömda inte återkommer
              till kriminalvården inom de tre år som är mätperioden. Målet att
              människor ska anpassas till samhället visar ett förhållandevis
              gott resultat.
            </seg>
            <seg n="df523b6c">
              Under 2013 har Kriminalvården på uppdrag av regeringen genomfört
              en kartläggning av klienter som verkställer påföljd i anstalt
              eller frivård. Resultatet visar att många av dem som är intagna
              har problem på flera områden innan de kommer till kriminalvården.
              Ungefär hälften har endast högst nioårig grundskola eller folkskola.
              Lika många har en egen bostad, och 12 procent är mer eller mindre
              bostadslösa. Endast en fjärdedel har direkt koppling till arbetsmarknaden.
              Omkring 70 procent har missbruksproblem.
            </seg>
            <seg n="49f95981">
              Situationen för gruppen som finns inom kriminalvården är betydligt
              sämre än för Sveriges befolkning som helhet. Ofta har de dömda
              mer än ett problem samtidigt. Vanligast är olika kombinationer
              av problem med försörjning, missbruk, psykisk ohälsa och utbildning.
            </seg>
            <seg n="d2c241ca">
              En reflexion jag gör utifrån vad undersökningen visar är att
              38 procent av dem som i dag finns hos kriminalvården hade kontakter
              med de kommunala socialförvaltningarna innan de dömdes. Här anser
              jag att det finns att fundera över. Det gäller både att fler inte
              varit i kontakt med de sociala myndigheterna tidigare och att
              de som varit i kontakt tydligen ändå inte kommit på rätt köl.
              Här finns det förbättringspotential. Framför allt är det de unga
              som måste fångas upp.
            </seg>
            <seg n="4a46d88d">
              För att då komma in på de ärenden som vi behandlar i betänkandet
              kan jag konstatera att i stor utsträckning slår oppositionens
              partier in öppna dörrar. Enligt fängelselagen, förordningar, regleringsbrev,
              mål för Kriminalvården och Kriminalvårdens instruktioner kan jag
              konstatera att en intagen ska ha en verkställighetsplan. Denna
              ska upprättas så snart det är möjligt och i samråd med den intagne.
              Verkställighetsplanen ska utformas så att den intagnes anpassning
              till samhället underlättas, och den ska förebygga återfall i brott.
            </seg>
            <seg n="f65cfa55">
              Den som är intagen i fängelse ska ges möjlighet till sysselsättning
              i form av arbete, utbildning, brotts- och missbruksrelaterad programverksamhet
              eller annan strukturerad verksamhet. I dagsläget när det gäller
              verkställighetsplaneringen vet jag att man i viss utsträckning
              redan påbörjar arbetet med planerna i häktet, något som säkerligen
              ytterligare kan förbättras.
            </seg>
            <seg n="e559f32f">
              Verkställighetsplaneringen är självklart viktig och är något
              som vi följer. Kriminalvården konstaterar i sin årsredovisning
              för 2013 att av dem med påföljder som är minst 30 dagar har 93
              procent en verkställighetsplan. Däremot är antalet planer för
              dem som har kortare straff än 30 dagar väsentligt lägre. Där har
              64 procent en plan.
            </seg>
            <seg n="aed24128">
              Jag kan emellertid konstatera att Kriminalvården i regeringens
              regleringsbrev för år 2014 återigen påpekar att myndigheten ytterligare
              ska utveckla sin förmåga att upprätta individuella och ändamålsenliga
              verkställighetsplaner av god kvalitet. Att verkställighetsplaner
              ska göras framgår av lag, regleringsbrev och föreskrifter. Därutöver
              arbetar Kriminalvården med att verkställighetsplanerna ska göras
              så snart det är möjligt och med hög kvalitet.
            </seg>
            <seg n="8ef12fa3">
              När vi då kommer in på detta med sysselsättning redovisar Kriminalvården
              i sin årsredovisning för 2013 att 79 procent är sysselsatta. Självklart
              ska denna verksamhet vara av bra kvalitet. När det gäller den
              brotts- och missbruksrelaterade programverksamheten ska den vila
              på vetenskaplig grund, vara beprövad och ge evidens för att programmen
              hjälper. Utifrån detta har Kriminalvården plockat bort vissa program
              som visat sig inte nå de resultat som var tänkt. I stället ändrar
              man och tar fram nya. Det är viktigt och bra. Självklart ska de
              program som erbjuds ge resultat. Det är viktigt för kriminalvården
              att ytterligare arbeta med att motivera en intagen till att medverka
              i programverksamheten.
            </seg>
            <seg n="1cf8264f">
              När det gäller sysselsättning i övrigt är det viktigt att denna
              är av bra kvalitet och ger det resultat som är tänkt. Därför har
              regeringen gett Brå i uppdrag att kartlägga sysselsättningen och
              arbetsmarknadsutbildningarna så att de håller tillräckligt god
              kvalitet. Det är en viktig kartläggning. Jag ser fram emot att
              den kommer. Naturligtvis är möjligheten till en anställning när
              människor lämnar fängelset en av de viktigaste brottsförebyggande
              åtgärderna som kan göras.
            </seg>
            <seg n="abefb8ed">
              Jag vill säga några ord om villkor för häktade. Att en person
              som är häktad på grund av misstanke om brott har möjlighet att
              överlägga med sin försvarare är av central betydelse för den häktades
              rättssäkerhet. Det är självklart något som Kriminalvården har
              att leva upp till och en fråga som jag vet att Kriminalvården
              tar på största allvar och arbetar med för att få till en bra lösning
              tillsammans med Advokatsamfundet. Att intentionerna om häktestider
              och restriktioner följs och följs upp är lika viktigt.
            </seg>
            <seg n="af0f299b">
              När det sedan gäller att barn sitter häktade kan jag konstatera
              att detta endast ska se om det finns synnerliga skäl. Jag vill
              understryka att barnperspektiv utifrån andan och intentionerna
              i FN:s barnkonvention ska genomsyra åtgärder som rör barn. När
              det gäller häktade barn har regeringen gett Åklagarmyndigheten
              i uppdrag att titta på den kritik som kom från Barnombudsmannen.
            </seg>
            <seg n="294b79a6">
              Riksåklagaren har också när det gäller häktade i sin arbetsgrupp
              fått ett uppdrag av regeringen att se över frågan om restriktioner,
              sysselsättning och häktningstiden och har nyligen kommer med ett
              förslag för att förbättra villkoren i häkte. Det är bra. Frågan
              bereds för tillfället. Jag är säker på att vi snart kommer att
              återkomma till den.
            </seg>
            <seg n="98339ac9">
              Jag vill peka på att regeringen i regleringsbrevet för 2014 till
              Kriminalvården angett att myndigheten måste utveckla sin förmåga
              att tillgodose ungas behov i verksamheten samt ta fram en plan
              för ytterligare åtgärder för att förbättra för unga häktade.
            </seg>
          </u>
          <note n="45073606">
            Den 31 december 2013 fanns det 46 anstalter, 34 frivårdskontor
            och 31 häkten. Det genomsnittliga antalet årsarbetskrafter var
            9 050, räknat på tillsvidareanställd personal. Kriminalvården
            hanterar nästan 19 000 klienter varje dag. Av dessa är drygt 1
            500 intagna i häkte och 4 000 intagna på anstalt, medan 13 000
            verkställer påföljder inom frivården. Kriminalvården genomför
            också ca 80 000 transporter per år.
          </note>
          <note n="ae278476">
            Med detta, fru talman, vill jag yrka bifall till utskottets förslag
            i betänkandet och avslag på reservationerna.
          </note>
          <note type="speaker" n="f24b95a7">
            Anf. 163 CHRISTER ADELSBO (S) replik:
          </note>
          <u who="Q3363842" xml:id="i-098ec1e5ad87a695-0" n="016268da" next="i-38795a91adb4e066-0">
            <seg n="c9893066">
              Fru talman! Ewa Thalén Finné talar om att slå in öppna dörrar.
              Vi har slagit på de dörrarna ganska länge och många gånger. Det
              krävs att vi ligger på. Det hjälper inte att man från gång till
              gång när vi har de här diskussionerna påtalar att det är på gång
              när ingenting händer.
            </seg>
            <seg n="da2bad8e">
              Som jag nämnde i mitt anförande överlämnade Barnombudsmannen
              2013 rapporten Från insidan – Barn och unga berättar om tillvaron
              i arrest och häkte till regeringen.
            </seg>
            <seg n="20fc7f02">
              Man lyfte fram FN:s barnrättskommitté, som har begärt uppgifter
              om det totala antalet personer under 18 år som sätts in i polisarrest
              och den genomsnittliga tid som barnen är frihetsberövade.
            </seg>
            <seg n="8171de27">
              Som jag nämnde uppger polisen, trots Barnombudsmannens påpekande,
              att man saknar förutsättningar för att ta fram ett statistikstöd
              för att klarlägga hur många barn som placeras i arrest. Detta
              är självfallet inte acceptabelt.
            </seg>
            <seg n="da4aa8cd">
              Därför frågar jag dig nu här, Eva: Delar inte du och dina allianskolleger
              vår uppfattning att detta är en fråga som måste prioriteras och
              att regeringen snarast bör ge polisen i uppdrag att ta fram ett
              sådant här statistikstöd?
            </seg>
          </u>
          <note n="741d3a66">
            Anf. 164 EWA THALÉN FINNÉ (M) replik:
          </note>
          <u who="Q3363842" xml:id="i-38795a91adb4e066-0" n="016268da" prev="i-098ec1e5ad87a695-0">
            <seg n="48d0e29b">
              Fru talman! Vi är tydliga i det vi skriver i texten: Det är helt
              oacceptabelt att polisen inte i sitt datasystem kan lösa frågan
              om statistik och barn som sitter i arresten. Det är vi som sagt
              väldigt tydliga med i våra texter.
            </seg>
            <seg n="e30cc735">
              När polisen just nu jobbar med ett nytt it-system inför hopslagningen
              är det ganska självklart att det är en viktig bit att detta fungerar
              när vi får en ny polisorganisation. Detta är en av de frågor som
              polisen verkligen måste ta tag i och jobba med – det är självklart.
            </seg>
            <seg n="462344e2">
              Jag kan ställa en fråga tillbaka. Utifrån att vi skriver detta
              tydligt i utskottets text kan man möjligen fundera över varför
              ni behöver skriva en reservation.
            </seg>
          </u>
          <note type="speaker" n="2a426718">
            Anf. 165 CHRISTER ADELSBO (S) replik:
          </note>
          <u who="Q3363842" xml:id="i-098ec1e5ad87a695-1" n="016268da" next="i-38795a91adb4e066-1">
            <seg n="bebc58fc">
              Fru talman! Det var bra att du sade det sista, Ewa Thalén Finné.
              Vad ni säger i ert svar är att ni vill understryka vikten av den
              nu aktuella statistiken. Sedan säger ni vidare: Vi förutsätter
              att polisen påbörjar arbetet med att ta fram ett statistikstöd
              så snart det är möjligt med hänsyn till den kommande omorganisationen.
            </seg>
            <seg n="c49604c2">
              Vad säger ni egentligen när ni uttrycker det så? Jo, ni säger
              att det är en viktig fråga, men att det är okej att polisen skjuter
              på detta några år till. Eller ska man tolka ert svar på något
              annat sätt, Eva?
            </seg>
          </u>
          <note n="04f60f17">
            Anf. 166 EWA THALÉN FINNÉ (M) replik:
          </note>
          <u who="Q3363842" xml:id="i-38795a91adb4e066-1" n="016268da" prev="i-098ec1e5ad87a695-1">
            <seg n="6a9f6aae">
              Fru talman! Christer Adelsbo kan tolka det hur han vill. Men
              det vore lite underligt om man i dag på 22 olika håll med 22 olika
              datasystem började plocka fram statistikuppgifter när vi vet att
              man från den 1 januari 2015 måste ha ett enhetligt datasystem
              för hela Polissverige. Jag förutsätter att detta är en fråga som
              man löser under 2015 när man får det nya systemet på plats.
            </seg>
          </u>
          <note type="speaker" n="153153cc">
            Anf. 167 LENA OLSSON (V) replik:
          </note>
          <u who="Q4971169" xml:id="i-d18b0b630b9d803a-1" n="57273f60" next="i-9a2cbd5abd1d342e-1">
            <seg n="50250d4e">
              Fru talman! Jag reagerar också lite på det som Ewa Thalén Finné
              tar upp om att vi slår in öppna dörrar. När det gäller häktesverksamheten
              har man fått mycket internationell kritik vid upprepade tillfällen.
              Det handlar om flera år bakåt i tiden. Man har fått kritik när
              det gäller behandling av barn och när det gäller de långa isoleringstiderna
              och de hårda restriktionerna.
            </seg>
            <seg n="7dfadd03">
              Enligt mitt sätt att se det har det gått något slags slentrian
              i åklagarens framställning. Man tycker att det skulle vara en
              annan behandling och att det skulle ske något nytt. När det gäller
              de långa isoleringstiderna lyssnade jag på Fredrik Wersäll när
              han var med i radions Lördagsintervju och beklagade detta. Det
              finns ett speciellt fall med en person som har suttit isolerad
              i snart fyra år.
            </seg>
            <seg n="40645e7e">
              Det är brådskande att man kommer med förslag. Du nämnde att du
              trodde att det skulle komma någonting snart. Då vill jag gärna
              ha reda på hur snart det är.
            </seg>
          </u>
          <note n="42510950">
            Anf. 168 EWA THALÉN FINNÉ (M) replik:
          </note>
          <u who="Q4971169" xml:id="i-9a2cbd5abd1d342e-1" n="57273f60" prev="i-d18b0b630b9d803a-1">
            <seg n="cbf82de7">
              Fru talman! När rapporten kom från Barnombudsmannen gav regeringen
              – och det har man gjort även innan dess – både Åklagarmyndigheten
              och Kriminalvården i uppdrag att titta på de olika delarna.
            </seg>
            <seg n="552a89b9">
              I fängelselagen finns frågan om både häktningstider och restriktioner,
              som ska omprövas var 14:e dag. Man har konstaterat – vilket också
              Riksåklagaren nu har gjort i sin arbetsgrupp – att detta kanske
              sker lite för mycket slentrianmässigt.
            </seg>
            <seg n="d1accee7">
              Jag tycker att det är utmärkt att man har tagit fram rapporten
              med förbättringsåtgärder, och jag vet att man kan klara av mycket
              av det här alldeles på egen hand från åklagarnas och domstolarnas
              sida. Sedan kan vissa delar kräva viss lagändring, till exempel
              när det gäller hur många timmar man får vara ute. Där får regeringen
              återkomma.
            </seg>
            <seg n="6af6434b">
              Jag har inget svar på någon tidtabell i dagsläget, utan när en
              sådan här rapport kommer måste den alltid analyseras. Det arbetet
              pågår.
            </seg>
          </u>
          <note type="speaker" n="c8f658d7">
            Anf. 169 LENA OLSSON (V) replik:
          </note>
          <u who="Q4971169" xml:id="i-d18b0b630b9d803a-2" n="57273f60" next="i-9a2cbd5abd1d342e-2">
            <seg n="439e4788">
              Fru talman! Det skulle komma någonting snart, och så kan inte
              Ewa Thalén Finné svara på hur snart det är. Jag tycker att det
              är sorgligt eftersom vi vid upprepade tillfällen har tagit upp
              frågan i många år.
            </seg>
            <seg n="e8246c03">
              Det är en speciell situation. Man är misstänkt för brott, och
              man sitter i ett häkte. Det är inte så att man är dömd; man är
              inte dömd förrän en domstol har sagt sitt. När vi är ute på besök
              ser vi att det inte finns så mycket till sysselsättning på häktena.
              Det är en otrevlig miljö att vistas i. Jag menar att det nästan
              kan förstöra en människor att sitta isolerad så här länge.
            </seg>
            <seg n="5e2c5c91">
              Nu har man sent omsider beställt rapporten. Jag måste säga att
              jag beklagar om det inte kommer något förslag under våren. Detta
              är skämmigt för Sverige. Det är min åsikt att det är skämmigt
              i en rättsstat som vår.
            </seg>
            <seg n="a50c9769">
              Har du ingen aning om när detta ska komma? Är det om ett år,
              om ett halvår, i vår eller i höst?
            </seg>
          </u>
          <note n="1e17e221">
            Anf. 170 EWA THALÉN FINNÉ (M) replik:
          </note>
          <u who="Q4971169" xml:id="i-9a2cbd5abd1d342e-2" n="57273f60" prev="i-d18b0b630b9d803a-2">
            <seg n="e54f3f99">
              Fru talman! Jag har först en reflexion över att man har tagit
              upp frågan i många år. Jag kan bara konstatera att det är alliansregeringen
              som har tagit fram en ny och tydligare fängelselag om vad som
              ska gälla och inte gälla. Jag tycker att den är alldeles utmärkt.
            </seg>
            <seg n="0cf77810">
              Jag är tämligen säker på att Vänsterpartiet var emot vissa delar
              av lagen, framför allt när det gäller barn eftersom ni inte tycker
              att barn någonsin ska sitta häktade. Jag kan tycka att det kan
              finnas skäl till det, men det ska vara synnerliga skäl. Det är
              viktigt.
            </seg>
            <seg n="007c6d1f">
              Jag skulle vilja säga att regeringen tar frågorna på största
              allvar. Men att tro att en rapport som kom för ett par veckor
              sedan skulle kunna bli en proposition till den 23 mars, som är
              den sista dagen för propositioner, är nästan skojigt.
            </seg>
            <seg n="4d346749">
              Självfallet måste man ta frågorna på största allvar. För mycket
              av det som står i rapporten krävs det inte några lagändringar,
              utan mycket är åklagarnas eget arbetssätt. Jag utgår ifrån att
              man tar till sig den förbättringspotential som finns. Det tycker
              jag att man ska göra skyndsamt.
            </seg>
          </u>
          <note type="speaker" n="2354a797">
            Anf. 171 AGNETA BÖRJESSON (MP) replik:
          </note>
          <u who="Q4941553" xml:id="i-50f8f85824757a17-1" n="c340c8b5" next="i-9ece9b24574a8273-1">
            <seg n="8f2fad5c">
              Fru talman! Jag kan egentligen bara hålla med om Lena Olssons
              invändningar. Men jag tänkte ändå ställa en fråga till Ewa Thalén
              Finné när det gäller verkställighetsplaner. Jag är inte säker
              på att du riktigt har förstått vad vi menar när vi säger att vi
              vill att det ska göras efter lagakraftdom.
            </seg>
            <seg n="edc3e445">
              Det är helt korrekt att allt fler får verksamhetsplaner, och
              det är helt korrekt att det sker i allt större utsträckning redan
              i häktessituationen. Anledningen till det är att det är så himla
              effektivt. Varför inte se till att det är så det ska vara? Det
              är så fort någon fått en lagakraftvunnen dom, precis i den tiden,
              som det är enklast att motivera. Det är också då som det kan finnas
              en anledning att tydligare bestämma att man kan göra det på ett
              visst sätt, till exempel kanske utgå från ett visst program som
              finns på en anstalt.
            </seg>
            <seg n="fbeb5cf9">
              Hela justitieutskottet var på en utskottsresa till Kanada. Det
              var en spännande resa. Om många av oss var överens om någonting
              var det att en av de stora lärdomarna med resan var att de använde
              sig av den här metoden där. Vi föreslår det här just på grund
              av den framgång som de menar att de haft med detta och att det
              är i det här läget man har en chans att motivera.
            </seg>
          </u>
          <note n="0ef6e1e2">
            Anf. 172 EWA THALÉN FINNÉ (M) replik:
          </note>
          <u who="Q4941553" xml:id="i-9ece9b24574a8273-1" n="c340c8b5" prev="i-50f8f85824757a17-1">
            <seg n="03fa88f9">
              Fru talman! Jag vill understryka att det står i fängelselagen
              att man ska göra en individuell verkställighetsplan och att den
              ska göras så fort som möjligt. Regeringen ger varje år regleringsbrev
              till Kriminalvården om att man ska göra det här så snart som möjligt
              och med så hög kvalitet som möjligt. Från Kriminalvården skriver
              man själv i sin årsredovisning att det här är någonting som man
              jobbar med och utvecklar hela tiden och att man har fokus på kvalitet.
              Jag tror att vi i grunden är överens om att det är oerhört väsentligt.
            </seg>
            <seg n="6654730f">
              Den programverksamhet som man i dag har byggt upp inom Kriminalvården
              tror jag i stor utsträckning är mycket bra. Jag tycker också att
              det är oerhört viktigt att man jobbar med vetenskap och evidens.
            </seg>
            <seg n="06a9a578">
              Att vi skulle behöva göra ett tillkännagivande till regeringen
              om att regeringen ska säga till Kriminalvården att arbeta med
              de här frågorna när regeringen redan har gjort det känns möjligen
              som att slå in den där öppna dörren. Utifrån det har jag lite
              svårt att förstå den här reservationen. Sedan kan vi vara väldigt
              överens om att den individuella verksamhetsplaneringen ihop med
              den som är intagen är oerhört väsentlig för att förhoppningsvis
              nå ett bra resultat när individen släpps.
            </seg>
          </u>
          <note type="speaker" n="4eff3dc9">
            Anf. 173 AGNETA BÖRJESSON (MP) replik:
          </note>
          <u who="Q4941553" xml:id="i-50f8f85824757a17-2" n="c340c8b5" next="i-9ece9b24574a8273-2">
            <seg n="4cc3e2ec">
              Fru talman! Det handlar ju inte om att det ska göras. Där är
              vi helt överens. Det handlar om tidpunkten, när det ska göras,
              och det är det som regleringsbreven i dag inte anger.
            </seg>
          </u>
          <note n="8ec3bab9">
            Anf. 174 EWA THALÉN FINNÉ (M) replik:
          </note>
          <u who="Q4941553" xml:id="i-9ece9b24574a8273-2" n="c340c8b5" prev="i-50f8f85824757a17-2">
            <seg n="f643551e">
              Fru talman! Kriminalvården har i sina egna instruktioner att
              det här ska göras så skyndsamt som möjligt. Som jag sade har man,
              enligt den information som jag har fått på Kriminalvårdens insynsråd,
              i dagsläget även börjat jobba med det här med folk som sitter
              i häkte. Då vet vi ju inte ens om de döms. Där gör de väl, utgår
              jag från, en ordentlig bedömning.
            </seg>
            <seg n="ec843335">
              I grunden är vi helt överens om att vi ska ha verkställighetsplaner.
              De ska vara individuella, de ska göras ihop med den som är intagen
              och de ska förhoppningsvis vara verkningsfulla. Det här görs.
              Kvaliteten förbättras hela tiden. Om jag gör en jämförelse med
              hur det var tio år tillbaka i tiden kan vi konstatera att det
              i dag görs väldigt många fler verkställighetsplaner av väsentligt
              högre kvalitet än tidigare. Jag tycker att det är bra, och det
              är viktigt att följa upp så att man fortsätter att förbättra kvaliteten
              och jobbar just med verkställighetsplanerna.
            </seg>
          </u>
          <note type="speaker" n="f10737c6">
            Anf. 175 JOHAN PEHRSON (FP):
          </note>
          <u who="Q6039678" xml:id="i-11e2af8e8189d47e-0" n="7a834046">
            <seg n="7491ea97">
              Fru talman! Det går att konstatera att bra alltid kan bli bättre.
              Vi håller nu på att diskutera den svenska kriminalvården som vid
              en lätt internationell jämförelse framstår både som modern och
              som en förebild. Jag tror att samtliga i kväll närvarande deltagare
              i denna debatt kan enas om detta.
            </seg>
            <seg n="2ae6ea39">
              Ewa Thalén Finné genomlyste hur många som jobbar, hur många anstalter
              vi har och hur många frivårdskontor och häkten vi har, och det
              ger vid handen hur många som lägger ned sin tid och sin kraft
              för att ge dessa människor en chans till en vändpunkt när de väl
              blir dömda till fängelse eller en annan påföljd där de blir föremål
              för frivården.
            </seg>
            <seg n="b6e3e079">
              Det görs enorma socialpolitiska insatser här för de människor
              som kanske är som mest trasiga och som på många sätt förtjänar
              det som minst. Men vi tror ju i det humanistiska Sverige att människor
              kan bättra sig. Det är därför vi lägger ned sådana enorma resurser
              på detta.
            </seg>
            <seg n="005fc946">
              Det är lätt när man åker till andra länder och ser hur det ser
              ut där att man kan inspireras här och där, till exempel av Kanada
              som nämndes nyss. Men på de flesta håll – vi kan åka till baltstaterna,
              till Finland, till Storbritannien eller till USA, där utskottet
              också har varit – blir vi alla förfärade när vi ser vad de samhällena
              gör med de intagna och vilken tro man har på kriminalvården. Det
              är ingen vacker syn.
            </seg>
            <seg n="61093374">
              Bra kan alltså bli bättre. Det är väl ungefär 170 år sedan vi
              införde encellsfängelserna i Sverige. Sedan dess har vi gjort
              en resa. Det kördes väl ned lite i diket på 70-talet, och det
              blev kanske lite väl flummigt på 70- och 80-talen. Fängelselagarna
              var lite väl naiva, och lite av tydligheten och ramarna mönstrades
              ut. Sedan dess är det alltmer fokus på innehåll, och vi har också
              kommit över den här första delen av 2000-talets slapphet då fängelserna
              var överfulla. Alla vi här var runt i fängelser då, och det var
              fullt i korridorerna och man sov i andaktsrummen. Det var ingen
              vacker syn i en kvalificerad kriminalvård.
            </seg>
            <seg n="a26c4b2d">
              Det var faktiskt så, ska vi inte glömma, att innan vi hade den
              nya fängelselagen kunde de intagna ligga på cellen och röka en
              stor del av tiden. Det var ingen bra kriminalvård. Vi debatterade
              det här då. Vi ville få ett slut på att man skulle ligga på cellen
              och röka. Vi hade andra ambitioner, och nu är vi alla eniga om
              att vi har nått dit. Jag tycker att vi ska vara nöjda med oss
              själva över att vi har gjort insatser allihop för att lyfta detta
              till att det är lite mer kvalificerat innehåll där fokus i dag
              finns på arbete, behandling och utbildning.
            </seg>
            <seg n="c3455fc6">
              Med några variationer mellan åren har vi aldrig historiskt sett
              haft så mycket resurser till just arbete, behandling och utbildning
              som i dag, för vi tror att människor kan bättra sig, och därför
              förtjänar de att möta en vettig sysselsättning i kriminalvården.
            </seg>
            <seg n="2f327a79">
              En viktig sak är också att rymningarna är relativt få just nu.
              Det har ju varit några rymningar på senare tid från anstalter
              med lägre säkerhetsklass. Det är allvarligt, men man ska komma
              ihåg att vi har fått ned den mer omfattande numerären rymningar.
              Det handlar mycket om säkerhetsarbete som bedrivs inom kriminalvården
              och som jag också tycker att vi alla här kan vara nöjda med. Det
              handlar inte minst om den dynamiska säkerheten. Där många andra
              länder bara satsar på taggtråd, vakter och vapen jobbar vi mer
              med att kombinera teknisk och fysisk säkerhet med att personaltätheten
              ska vara hög och att man kan jobba nära klienterna och de intagna
              för att vid behov kunna flytta runt i konstellationerna och på
              så sätt slå sönder gäng som faktiskt finns inom våra fängelser,
              vilket är, vill jag understryka, ett problem som snabbt kan bli
              mer allvarligt igen.
            </seg>
            <seg n="3c357753">
              Kriminalvården och Kriminalvårdsstyrelsen möter detta med en
              väl fungerande kriminalvårdsunderrättelsetjänst för att veta vilka
              personer som för närvarande är intagna och för att motverka dels
              våld mellan dem, dels våld mot personal eller andra säkerhetsproblem.
            </seg>
            <seg n="7d82229c">
              Det har varit en mödosam väg med alla dessa inpasseringskontroller,
              narkotikahundar och allt vad vi har gjort för att få bort narkotikan
              på våra anstalter. Det är inte narkotika exakt överallt hela tiden,
              men det har gjorts mycket. Alla vi här som har varit runt mycket
              på fängelser vet att det är helt meningslöst att bedriva någon
              verksamhet om det flödar narkotika där inne, men det flödet har
              vi lyckats täppa till genom insatser både från tidigare regeringar
              och den här regeringen, vilket jag tycker vi ska vara nöjda med.
            </seg>
            <seg n="e630d25e">
              Säkerheten är grunden. Innehållet har fått ett lyft, vill jag
              understryka.
            </seg>
            <seg n="ed9da1f9">
              Sedan är frågan vad vi kan göra mer. Kriminalvården är inne i
              ett förändringsarbete just nu. Man vill att enmyndighetsidén ska
              slå igenom fullt ut så att det blir lika på våra anstalter. Det
              ska vara andra saker, helst närhetsprincip, som vid verkställighet
              avgör vilken anstalt den intagne ska avtjäna sitt straff på.
            </seg>
            <seg n="6ed33a9e">
              Mycket av Kriminalvårdens förändringsarbete handlar om att få
              ut verksamheten närmare de intagna. Det blir bättre när det gäller
              verkställighetsplaner men också bättre kontakt med de medarbetare
              i Kriminalvården som jobbar närmast de intagna på daglig basis,
              oavsett om gäller utbildning, behandling eller arbetsledning.
            </seg>
            <seg n="272e15eb">
              Kriminalvården har fått uppdrag från regeringen med olika inriktningar
              men också extra stöd för att utveckla det återfallsförebyggande
              arbetet. Jag tycker att Kriminalvården är en förebild med sitt
              vetenskapliga råd när det gäller att veta vad man håller på med.
              Det är flera myndigheter bland de brottsbekämpande som borde ha
              det, kan jag tycka, men som inte har det i dag. Man gör alltså
              mycket, inte minst för unga.
            </seg>
            <seg n="c73c7e9e">
              Häktestiderna har varit uppe. Vi får inte glömma bort att det
              ute på häktena görs stora insatser tidigt för de unga. Vid behandlingen
              är det – gräddfil är väl att ta i för en som sitter inlåst – fokus
              på skolgång, sysselsättning och kontakt med alla möjliga personer.
              Unga män på 17 år är att betrakta som barn. Är de då misstänkta
              för ett sexualbrott mot en lika ung flicka är det viktigt att
              brottet utreds och att de här personerna inte ges en enda chans
              att snacka ihop sig. Då förekommer det restriktioner också för
              unga, även om de förhoppningsvis får ta del av viss skolgång och
              ha kontakt med någon person.
            </seg>
            <seg n="1bf72383">
              Fokus på det rehabiliterande, återfallsförebyggande, det breda
              arbetet, säkerhetsarbetet – där har det gått åt rätt håll.
            </seg>
            <seg n="d0a745ad">
              Jag tycker också att häktestiderna är en central fråga, och jag
              välkomnar för Folkpartiets del rapporten. Det finns en viss slentrianmässighet
              i dag. Jag tycker att man kan göra mer för att tillåta personer
              som är misstänkta för helt olika saker att ha kontakt med varandra
              till och från för att mildra den omänsklighet som det annars innebär
              att vara isolerad. Och man är kreativ på många av de häkten som
              jag har besökt. Låt oss återkomma i den delen. Det föreslås en
              lagstadgad tvåtimmarsrätt i stället för en entimmesrätt. Det kanske
              vi ska återkomma till. Men vi får inte glömma bort att det ibland
              är långa perioder, för det är komplicerade rättsfall och utredningar.
            </seg>
            <seg n="7a39e56d">
              En sak som jag vill ta upp och som varit uppe i debatten i kväll
              är tillsynen av kriminalvården. Jag hoppas att vi snabbt och effektivt
              kan utreda det. Det är klart att vi måste ha en rejäl tillsyn
              av kriminalvården. JO går mer eller mindre på knäna i dag, delvis
              för att det är väldigt mycket konstiga anmälningar. En fin sak,
              fru talman, är att man får utbilda sig inom kriminalvården. En
              del utbildar sig juridiskt. Det gör att det kommer in några hundra
              JO-anmälningar om alla möjliga konstiga saker. Det kan ibland
              skymma de viktiga saker som Justitieombudsmannen har att granska.
              Jag tror att en separat tillsynsmyndighet för kriminalvården skulle
              avlasta JO till förmån för JO:s mer klassiska uppgifter. Det är
              viktigt att vi har en sådan tillsyn över svensk kriminalvård,
              och det kan vara en förebild för andra i världen.
            </seg>
            <seg n="83925ab8">
              Jag tror att vi måste fortsätta att fokusera på att de intagna
              kommer bättre ut och fokusera på jobben. Vad gör man efteråt?
              Hur ska vi se till att de här personerna verkligen får en chans
              att klara sig när de väl är ute? Vi har pratat om jobb och bostäder,
              och jag välkomnar alla förslag som skulle underlätta situationen
              i det avseendet.
            </seg>
            <seg n="0daf3995">
              Det finns ingenting som hindrar en enda kommun i dag att göra
              insatser för sina medborgare. Vi måste fundera på hur vi långsiktigt
              än mer kan förstärka civilsamhället som gör enorma insatser för
              att hjälpa personer med mycket trasiga levnadshistorier att klara
              sig utanför murarna, ta rätt väg i stället för fel väg och komma
              tillbaka efter fängelset.
            </seg>
            <seg n="5d3042dc">
              Fru talman! Med dessa ord vill jag för Folkpartiets del yrka
              bifall till förslaget i betänkandet och avslag på reservationerna.
            </seg>
          </u>
          <note type="speaker" n="1a8e8acd">
            Anf. 176 LENA OLSSON (V) replik:
          </note>
          <u who="Q4971169" xml:id="i-1110421e6dad6789-0" n="57273f60">
            <seg n="2aac7803">
              Fru talman! Det var roligt att höra Johan Pehrson. Vi delar många
              uppfattningar.
            </seg>
            <seg n="61d9b9b0">
              Vi hade en budgetdebatt i höstas där vi från Vänsterpartiet anförde
              att vi vill införa en villkorad, naturligtvis, halvtidsfrigivning
              för förstagångsdömda. Det skulle göra att det frigörs resurser
              som skulle kunna användas till hjälp med bostad, utbildning och
              eventuellt jobb om det går bra.
            </seg>
            <seg n="d6feb944">
              Jag tog upp att kommunerna kläms ganska hårt ekonomiskt, för
              de måste prioritera väldigt hårt. Förslaget att införa en inslussningspeng
              skulle det vara roligt att få en kommentar till.
            </seg>
            <seg n="8c480e3b">
              Det här med en villkorad halvtidsfrigivning för förstagångsdömda
              finns en stor utredning om. Det gäller Wersälls utredning som
              ni har beställt. Det handlar om villkorligt fängelsestraff för
              dem som har fått ett år eller mindre i fängelse. Finns det några
              förutsättningar för den här regeringen att skaka loss lite öronmärkta
              pengar?
            </seg>
          </u>
          <note type="speaker" n="36264cc2">
            Anf. 177 JOHAN PEHRSON (FP) replik:
          </note>
          <u who="Q6039678" xml:id="i-11e2af8e8189d47e-1" n="7a834046">
            <seg n="8ca13fdd">
              Fru talman! Jag vill gärna söka nya påföljder. Det arbetet avtar
              aldrig. Jag tror att vi behöver fortsätta att utveckla påföljdssystemet.
              Vi har haft en utveckling mot alltmer av elektronisk övervakning.
              Jag tror att vi behöver göra ännu mer på inte minst kontraktsvårdssidan.
            </seg>
            <seg n="b9c6d877">
              Vi vet att många kommuner de facto är klämda, även om den absoluta
              största delen finansieras av staten via Kriminalvården. Utslussningspengen
              finns i dag till 75 procent. Men några kommuner väljer ändå att
              bygga hockeyhallar i stället för att hjälpa sina mest utsatta,
              trasiga eller, för att tala klartext, kriminella medborgare till
              bättre liv och avstår. Det är naturligtvis inte lyckosamt. Jag
              tycker att man ska fundera på om inte staten ska ta hela ansvaret.
              Det är en reform som jag tycker att man mycket väl ska kunna titta
              på efter höstens val när man sätter upp agendan.
            </seg>
            <seg n="c5bf8021">
              Vi i Folkpartiet, och jag vet andra partier i Alliansen, utesluter
              inte att vi mer kopplar ihop fängelsestraff med andra påföljder
              som är utdömda men som verkställs i frihet utanför för att underlätta
              utslussningen.
            </seg>
            <seg n="7f26dec8">
              Villkorligt fängelse för vissa typer av brott utesluter jag inte
              heller. Vi måste vara mer kreativa. Fängelsestraff ska användas
              för de fall där det är nödvändigt. Låt mig säga, fru talman, att
              jag tror att det är mycket mer pedagogiskt att se till att de
              straff som utdöms också avtjänas. Möjligheten att över huvud taget
              bli föremål för någon form av frigivning i förtid ska vara kopplad
              till exceptionell skötsamhet. Man ska vara tydlig med att det
              finns både uppmuntran och negativa effekter, ett spelrum. Det
              ska spela roll om man sköter sig. Det gäller allt från sexualbrott
              till ungdomar som behöver alltmer av eftervård.
            </seg>
          </u>
          <note type="speaker" n="83f050c2">
            Anf. 178 LENA OLSSON (V) replik:
          </note>
          <u who="Q4971169" xml:id="i-1110421e6dad6789-1" n="57273f60">
            <seg n="ec4f1a74">
              Fru talman! Det var en lite överraskande tanke att staten skulle
              ta över hela utslussningskostnaden. Det är i sig kanske inte något
              fel med att staten tar hela kostnaden, 100 procent, för att hjälpa
              de intagna att komma tillbaka och få en rejäl chans. Många hör
              av sig och säger att de inte har någonstans att ta vägen. Det
              blir kriminalitet på nytt. Det tycker jag verkligen är synd, för
              samhället kostar på väldigt mycket när det gäller utbildning,
              program för missbruksbehandling och sådant.
            </seg>
            <seg n="94f02e0f">
              Alla förlorar på om den som friges återgår till den kriminella
              banan. Därför vore det mycket bra om man kunde pröva denna inslussningspeng.
            </seg>
            <seg n="44aadc96">
              När det gäller Påföljdsutredningen och det som även Johan Pehrson
              tar upp om att detta med skötsamhet ska gälla om man hamnar på
              anstalt, är det redan i dag så att Kriminalvården, om den intagne
              missköter sig, kan fatta beslut om att man får sitta längre på
              anstalten i stället för att bli villkorligt frigiven.
            </seg>
            <seg n="390c3a47">
              Men om ett straff har utdömts och strafftiden har gått ut, då
              är man fri. Dock är det även i dag möjligt att skjuta upp den
              villkorliga frigivningen om den intagne missköter sig.
            </seg>
            <seg n="142b4664">
              Jag vill ställa en fråga till Johan Pehrson. Har du någon aning
              om när Påföljdsutredningen kan komma med sitt förslag? Hur långt
              fram i tiden är det?
            </seg>
          </u>
          <note type="speaker" n="2872b5fe">
            Anf. 179 JOHAN PEHRSON (FP) replik:
          </note>
          <u who="Q6039678" xml:id="i-11e2af8e8189d47e-2" n="7a834046">
            <seg n="45c5463b">
              Fru talman! Jag vill inte spekulera i det. Men jag kan tänka
              mig att det blir efter valet. Lena Olsson kanske är glad för att
              det är bara sex sju månader dit. Vi har i de propositionsförteckningar
              som finns redovisat vad som ligger framför oss, och allt detta
              är ännu inte färdigskrivet av Justitiedepartementets hårt arbetande
              medarbetare. Man ska inte utesluta att det kan komma någon del
              före valet, men jag tror inte det.
            </seg>
          </u>
          <note type="speaker" n="163a2287">
            Anf. 180 JOHAN LINANDER (C):
          </note>
          <u who="Q5952656" xml:id="i-b05a603bdfcada27-0" n="8743151d">
            <seg n="b82d9c9b">
              Fru talman! Kriminalvården är i dag i en sådan situation att
              akuta åtgärder måste vidtas för att lösa överbeläggningsproblemen.
            </seg>
            <seg n="5a6e08e3">
              Det sade jag i mitt anförande här i kammaren när vi hade motsvarande
              kriminalvårdsdebatt 2004. Jag vill gärna påminna om detta. Så
              såg nämligen svensk kriminalvård ut för tio år sedan när Socialdemokraterna
              hade styrt i tio år med hjälp av Miljöpartiet och Vänsterpartiet.
              Det är viktigt att minnas hur det var. Det är lätt att glömma
              bort nu när vi 2014 talar om tomma platser, bättre utbildningsresultat
              och mindre narkotika, och när vi i princip inte har några rymningar
              och få avvikelser vid permission.
            </seg>
            <seg n="0cd0394c">
              Det som jag läste upp i början var från debatten om betänkandet
              i april 2004. Det var före den stora rymningsvågen som skedde
              på sommaren 2004.
            </seg>
            <seg n="16c01ba4">
              Fru talman! Eftersom jag inte kandiderar för omval i höst blir
              detta sannolikt min sista kriminalvårdsdebatt här i kammaren.
              Därför har jag suttit och läst igenom gamla anföranden, både mina
              egna och andras. Det var intressant.
            </seg>
            <seg n="ddd94902">
              I höstas besökte jag Svartsjöanstalten och Färingsöanstalten
              ute på Ekerö. Det gjorde jag även 2004. På Svartsjöanstalten finns
              det nu 83 platser. Det fanns det även 2004. Då var det 110 intagna
              på 83 platser. Nu är det 54 intagna. Då hade man satt in sängar
              i städskrubbar, i tvättstugan, i biblioteket, i skolan, i ett
              förråd, i en friggebod, i en isoleringscell och i en iskall gammal
              manskapsbod som tidigare hade använts i skogsbruket för att få
              plats med alla.
            </seg>
            <seg n="ee96000e">
              Då diskuterade man hur man skulle få plats med alla. Alla måste
              äta i matsalen. Nu diskuterar man hur behandlingsplatserna ska
              användas. Det är en enorm skillnad mellan 2004 och 2014 i svensk
              kriminalvård.
            </seg>
            <seg n="6b5b9432">
              Senare den sommaren blev vi inkallade till extra sammanträde
              i justitieutskottet, och dåvarande justitieminister Thomas Bodström
              var ditkallad. Då hade vi haft flera rymningar från Hall och Kumla,
              alltså de anstalter som har högst säkerhet. År 2013 hade vi två
              rymningar. Det var i och för sig en fördubbling sedan året före
              då det var en rymning, och det gällde alla anstalter under hela
              året. Det är en enorm skillnad.
            </seg>
            <seg n="86d41e77">
              Det är viktigt att påpeka detta. Det är lätt att höra vad som
              sägs i debatten, och man kan prata en massa. Men vi har faktiskt
              resultatet, och vi kan se hur kriminalvården ser ut 2014, efter
              åtta år med Alliansen, jämfört med 2004, då Socialdemokraterna
              hade styrt i tio år.
            </seg>
            <seg n="551ddd7d">
              Är allt då frid och fröjd inom svensk kriminalvård i dag? Det
              är klart att svaret måste bli nej eftersom allting alltid kan
              förbättras. Så är det. Om någon sätter sig ned och säger att allt
              är bra, kommer det att bli dåligt ganska snart.
            </seg>
            <seg n="2221adb6">
              Precis som flera har varit inne på tidigare fick Kriminalvården
              i uppdrag 2013 att kartlägga klienternas bakgrund. Det var mycket
              intressant att se det. Det är klart att man misstänkte att det
              såg ut ungefär som det gjorde.
            </seg>
            <seg n="277d18a6">
              Ungefär hälften av klienterna hade högst nioårig grundskola,
              hälften hade egen bostad, 12 procent var bostadslösa, endast en
              fjärdedel hade ett jobb, och 70 procent hade missbruksproblem.
              Det är klart att alla dessa personer inte kommer att komma ut
              från kriminalvården efter någon månad, efter några månader eller
              till och med efter några år med ett liv som är ordnat, med bostad
              och ett jobb. Det vore naivt att tro. Men vi ska ändå göra allt
              vi kan för de intagna. Ju mer ordnat livet är och man vet vad
              man ska göra den dag när man kommer utanför murarna, desto bättre
              chans har man att inte återfalla i brott. Det är där som resurserna
              ska läggas, och nu finns det ganska gott om resurser i kriminalvården
              eftersom antalet intagna är så mycket mindre.
            </seg>
            <seg n="cceaa700">
              Det är dessutom nationalekonomiskt en oerhört klok satsning.
              Att satsa på att människor inte ska återfalla i brott är värt
              varenda krona. Om det är någonting som är dyrt för samhället är
              det när kriminaliteten fortsätter och människor återfaller i brott.
            </seg>
            <seg n="66e0f6ba">
              Att dömas till fängelse är en påföljd som måste finnas för grova
              brott. Precis som andra har varit inne på är det klart att det
              inte är det perfekta straffet, det ska man inte tro. Kan man ersätta
              det med något annat? Det har man gjort till exempel när det gäller
              många korta fängelsestraff där man i stället har infört elektronisk
              övervakning. Då ser vi också bättre resultat – färre återfall
              i brott. Det är dit vi vill nå.
            </seg>
            <seg n="8b43ffae">
              Men hur man än vrider och vänder på det kommer inlåsning, alltså
              fängelse, att vara nödvändigt för de allra grövsta brotten.
            </seg>
            <seg n="8cc3adfb">
              Själva påföljden – straffet – är att vara inlåst. Men när man
              väl är inlåst ska den tiden användas så bra som det bara går.
              Kriminalvårdens mål, Bättre ut, ska gälla även fortsättningsvis.
              Vi tjänar alla på att färre återfaller i brott.
            </seg>
          </u>
          <note n="6591c6f2">
            Fru talman! Med detta yrkar jag bifall till förslaget i betänkandet
            och avslag på reservationerna.
          </note>
          <note type="speaker" n="df0041a5">
            Anf. 181 CAROLINE SZYBER (KD):
          </note>
          <u who="Q4981717" xml:id="i-e103c7b44174d210-25" n="a4d06d41">
            <seg n="dbc29115">
              Fru talman! Förra veckan var jag på utställningen Skuggsidan
              på Stadsmuseet. Den handlar om stadens farliga platser och synen
              på brottslighet över tid, men också om berättelser om vägen ur
              kriminalitet. En sak som var tydlig på utställningen och som gäller
              än i dag är att det aldrig är lätt att bryta mönster, och det
              har det aldrig varit. Den kritiska perioden är, och har alltid
              varit, utslussningen.
            </seg>
            <seg n="08f84bd0">
              Kriminalvårdens viktigaste uppgift är att förhindra att interner
              fortsätter sin brottsliga bana den dagen de lämnar fängelset.
              Därför måste verksamhetens huvudändamål, från första dagen i fängelset,
              vara att en återanpassning sker inför frigivning.
            </seg>
            <seg n="d0c09b3a">
              Det ska ställas tydliga krav, och regler ska följas. Droger får
              naturligtvis inte förekomma. Tiden i kriminalvården ska följa
              olika steg som utifrån motivation ger den intagne större och större
              möjligheter till frigivningsförberedande arbete.
            </seg>
            <seg n="d61d5b7a">
              För många är det viktigt att verkligen bryta med sitt gamla liv,
              speciellt gäller det våra unga. Det handlar om att komma ifrån
              nuvarande bostadsort, och det gäller inte bara tiden i kriminalvården
              utan även efteråt.
            </seg>
            <seg n="9eb6e19b">
              Det är avgörande att samhällets stöttning fortsätter även efter
              frigivningen genom hjälp till bostad, arbete, utbildning och andra
              återanpassande åtgärder för att ge människor möjlighet att leva
              ett liv utan brottlighet.
            </seg>
            <seg n="ca04ad0d">
              När fångar friges utan vettig sysselsättning, bostad och sociala
              nätverk drivs de rakt tillbaka in i kriminella kretsar. Det är
              oerhört viktigt för en frigiven att få ett arbete eller en praktikplats,
              så att denne får ett konstruktivt socialt nätverk och en stabilare
              privatekonomi. Det är här viktigt att betona det civila samhällets
              betydelse, inte minst när det gäller de sociala sammanhangen –
              föreningar bör uppmuntras att finnas med som en del i livet före
              och efter frigivningen. Jag tänker då på avhopparverksamhet såsom
              Passus och Exit på Fryshuset samt Kris. Även andra delar av det
              civila samhället kan spela en väldigt stor roll.
            </seg>
            <seg n="b4811449">
              Det går inte att nog betona vikten av att samarbetet mellan Kriminalvården,
              kommunerna och det civila samhället funkar. Det gäller att se
              till varje person och dennes möjligheter. Självklart har varje
              person ett ansvar för sina handlingar, men vi får inte göra det
              svårare för den som vill leva ett skötsamt liv. Vi måste ha en
              fungerande kriminalvård som hjälper till men också ställer krav.
              Under tiden den som är frihetsberövad sitter inne läggs mönster,
              men det är också där mönster kan brytas.
            </seg>
            <seg n="6325f130">
              I kväll ska vi även debattera ett betänkande om unga lagöverträdare.
              Det tål att sägas att tidiga insatser och brottsförebyggande är
              viktigt för att bryta mönster, och det kan förebygga. Det har
              vi mycket att vinna på.
            </seg>
          </u>
          <note n="e04cbe93">
            Jag yrkar bifall till förslaget i betänkandet och avslag på reservationerna.
          </note>
          <note n="19434685">
            Överläggningen var härmed avslutad.
          </note>
          <note n="40f15616">
            15 § Unga lagöverträdare
          </note>
          <note type="speaker" n="d7fba5f9">
            Anf. 182 RICHARD JOMSHOF (SD):
          </note>
          <u who="Q5890031" xml:id="i-c74a6db924e58213-1" n="db732fbc">
            <seg n="35536dc5">
              Herr talman! Det är en självklarhet att det på ett grovt brott
              ska följa ett straff som står i proportion till den begångna handlingen.
              Det är någonting jag har lyft fram och påpekat många gånger. Det
              handlar om att visa brottslingar att de har agerat fel. Det handlar
              om att förhindra att nya offer kränks. Det handlar också om upprättelse
              för brottsoffer och anhöriga samt om att upprätthålla förtroendet
              för hela det svenska rättsväsendet.
            </seg>
            <seg n="9907996e">
              För att täppa till de luckor i lagen som i dag gör att unga men
              tyvärr synnerligen grovt belastade brottslingar helt kan slippa
              straff, eller komma undan med mycket lindriga straff, föreslår
              Sverigedemokraterna tre saker:
            </seg>
            <seg n="c982496e">
              Jag har varit tydlig tidigare, och jag vill vara tydlig också
              i dag: Naturligtvis ska unga lagöverträdare i första hand ges
              vård och hjälp att ta sig ur sitt destruktiva beteende. Här spelar
              givetvis inte minst skolan en oerhört central roll. Det handlar
              såklart om att ge barn och ungdomar utbildning och trygghet –
              den trygghet de kanske inte har hemma – men också om att fånga
              upp dem tidigt.
            </seg>
            <seg n="9835b0f9">
              Vi ska fånga upp barn med särskilda behov, inte minst barn och
              ungdomar som har adhd. Det var intressant att lyssna på den debatt
              vi precis hade, och det är ganska intressant när man ser hur många
              intagna som faktiskt har diagnoser – inte minst adhd. Det är ganska
              skrämmande: Denna grupp, som när man ser till det stora antalet
              barn och ungdomar eller för den delen antalet vuxna i skolan,
              är ganska liten men oerhört överrepresenterad i våra fängelser
              och bland grova brottslingar.
            </seg>
            <seg n="ab2a42b8">
              Naturligtvis ska vi, precis som många tog upp i förra debatten,
              jobba med detta när de väl är intagna. Men det är ännu viktigare
              att vi jobbar med det när de är unga. Därför är det oerhört tråkigt
              att se hur skolan tyvärr gång på gång brister i att fånga upp
              de här barnen och ge dem den trygghet och det stöd de behöver
              redan i skolan.
            </seg>
            <seg n="e7586f49">
              Trots det kommer det dock att hända att barn och ungdomar begår
              grova brott. Även om det är ganska sällsynt begår ibland väldigt
              unga människor grova vålds- och sexualbrott. Jag menar att man
              om man är kapabel att begå de här väldigt grova brotten också
              är kapabel att ta konsekvenserna av sitt handlande. Det är viktigt.
            </seg>
            <seg n="c7003a9a">
              Vad vi än tycker om det är det nämligen så att förövarna ibland
              är ganska unga när det gäller de väldigt grova brott vi kan läsa
              om i våra tidningar. Det kan handla om rån, misshandel, våldtäkter,
              gruppvåldtäkter och ibland också mord. Trots att det är ganska
              ovanligt händer det alltså att förövarna är ganska unga; ibland
              är de till och med under 15 år. Det är såklart viktigt att samhället
              då är tydligt med och att denna unga människa känner och märker
              att det här inte är acceptabelt – att det inte är OK.
            </seg>
            <seg n="0404c9d4">
              Jag har tidigare tagit upp till exempel Kortedalamisshandeln
              vid ett par tillfällen, och jag kan nämna den i dag också. Begår
              man det grova brottet att som ett gäng ungdomar i grupp nästan
              slå ihjäl en förtidspensionär – man sparkar på hans huvud ungefär
              som om det vore en fotboll – tror jag inte att man lär sig att
              man har gjort fel när man får ett straff som inte är något straff.
              Man har inte lärt sig att man har gjort fel när man sitter och
              skrattar i rättssalen och lägger ut bilderna på Facebook.
            </seg>
            <seg n="8124b1eb">
              Samhället måste i de fallen vara väldigt tydligt med att det
              de har gjort är väldigt grovt. Vi ska visa att det inte är okej,
              och då ska man få ett straff som motsvarar den handling man har
              begått. Det är väldigt viktigt. Samtal med socialsekreterare och
              några timmars krattande av rabatter är inte ett straff som motsvarar
              det brott killarna i det här fallet begick.
            </seg>
            <seg n="730db88d">
              Detta rubbar inte minst medborgarnas tilltro till rättssystemet.
              Om vi ska ha en tilltro till rättssystemet från medborgarna, om
              trovärdigheten i påföljderna ska kunna upprätthållas och om acceptansen
              för domstolarnas påföljdsbestämning ska kunna vara hög förutsätter
              det, än en gång, att påföljden ger uttryck för gärningens allvar
              – även när vi talar om unga brottslingar. Det är mycket viktigt.
            </seg>
            <seg n="722a58b9">
              Jag vill avsluta med att ta upp en artikel från i somras – ni
              har säkert läst den – där den tidigare överåklagaren Sven-Erik
              Alhem kommenterar att fem tonårspojkar dömdes till ungdomsvård
              efter en väldigt grov våldtäkt i Tensta. Jag tänkte kort citera
              Alhem.
            </seg>
            <seg n="b03c2549">
              Han säger: För brottsoffret är det ingen skillnad om det är ett
              barn eller vuxen som dödar eller skadar någon Det finns inget
              så grovt brott som grov våldtäkt där brottsoffret överlever, det
              är viktigt att säga. Detta är ett exempel på den disharmoni mellan
              vad man kan förvänta sig som vanlig människa och den möjlighet
              som finns påföljdsmässigt för domstolarna.
            </seg>
            <seg n="32d10a6d">
              Han säger också: Man behöver se över lagen på något sätt så att
              det finns en längre tids möjlighet att utbilda och frihetsberöva
              ungdomar, som en strängare variant av sluten ungdomsvård.
            </seg>
            <seg n="b3336644">
              Med det vill jag yrka bifall till reservationen.
            </seg>
          </u>
          <note type="speaker" n="5cb457fb">
            Anf. 183 ARHE HAMEDNACA (S):
          </note>
          <u who="Q5785730" xml:id="i-6983ef32301da936-0" n="a323b864">
            <seg n="8fcb83ef">
              Herr talman! I kväll ska vi debattera betänkandet Unga lagöverträdare
              som handlar om brottsförebyggande arbete, handläggningstider,
              ungdomsdomstolar och påföljder. Mitt anförande kommer att vara
              inriktat på betydelsen av brottsförebyggande arbete.
            </seg>
            <seg n="c7524612">
              Herr talman! Det finns flera faktorer som kan påverka och förklara
              varför unga personer lockas att hamna i någon form av kriminalitet.
              Faktorer som hög arbetslöshet, bristande stöd i skolan och ökade
              klyftor i samhället är några exempel som gör att unga människor
              riskerar att rekryteras av kriminella nätverk och hamna i kriminalitet.
              För att långsiktigt få ned brottsligheten måste arbetslösheten
              och klyftorna i samhället minska.
            </seg>
            <seg n="d5fc4f65">
              Genom satsningar på välfärden skapar vi förutsättningar för en
              trygg uppväxt för barn och ungdomar som får dem att växa och utvecklas.
              Vi socialdemokrater är övertygade om att en helhetssyn på de politiska
              lösningarna krävs för att nå ett tryggt och framgångsrikt samhälle.
              Ett samhälle där alla får del av välfärden minskar risken för
              unga människor att hamna i kriminalitet; på det sättet hänger
              välfärdspolitiken och kriminalpolitiken ihop.
            </seg>
            <seg n="a98c87c8">
              Den skattesänkarpolitik som bedrivits under den borgerliga regeringsperioden
              har dragit isär landet och ökat klyftorna i samhället. Därför
              är jag djupt oroad över det samhälle vi ser i dag som sakta dras
              isär och där klyftorna ökar. Det råder en hög ungdomsarbetslöshet,
              och många klarar inte skolan.
            </seg>
            <seg n="8b9d4541">
              Det satsas för lite på ungdomar i dag. Ungdomsarbetslösheten
              är hög, skolresultaten blir sämre och ungdomsgårdar läggs ned.
              Det behövs mer till skolan och större satsningar mot ungdomsarbetslöshet.
              Det blir enklare att begå kriminella handlingar om man känner
              att det man gör inte har någon betydelse. Om ungdomar dessutom
              inte har någonting att sysselsätta sig med på sin fritid är det
              lätt att de söker spänning på annat håll.
            </seg>
            <seg n="02d6f63a">
              Herr talman! Handläggningstiderna går åt rätt håll, men de är
              fortfarande för långa för unga lagöverträdare.
            </seg>
            <seg n="1d8096c8">
              Regeringen har ökat resurserna till rättsväsendet och polisen,
              men effektiviteten har blivit allt sämre. Om det beror på bristande
              ledning, bristande styrning, ointresse eller passivitet är svårt
              att veta.
            </seg>
            <seg n="69f70f38">
              Den kanske allra viktigaste frågan är det brottsförebyggande
              arbetet. Om vi inte lyckas förhindra att unga hamnar i kriminalitet
              eller ingripa tidigt för att bryta destruktiva mönster kommer
              vi inte att lyckas skapa trygghet i samhället, oavsett de resurser
              som ges till polis, åklagare, domstolar och kriminalvård.
            </seg>
            <seg n="d752b070">
              Det är också jätteviktigt att reagera tidigt och snabbt när unga
              begår brott, och det finns ett behov av tydlighet i reaktionen.
              Det är viktigt att samhällets reaktion sker snabbt, speciellt
              när det gäller unga lagöverträdare.
            </seg>
            <seg n="5b32b18d">
              Ett annat område är återfallsförebyggande. En viktig förutsättning
              för att lyckas med det återfallsförebyggande arbetet är att samhällets
              olika aktörer samverkar för att erbjuda ett effektivt återfallsförebyggande
              stöd med individanpassade åtgärder i rätt tid, till exempel skola,
              jobb och bostad.
            </seg>
            <seg n="16fd430f">
              Herr talman! Med ett bättre samarbete mellan socialtjänsten,
              skolan, polisen och det civila samhället kan man leda ungdomar
              till ett bättre och rikare liv i stället för kriminalitet.
            </seg>
            <seg n="3c69eb81">
              En modern polis som speglar samhällets mångfald och som syns
              på gator och torg har bättre förutsättningar att lyckas i det
              brottsförebyggande arbetet. Närheten till barn, ungdomar, skola
              och föräldrar spelar en viktig roll för att polisens arbete ska
              vara effektivt och för att kunna skapa förtroende. Därför tycker
              vi socialdemokrater att en lokal polis bör knytas till varje skola,
              en så kallad kontaktpolis. Dessa skulle arbeta brottsförebyggande
              genom att åka ut och informera om alkohol och droger inför till
              exempel valborg och lucia men också delta i andra aktiviteter
              på skolan med målsättningen att bygga förtroende och relationer.
            </seg>
            <seg n="de9122fe">
              Vi tycker också att frivilligorganisationerna och föreningslivet
              ska betraktas som viktiga aktörer i det brottsförebyggande arbetet.
              Deras roll bör stärkas. Det är där de goda förebilderna finns.
              Jag har sett dem på Fryshuset under min tid där.
            </seg>
            <seg n="b4caa978">
              Det blir enklare att begå kriminella handlingar om man känner
              att det man gör inte har någon betydelse. Om ungdomar dessutom
              inte har någonting att sysselsätta sig med på sin fritid är det
              lätt att de söker spänning på annat håll. Det är viktigt att det
              finns välfungerande meningsfulla mötesplatser och miljöer där
              ungdomarna känner ett eget ansvar samtidigt som de upplever vuxnas
              närvaro.
            </seg>
            <seg n="1794e85b">
              Man bör satsa på fritidssysselsättningar för ungdomar. Det kan
              handla om fritidsgårdar, sportaktiviteter och dylikt. Ungdomar
              som har någonstans att vara eller är aktiva i fritidsintressen
              är inte lika intresserade av att begå brott. Idrott och andra
              fritidsintressen kan även öka motivationen och viljan att prestera
              bättre i skolan. Det är också en möjlighet för ungdomar att träffas
              och umgås med andra.
            </seg>
            <seg n="4a9dc0bb">
              Herr talman! Moderaterna lovade lägre arbetslöshet och minskade
              klyftor. Det lät bra, men i flera år har de i stället prioriterat
              skattesänkningar före investeringar i jobb och utbildning. Därför
              har den moderatledda regeringen misslyckats med att skapa jobb
              för unga. Klyftorna har ökat och skolresultaten försämrats kraftigt.
              Det är fel väg att gå för Sverige och ett svek mot de ungdomar
              som har tuffast förutsättningar.
            </seg>
            <seg n="ecdcb8cc">
              För att få ned kriminaliteten bland unga krävs en kraftfull jobbpolitik,
              investeringar i skolan och ett långsiktigt brottsförebyggande
              arbete. Om vi inte lyckas fånga upp unga människor på glid och
              förhindra att de hamnar i kriminalitet kommer vi inte att lyckas
              med att skapa ett tryggare samhälle.
            </seg>
          </u>
          <note type="speaker" n="e9e8b633">
            Anf. 184 CAROLINE SZYBER (KD):
          </note>
          <u who="Q4981717" xml:id="i-e103c7b44174d210-26" n="a4d06d41">
            <seg n="2c4ca85f">
              Herr talman! Unga måste ha en framtidstro och inte se brott som
              en väg till ett lyckat och bra liv. Därför måste vi markera när
              unga är på fel väg och arbeta för ett bra samhälle där unga är
              trygga och inte lockas av kriminalitet. För att tidigt upptäcka
              när en ung kan vara på fel väg måste olika delar av samhället
              samarbeta. När ett ärende kommer till polisen har det ofta gått
              för långt. Få uppgifter är mer angelägna än att förebygga brott
              och minimera återfall i brott.
            </seg>
            <seg n="82d54235">
              En trygg uppväxt med goda förebilder som förmedlar normer och
              värderingar med respekt för andra människors värde och integritet
              kan inte överskattas. Om inte föräldrarna fungerar i det avseendet
              är det viktigt att det finns andra vuxna runt omkring barnet som
              tar på sig ansvaret. Det kan vara en släkting, en lärare, en idrottsledare,
              grannar eller till och med någon som har med myndigheten att göra.
              Kontakten med en enda pålitlig vuxen under uppväxten kan betyda
              skillnaden mellan ett liv i och utan kriminalitet. Det vittnar
              väldigt många om som sitter på våra fängelser i dag.
            </seg>
            <seg n="01b6c5ff">
              Det brottsförebyggande arbetet är otroligt viktigt och bör prioriteras.
              Det bör inte ses som isolerade företeelser, utan allt hänger ihop.
            </seg>
            <seg n="b92741dd">
              Alliansen har gjort en hel del på detta område med fokus på tidiga
              och tydliga insatser, och jag vill särskilt nämna åtta av dem.
            </seg>
            <seg n="2b3d66a9">
              Vi har sett till att föräldrars ansvar har ökat genom ett förtydligat
              skadeståndsansvar när deras barn har begått brott.
            </seg>
            <seg n="df5d4e2e">
              För att ytterligare förtydliga föräldrarollen vill vi att föräldrar
              till unga ska vara med vid polisförhör.
            </seg>
            <seg n="00f13999">
              I budgetpropositionen för 2014 framgår också att regeringen har
              utarbetat en nationell strategi för föräldrastöd.
            </seg>
            <seg n="3a2130c0">
              En annan åtgärd som jag vill nämna är att Riksåklagaren har fått
              i uppdrag i regleringsbrevet för 2013 att kartlägga i vilken utsträckning
              vårdnadshavare närvarar vid rättsväsendets åtgärder när deras
              barn är misstänkta för brott.
            </seg>
            <seg n="33bb5bec">
              Vi har skapat sociala insatsgrupper som mycket snabbt ska kunna
              ingripa när unga människor är på väg åt fel håll.
            </seg>
            <seg n="d8b7269d">
              Vi har även förra året brutit ned sekretesshinder som gör det
              möjligt att agera snabbt när unga behöver hjälp.
            </seg>
            <seg n="0afc869b">
              Vi har även gjort ett förtydligande som ger polisen möjlighet
              att omhänderta unga som befinner sig i uppenbart skadliga miljöer.
            </seg>
            <seg n="cb99047f">
              Vi har förbättrat och fokuserat på förutsättningarna för kommunerna
              att ta ett större ansvar för utslussning.
            </seg>
            <seg n="650ec401">
              Det är viktigt att återkopplingen mellan brott och straff ligger
              nära i tid. Ju längre tid som går mellan brott och straff, desto
              sämre blir straffets normativa effekt. Regeringen har gett tydliga
              uppdrag till berörda myndigheter att verkligen prioritera fall
              där unga har begått brott eller utsatts för brott. Lagen är tydlig.
              Det är sex veckor och inget annat som gäller. Tyvärr är det väldigt
              sällan som tidsfristen hålls.
            </seg>
            <seg n="e23f8059">
              Som Socialdemokraterna sade går det åt rätt håll. Regeringen
              har gett tydliga uppdrag till alla berörda myndigheter att prioritera
              fall där unga är inblandade. Det har sedan 2011 krävts i regleringsbreven
              till Åklagarmyndigheten och Rikspolisstyrelsen att de ska redovisa
              i vilken utsträckning de lagstadgade tidsfristerna har hållits.
              Även Domstolsverket har i sina regleringsbrev för 2013 och 2014
              fått i särskilt uppdrag att redovisa handläggningstiderna.
            </seg>
            <seg n="4d3bae58">
              I budgetpropositionen är vi tydliga. Genomströmningen har blivit
              kortare, men det finns självklart utrymme för ytterligare förbättringar.
            </seg>
            <seg n="4a77f408">
              Som framgår av betänkandet har vi tagit steg i rätt riktning.
              Det är dock viktigt att titta på varför tidsfristen inte kan hållas
              och att föra samtal mellan olika myndigheter.
            </seg>
            <seg n="647d2c7e">
              Jag träffade representanter för Åklagarmyndigheten tidigare i
              våras. De sade att det ofta är först när de sätter sig ned och
              pratar med polisen som de får veta att medling är positivt, och
              då kan de diskutera polisens och åklagarens roll och när detta
              ska komma in i en rättsprocess.
            </seg>
            <seg n="86e6c91f">
              Det är viktigt att vi får ännu mer specialutbildad personal som
              jobbar med ungdomsmål och att de också träffas med jämna mellanrum.
              Ofta är det glappen vid överlämnandet som tar för lång tid.
            </seg>
            <seg n="f5503089">
              På de ställen där detta funkar bra, bland annat i södra Sverige
              där jag har varit, har de ett väletablerat samarbete sinsemellan.
              De vet precis vem de ska ta kontakt med, och därför lyckas de
              hålla tidsfristen på sex veckor.
            </seg>
            <seg n="b86a0f96">
              Det är ingen orimlig tid, utan det är en viktig tid att hålla.
              För unga människor är sex veckor en lång tid, oavsett om man är
              brottsoffer eller gärningsman.
            </seg>
            <seg n="5b7f1c01">
              Vi är på rätt väg, men det finns mycket mer att göra. Låt mig
              understryka att regleringsbrev är något som regeringen kan använda
              för att styra sina myndigheter, och det är ett första steg. Men
              det är också viktigt med myndighetssamverkan.
            </seg>
          </u>
          <note n="dfe0ef8f">
            Jag yrkar bifall till utskottets förslag och avslag på samtliga
            reservationer.
          </note>
          <note type="speaker" n="35fb1a09">
            Anf. 185 KRISTER HAMMARBERGH (M):
          </note>
          <u who="Q5786666" xml:id="i-951f992fba650a68-0" n="d6322a6c">
            <seg n="4d955d40">
              Herr talman! Att jobba med unga människor som är på väg in i
              en kriminell karriär är ett av de viktigaste områdena inom rättspolitiken.
              Det är en investering i framtiden. Men det är samtidigt ett av
              de svåraste områdena att arbeta med eftersom unga människor inte
              är straffmyndiga, och då är det svårare att vidta åtgärder och
              få dem att komma dit vi vill.
            </seg>
            <seg n="725849a1">
              Många ungdomar begår en dumhet och inget mer. Det räcker med
              en tillrättavisning hos åklagaren, och sedan är saken klar.
            </seg>
            <seg n="dcd48f23">
              Det finns dock ett antal brottsaktiva ungdomar som man ganska
              snart ser vart de är på väg. De begår många av de så kallade strategiska
              brotten: fordonsstölder, mened samt hot och våld mot jämnåriga
              och ibland även mot tjänstemän. Det sker ofta före 15 års ålder.
              Ett kännetecken är att de ofta har problem med skolan. Visserligen
              har de stora sociala nätverk, men i dessa nätverk ägnar man sig
              huvudsakligen åt att skolka och att använda alkohol och droger.
              Många har dålig relation med föräldrarna, bristande föräldrakontakt
              och saknar föräldrastöd.
            </seg>
            <seg n="7797e30a">
              Dessa ungdomar är svåra att nå, men det är viktigt att försöka
              vidta de åtgärder som behövs för att börja bearbeta dem. En del
              är fritidssysselsättningen, men framför allt är skolan viktig.
              Skolan måste snabbt gå in med insatser när man ser att ungdomar
              är på glid. Skolan måste även ha en god dialog med andra myndigheter,
              och där brister det ofta. Kommunala myndigheter, skola och socialtjänst
              har inte dessa diskussioner, och det går för lång tid utan att
              åtgärder sätts in. Ofta är också samarbetet med polisen begränsat.
            </seg>
            <seg n="e6d412a3">
              Därför har vi velat vidta ett antal åtgärder, och en har varit
              sociala insatsgrupper. Det är inte för att bygga på ett till organisatoriskt
              rör utan för att försöka få dessa verksamheter att börja arbeta
              tillsammans för att lösa dessa ungdomars problem.
            </seg>
            <seg n="872b91e6">
              Vi skulle vilja se att detta arbetssätt permanentas och etableras
              på fler platser i landet. Det går säkert att göra det annorlunda,
              och det går säkert att vidareutveckla arbetet och göra det bättre.
              Vi tror dock att det är viktigt för att fånga upp de unga, oftast
              grabbar, som är på glid och riskerar att göra kriminell karriär.
            </seg>
            <seg n="b981afe8">
              Vi vill också att det ska genomföras riktiga förundersökningar
              för gärningsmän under 15 år. Det ger upprättelse åt brottsoffret,
              som i regel är i samma ålder, och är en tydlig signal till ungdomarna
              att det spelar roll vad de gör: Vi ser dig, och det du gör har
              betydelse.
            </seg>
            <seg n="0fb13c2d">
              Det är också viktigt att se till att dessa ungdomar får en chans
              efteråt. Lyckas vi bryta den kriminella karriären måste det finnas
              en chans att etablera sig, att stiga upp på morgonen, duscha och
              gå till ett jobb.
            </seg>
            <seg n="478ef9e1">
              Det är förstås problematiskt att få jobb när man finns i belastningsregistret.
              En av regeringens viktigaste åtgärder var därför att kapa tiden
              som man finns i belastningsregistret så att man ska kunna börja
              etablera sig i samhället snabbare om man är skötsam.
            </seg>
            <seg n="3c371bdd">
              Genom åren har vi haft en berättigad diskussion om att handläggningstiderna
              inom rättsväsendet många gånger är för långa. Det brister inte
              bara i kontakten mellan skola och socialtjänst. Även rättsväsendet
              har varit dåligt på att leverera bra handläggningstider.
            </seg>
            <seg n="ff34a553">
              Vi ser dock en positiv utveckling, även om det kan bli bättre.
              Enligt regleringsbreven är Åklagarmyndigheten och Rikspolisstyrelsen
              sedan 2011 ålagda att redovisa handläggningstiderna för regeringen.
              I dag håller 85 procent av de ärenden som polisen får in tidsfristen
              mot 62 procent hos åklagarna. Sedan något år tillbaka har Domstolsverket
              samma uppdrag.
            </seg>
            <seg n="e3bf5abe">
              Vi är dock inte nöjda utan ser över systemet. Tidsfrister ska
              också gälla när minderåriga brottsoffer, målsägande, är inblandade.
              Vi skulle också vilja införa en så kallad 24-timmarsgaranti, och
              det är något som vi skulle kunna arbeta med under nästa mandatperiod.
            </seg>
            <seg n="20fcf872">
              Påföljdssystemet har diskuterats, och det är väl dags att gå
              vidare med åtminstone en del av de förslag som kom i Påföljdsutredningen.
              Det finns ett glapp i dag mellan att dömas till ungdomstjänst
              – en ungdomstjänst som man kanske inte ens dyker upp på – och
              nästa steg som är sluten ungdomsvård, vilket i praktiken är ett
              fängelsestraff för ett grovt brott.
            </seg>
            <seg n="08867c89">
              Man kan tala om helgavskiljning eller åtgärder som innebär att
              någon ska befinna sig på en plats vid en viss tidpunkt, till exempel
              på skola eller träning. Här tror vi att elektronisk fotboja som
              påföljd inte behöver vara en belastning utan kan vara en hjälp
              för ungdomar att göra det de ska göra.
            </seg>
            <seg n="b440a671">
              Det finns även anledning att se över påföljdssystemet för dem
              som är över 18 år.
            </seg>
            <seg n="8d939f7b">
              Det är viktigt att stötta unga som försöker lämna sin gäng- eller
              ligaidentitet. Nästa mandatperiod kan vi göra en hel del för att
              stödja och utveckla avhopparverksamheten.
            </seg>
            <seg n="9742c8b1">
              Herr talman! Bristen på reservationer visar att vi är på rätt
              väg. Oppositionen brukar inte vara blyg när det gäller reservationer
              eller tillkännagivanden, men det finns ingen större mängd sådana
              i dag. Det tyder på att den politiska kursen är rätt, och jag
              tar det som ett erkännande från oppositionen. Vi tackar.
            </seg>
            <seg n="0b5740ab">
              Låt mig ändå kommentera att Socialdemokraterna i brist på politik
              i detta fall börjar tala om de skattesänkningar de vill behålla
              men glömmer bort den ungdomsskatt de vill införa som kommer att
              leda till färre jobb för ungdomar och, med den retorik som har
              använts, sannolikt också till högre brottslighet.
            </seg>
          </u>
          <note n="79a6f08e">
            Jag yrkar bifall till utskottets förslag.
          </note>
          <note type="speaker" n="8ebe0a14">
            Anf. 186 AGNETA BÖRJESSON (MP):
          </note>
          <u who="Q4941553" xml:id="i-74bec6207fd5bf59-0" n="c340c8b5">
            <seg n="768d84f3">
              Herr talman! Vi ska inte ha en lång skattedebatt här. Men det
              är nog ganska uppenbart att det finns möjligheter att jobba med
              ungdomsarbetslöshet på andra sätt än med de mest ineffektiva metoderna,
              om vi börjar i den ändan.
            </seg>
            <seg n="7ecf444e">
              Just nu behandlar vi justitieutskottets betänkande 19, Unga lagöverträdare
              . Miljöpartiet har inga reservationer där, utan jag yrkar bifall
              till utskottets förslag.
            </seg>
            <seg n="22ff9f82">
              Trots det vill jag gärna påminna om en del av det jag anförde
              under den förra debatten om kriminalvård, framför allt den problematik
              som finns när det gäller unga i arrest och häkte men kanske allra
              mest vikten av att starta tidigt med förebyggande arbete. De som
              hamnar i fängelse har ofta en lång historik av problem.
            </seg>
            <seg n="7c661b28">
              Många här pratade tidigare om hur oerhört viktigt det är med
              förebyggande arbete och att man får ut insatser som samhället
              står för.
            </seg>
            <seg n="faf0f6f8">
              Det är väldigt mycket som i dag sker på frivillig basis. Jag
              menar saker som att tidigt identifiera narkotika- och alkoholberoende
              och att stimulera unga avhoppare att hoppa av från gäng. Det är
              bra om en sådan sak som att jobba med att ta sig ur spelberoende
              sker mer systematiskt och ihop med samhället.
            </seg>
            <seg n="52e38c89">
              Vi menar att många av skolans bortrationaliserade kuratorer,
              speciallärare och skolsköterskor är centrala för att kunna minska
              detta med att unga avskärmas från det vanliga samhället.
            </seg>
            <seg n="1d6d75a2">
              Som vi skriver i betänkandet är det oerhört centralt att rättsprocessen
              blir mer begriplig för den unge och att handläggningstiderna kortas.
              Här har berättigad kritik kommit från Riksrevisionen.
            </seg>
            <seg n="48768a01">
              Caroline Szyber lyfte fram uppdraget att kartlägga om vårdnadshavare
              är närvarande vid rättsprocesser. Jag tror att det också är viktigt
              att kartlägga varför de inte är närvarande. Om de inte ens har
              blivit kontaktade är det riktigt fatalt, som Barnombudsmannen
              konstaterade i sin rapport.
            </seg>
            <seg n="919ed821">
              Det är också oerhört viktigt att man ser till att det finns rättsliga
              ombud för den unge. Barnombudsmannen har konstaterat att det till
              och med nästan utövas utpressning. Det finns åtminstone fall där
              man har sagt: Om du ska ha ett rättsligt ombud får du stanna här
              ett par dagar till. Då känns det så fruktansvärt att den unge
              väljer att gå vidare utan ett ombud. Det är inte en rättssäker
              process om det är på det sättet.
            </seg>
            <seg n="fcc1ab42">
              Därför menar jag att det kommer att finnas all anledning att
              följa upp det här arbetet framöver. Men nu yrkar jag bifall till
              utskottets förslag.
            </seg>
          </u>
          <note type="speaker" n="ea07ca1e">
            Anf. 187 JOHAN PEHRSON (FP):
          </note>
          <u who="Q6039678" xml:id="i-11e2af8e8189d47e-3" n="7a834046">
            <seg n="0529d759">
              Herr talman! Jag ser att det har tunnats ut här i kammaren, men
              vi är några som kämpar på. Vi pratar om något väldigt viktigt:
              unga lagöverträdare.
            </seg>
            <seg n="293e448f">
              Vad gör vi med detta normbrytande beteende när små olyckor riskerar
              att bli stora katastrofer om vi inte är tidiga och tydliga i våra
              reaktioner från samhällets sida, när föräldrarna inte har kraften
              eller förmågan att själva agera? Det kan bero på föräldrarnas
              tillkortakommanden men också på att ungdomarna, som tidigare sagts,
              har egna konstitutionella problem såsom funktionshinder av olika
              slag.
            </seg>
            <seg n="85c6da6f">
              Först tycker jag att man ska klarlägga hur det har sett ut i
              Sverige. Vad har vi gjort sedan 1995, till exempel, då Sverige
              såg annorlunda ut? Sedan dess har det gjorts enorma insatser från
              kommuner, landsting, riksdag, ideella föreningar och samhället
              i övrigt.
            </seg>
            <seg n="10d6036f">
              Brottsligheten bland ungdomar har minskat rejält sett över det
              breda fältet. Brottsförebyggande rådets forskning och rapporter
              om dagens ungdomar visar att brottsligheten har gått ned ganska
              brett, med 20–30 eller nästan 40 procent. Det tycker jag att vi
              ska vara stolta över. Det kallar jag socialt förebyggande arbete,
              ja nästan social ingenjörskonst.
            </seg>
            <seg n="6c67cc74">
              Det är väl att överdriva lite, herr talman, men man kan åtminstone
              kalla det att man tidigt och tydligt gjort insatser man tror är
              bra: hårdhet mot droger och tydlighet med att man ska ställa allt
              mer krav på ungdomarna och att man förväntar sig någonting av
              dem. Man har gjort insatser för att stötta föräldrar, inte minst
              i socialt utsatta områden. Detta har varit en framgångssaga, herr
              talman.
            </seg>
            <seg n="ea2a61ff">
              Tyvärr finns det en kärna hos de ungdomar som kanske befinner
              sig i det tuffaste utanförskapet där kriminaliteten snarare har
              blivit värre. Jag tycker att vi ska fokusera på det och vara tydliga
              med att det inte finns något bra som inte kan bli mycket bättre.
            </seg>
            <seg n="4bb2a15d">
              Det är klart att vi alla förfäras när vi ser hur tolvåringar
              säljer narkotika och utnyttjas som hantlangare åt den grova organiserade
              brottsligheten för att sedan tas upp som fullfjädrade medlemmar
              och i rasande takt förstöra livet för sig själva och andra.
            </seg>
            <seg n="12e87ed0">
              Det är viktigt att framhålla i en sådan här debatt att politiska
              beslut i denna kammare, i fullmäktigesalar runt om i Sverige och
              i regioner och landsting spelar roll. Vi ska framhålla att vi
              kan tro på politiken.
            </seg>
            <seg n="3328c99f">
              Vad har vi då gjort? Jo, vi har nämnt de sociala insatsgrupperna.
              Vi utreder fler allvarliga brott bland unga under 15 år för att
              se vad som har hänt och kunna släppa in socialtjänstens insatser.
            </seg>
            <seg n="acd54596">
              Vi har förstärkt föräldraansvaret med det partiella skadeståndsansvaret.
              Föräldrar är ansvariga för sina barn. Det är väldigt viktigt.
              En del pratar om skolan, andra pratar om samhället, polisen eller
              politiken, men det är föräldrarna som är ansvariga för barnen.
            </seg>
            <seg n="e8fbc09e">
              Vi har möjliggjort drogtester för att som Miljöpartiet efterlyste
              tidigt komma till upptäckt när det värsta händer. Det finns inga
              sociala problem som är så dåliga, herr talman, att de inte kan
              bli ännu sämre genom att man för in droger i miljön. Det går faktiskt
              att försämra allting. Därför är drogtester för ungdomar nödvändiga
              ibland och kan användas som ett skydd så att de inte prövar droger,
              vilket tyvärr förekommer.
            </seg>
            <seg n="cb949529">
              Vi har gjort det lättare för socialtjänsten och polisen att rycka
              upp ungdomar ur sociala misärmiljöer. Man behöver inte fråga vad
              de gör där utan kan köra hem dem till föräldrarna. Förstärkt utslussning
              har jag nämnt, och som också nämndes nyss har vi kapat den tid
              man finns med i belastningsregistret för att ge en andra och kanske
              också en tredje chans.
            </seg>
            <seg n="90943783">
              Herr talman! Det som fortfarande brister, enligt Folkpartiet,
              är insatserna när en ung gärningsman eller gärningskvinna är under
              15 år. Där finns för lite som kan göras, och för lite kraft kan
              sättas bakom eftersom den unge inte är straffmyndig. Socialtjänsten
              har ytterst bara att laborera med ett tvångsomhändertagande, och
              då har det i regel gått väldigt långt.
            </seg>
            <seg n="6237c437">
              Folkpartiet menar att man måste fundera på att införa någon form
              av mellantvång inom ramen för socialtjänsten. Där får vi ta en
              debatt om socialtjänstlagen för att sätta kraft i åtgärder för
              unga som begår ganska allvarliga brott. Trots att barnkonventionen
              firar 25 år väger föräldrars rätt att säga nej till hjälp tyngre
              än barns rätt att få hjälp.
            </seg>
            <seg n="0eb7f337">
              Jag menar att det är ett rop på hjälp när tolvåringar säljer
              narkotika eller trettonåringar rånar andra. Då duger det inte
              att föräldrar kan säga nej till socialtjänsten, utan då krävs
              det att barnet har rätt. Det kan man påminnas om en dag när vi
              firar barnkonventionens 25-årsjubileum i Sverige – mer mellantvång.
            </seg>
            <seg n="d656e850">
              Jag tror också att vi måste se över ungdomsvården och ungdomstjänsten
              ännu en gång. Är de relevanta, innehåller de nödvändiga element
              och kan de förstärkas och kopplas till det som Krister Hammarbergh
              nämnde om helgavskiljning med eller utan elektronisk övervakning?
            </seg>
            <seg n="e664ec1e">
              Herr talman! Vi är i stort sett rörande överens om detta betänkande.
            </seg>
            <seg n="dea59e95">
              Om jag ska peka på ytterligare något område är det kanske processordningen,
              som vi kan behöva förstärka under kommande år. Det är bland annat
              det som drar ut på tiden. Här finns det möjlighet att titta på
              det så kallade ungdomsdomstolsspåret, vilket betyder att man har
              nya åtgärder hela vägen från brott till verkställighet av påföljd
              via en särskild processordning i domstol som underlättar rehabilitering
              för de unga.
            </seg>
            <seg n="917fa475">
              Avhopparverksamhet har nämnts. Som jag sade är det en liten kärna
              av ungdomar som far alltmer illa och går än djupare in i kriminalitet.
              Det tror jag att vi behöver titta på.
            </seg>
            <seg n="32467130">
              Folkpartiet ser gärna att vi ytterligare förstärker frågan om
              utslussning. Vi ser gärna krav på obligatorisk eftervård. Det
              tar många goda år att bygga upp en ung människa på en institution
              som sedan snabbt kan brytas ned därför att det är en liten kommun
              som saknar resurser eller kraft för att vidta de åtgärder som
              behövs för att bryta det negativa beteendet.
            </seg>
            <seg n="06fb040b">
              Det är faktiskt rätt mycket som har gått åt rätt håll, och det
              är flera här i kammaren som kan ta på sig detta. Men det finns
              ingenting som inte kan bli bättre, och jag har pekat på några
              saker som Folkpartiet har initierat.
            </seg>
          </u>
          <note n="fc5094d1">
            Med detta, herr talman, yrkar jag bifall till utskottets förslag
            och avslag på reservationen.
          </note>
          <note type="speaker" n="155a2c62">
            Anf. 188 JOHAN LINANDER (C):
          </note>
          <u who="Q5952656" xml:id="i-b05a603bdfcada27-1" n="8743151d">
            <seg n="5d02b815">
              Herr talman! Äntligen har de rödgröna i oppositionen kunnat medge
              att alliansregeringen gör ett bra jobb – inte en enda reservation
              från dem.
            </seg>
            <seg n="46fa0a4a">
              Med det vill jag yrka bifall till utskottets förslag och avslag
              på reservationen.
            </seg>
          </u>
          <note n="19434685">
            Överläggningen var härmed avslutad.
          </note>
          <note n="aae87b8d">
            16 § Bordläggning
          </note>
          <note n="69521231">
            Följande dokument anmäldes och bordlades:
          </note>
          <note n="393da4ce">
            17 § Anmälan om interpellationer
          </note>
          <note n="09228617">
            Följande interpellationer hade framställts:
          </note>
          <note n="9cac7c58">
            den 6 mars
          </note>
          <note n="9f4529f4">
            Lars Johansson
          </note>
          <note n="e5ca23b9">
            Isak From
          </note>
          <note n="fd38557f">
            Hannah Bergstedt
          </note>
          <note n="76c0cb17">
            18 § Anmälan om skriftliga svar på frågor
          </note>
          <note n="11450eab">
            Skriftliga svar på följande frågor hade kommit in:
          </note>
          <note n="9cac7c58">
            den 6 mars
          </note>
          <note n="21d46b4f">
            Peter Persson
          </note>
          <note n="c3de4c63">
            Leif Jakobsson
          </note>
          <note n="b916ec3e">
            Christina Oskarsson
          </note>
          <note n="b737581a">
            19 § Kammaren åtskildes kl. 20.41.
          </note>
          <note n="b8debbd5">
            Förhandlingarna leddes
          </note>
          <note n="ea833573">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
