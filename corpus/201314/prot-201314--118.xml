<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--118</head>
          <docDate when="2013-06-03">2013-06-03</docDate>
        </div>
      </front>
      <body>
        <div>
          <note n="f7daa915">
            ﻿
          </note>
          <note n="ab428778">
            Riksdagens protokoll
          </note>
          <note n="bf8c21c2">
            2013/14:118
          </note>
          <note type="date" n="fb3e1485">
            Tisdagen den 3 juni
          </note>
          <note n="a9e4e6df">
            Kl. 13:00 - 22:20
          </note>
          <note n="d878a4be">
            1 § Justering av protokoll
          </note>
          <note n="afb9b6bd">
            Protokollet för den 27 maj justerades.
          </note>
          <note n="d2efa340">
            2 § Meddelande om svar på skriftliga frågor
          </note>
          <note n="78f2cbb6">
            Talmannen meddelade att med anledning av att fredagen den 6 juni
            är en helgdag skulle skriftliga frågor som lämnats in under tiden
            fredagen den 30 maj kl. 10.00–torsdagen den 5 juni kl. 10.00 besvaras
            senast onsdagen den 11 juni kl. 12.00.
          </note>
          <note n="df69e386">
            3 § Meddelande om frågestund
          </note>
          <note n="49d495c3">
            Talmannen meddelade att vid frågestunden torsdagen den 5 juni
            kl. 14.00 skulle följande statsråd närvara:
          </note>
          <note n="88bc6ce9">
            Landsbygdsminister Eskil Erlandsson (C), finansminister Anders
            Borg (M), kultur- och idrottsminister Lena Adelsohn Liljeroth
            (M), miljöminister Lena Ek (C) och statsrådet Maria Arnholm (FP).
          </note>
          <note n="b072ca7d">
            4 § Anmälan om fördröjda svar på interpellationer
          </note>
          <note n="c4a1b4cd">
            Följande skrivelser hade kommit in:
          </note>
          <note n="e02f5a66">
            Interpellation 2013/14:490
          </note>
          <note n="f5c9c695">
            Interpellation 2013/14:490 Den höga ungdomsarbetslösheten i Jämtlands
            län
          </note>
          <note n="3b725aa5">
            Statsrådet Elisabeth Svantesson besvarar interpellationen den
            26 juni 2014.
          </note>
          <note n="f13109ce">
            Skälet till dröjsmålet är sedan tidigare inbokade engagemang
            och resor som inte kan ändras.
          </note>
          <note n="68a18cfe">
            Monica Rodrigo
          </note>
          <note n="2b2e0939">
            Interpellation 2013/14:537
          </note>
          <note n="df76b807">
            Interpellation 2013/14:537 Myndigheters placering och nedläggning
            av skattekontor runt om i landet
          </note>
          <note n="9dab7e15">
            Interpellationen kommer att besvaras den 26 juni 2014.
          </note>
          <note n="c14385e7">
            Skälet till dröjsmålet är redan inbokade engagemang.
          </note>
          <note n="cb031dfc">
            Lars Hedengran
          </note>
          <note n="b7043a75">
            5 § Ärenden för hänvisning till utskott
          </note>
          <note n="28ccb503">
            Följande dokument hänvisades till utskott:
          </note>
          <note n="0c9c4698">
            6 § Ärenden för förnyad bordläggning
          </note>
          <note n="ffecbbdb">
            Följande dokument bordlades för andra gången:
          </note>
          <note n="5085acfa">
            7 § Svar på interpellation 2013/14:477 om förslummad socialpolitik
          </note>
          <note type="speaker" n="bc8322c7">
            Anf. 1 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-7a586d1dc76eaeff-0" n="03025a73">
            <seg n="81a4c9a2">
              Herr talman! Peter Persson har frågat mig hur respekten för socialpolitiken
              ska återupprättas. Interpellanten har också frågat hur jag ställer
              mig till gräddfiler och avgiftsbelagda tilläggstjänster inom hälso-
              och sjukvården.
            </seg>
            <seg n="fa262fff">
              Jag delar inte Peter Perssons beskrivning av den svenska socialpolitiken.
              Sedan 2006 har de samlade utgifterna på välfärdsområdet ökat med
              45 miljarder kronor i fasta priser. För enbart hälso- och sjukvården
              handlar det om en ökning med över 22 miljarder kronor.
            </seg>
            <seg n="539e8434">
              Sverige når också mycket goda resultat i internationella jämförelser
              av social- och hälsopolitik. Låt mig ge ett av flera exempel.
              I OECD:s rapport Review of Health Care Quality: Sweden 2013 framhålls
              Sverige som ett föredöme för andra länder att ta efter när det
              gäller äldreomsorg. Rapporten visar att Sverige näst efter Nederländerna
              lägger mest resurser på äldreomsorgen och att vi har den högsta
              andelen personal inom äldreomsorgen i förhållande till antalet
              personer över 65 år.
            </seg>
            <seg n="19bd640d">
              Flera internationella organisationer, bland andra WHO och OECD,
              jämför olika länders hälso- och sjukvårdssystem. I dessa internationella
              jämförelser av kvalitet och resultat tillhör Sverige i de flesta
              avseenden de ledande länderna.
            </seg>
            <seg n="2aa3bcfb">
              Låt mig vara tydlig med att det finns viktiga utmaningar inom
              snart sagt alla välfärdsområden. Men att som Peter Persson påstå
              att respekten för socialpolitiken har brutits är helt enkelt inte
              i överensstämmelse med de fakta, den statistik och de internationella
              jämförelser som finns.
            </seg>
            <seg n="19113656">
              Peter Perssons nästa fråga berör så kallade tilläggstjänster
              inom hälso- och sjukvården. Låt mig i detta sammanhang understryka
              att ett viktigt mål för regeringens hälso- och sjukvårdspolitik
              är att befolkningen ska erbjudas en behovsanpassad, tillgänglig
              och effektiv vård av god kvalitet. Solidarisk finansiering och
              vård på lika villkor och efter behov är grundvalarna för hälso-
              och sjukvårdspolitiken.
            </seg>
            <seg n="deea9e6f">
              Skyldigheten att införa vårdvalssystem inom primärvården har
              på intet sätt förändrat dessa grundvalar. Reformen har däremot
              resulterat i att patienternas valfrihet har stärkts. Konkurrensverket
              har i sin uppföljning av vårdvalsreformen konstaterat att reformen
              kan ses som en relativt lyckad reform med goda förutsättningar
              att bidra till en fortsatt kvalitetskonkurrens och mångfald i
              primärvården.
            </seg>
            <seg n="f54b2b5a">
              Vårdvalsreformen inom primärvården har dessutom inneburit en
              förbättrad tillgänglighet. Sedan vårdvalets införande har det
              tillkommit 170 vårdcentraler, en ökning med 17 procent. Endast
              1 procent av befolkningen har i dag ett reseavstånd på mer än
              20 minuter med bil till närmaste vårdcentral, och 450 000 svenskar
              har fått en vårdcentral inom fem minuters körtid. Mätningar av
              patientnöjdhet visar också på en ökande tillfredsställelse med
              primärvården sedan vårdvalets införande, och det finns ett positivt
              samband mellan patienternas nöjdhet och graden av konkurrens.
            </seg>
            <seg n="711a2029">
              Stora skillnader mellan landsting när det gäller kvalitet och
              tillgång på vård är en utmaning för den svenska hälso- och sjukvården.
              Regeringen arbetar därför efter en strategi för ökad jämlikhet
              i vården som handlar om att synliggöra och undanröja omotiverade
              skillnader inom vården. Regeringen är medveten om att vissa typer
              av med- och egenfinansiering av olika typer av tjänster väcker
              principiella frågor om exempelvis jämlikhet och vård på lika villkor.
            </seg>
            <seg n="79514b88">
              Med- och egenfinansiering av tilläggstjänster är något som förekommer
              i förhållandevis liten utsträckning i Sverige. Det är komplexa
              frågor som ytterst handlar om var gränsen dras för det offentligas
              åtagande. Vissa efterfrågade typer av hälso- och sjukvård tillgodoses
              inte inom ramen för det offentliga eftersom de tangerar friskvård
              eller utgör tjänster som inte bedöms utgöra medicinskt motiverad
              hälso- och sjukvård, exempelvis vissa åderbråcksoperationer, skönhetsoperationer,
              vissa hälsoundersökningar och vaccinationer. I flera landsting
              får patienten själv bekosta denna typ av behandling.
            </seg>
            <seg n="6c0a24e3">
              Även tjänster där det föreligger ett medicinskt behov kan erbjudas
              till egenfinansiering om landstingen har beslutat om begränsningar
              i det offentliga åtagandet. Samtliga landsting har exempelvis
              infört begränsningar för fertilitetsbehandling, till exempel åldersgränser
              och en gräns för antalet behandlingar.
            </seg>
            <seg n="c7beb65a">
              En annan typ av medfinansiering som ofta benämns co-payment innebär
              att patienten kan välja dyrare alternativ än vad det offentliga
              erbjuder mot att betala mellanskillnaden.
            </seg>
            <seg n="539d924d">
              Statens medicinsk-etiska råd, Smer, arbetar med att belysa i
              vilken utsträckning olika typer av egen- och medfinansiering är
              förenliga med prioriteringsplattformen och hälso- och sjukvårdslagen.
              Regeringen välkomnar Smers analys och ser fram emot rapporten
              som publiceras under hösten 2014.
            </seg>
            <seg n="27d11452">
              Dessutom undersöker Sjukvårdsdelegationen vid Sveriges Kommuner
              och Landsting för närvarande hur landstingen ska förhålla sig
              till utvecklingen av medfinansiering och tilläggstjänster.
            </seg>
          </u>
          <note type="speaker" n="266b049b">
            Anf. 2 PETER PERSSON (S):
          </note>
          <u who="peter_persson_b021b6" xml:id="i-cae33ba4222fa988-0" n="054f9ee2">
            <seg n="ba535913">
              Herr talman! Tack, socialministern, för svaret på min interpellation!
            </seg>
            <seg n="e7469940">
              Min interpellation om förslumning av socialpolitiken är mycket
              principiell. Det handlar om en svensk tradition, ja, en svensk
              modell skapad av socialdemokrater som i grunden förändrade vårt
              samhälle.
            </seg>
            <seg n="be2f6b5b">
              Egentligen handlar det om två framgångsaxlar. Den ena uttrycktes
              provokativt av Ernst Wigforss, en gång framstående socialdemokratisk
              finansminister. Han sade: Har vi råd att arbeta? Han gav själv
              svaret att arbetslöshet är ett oerhört slöseri, och det är inte
              den enskildes fel. Arbetslöshet är en samhällsfråga, och för att
              bekämpa arbetslöshet krävs det ekonomisk politik, ökade investeringar,
              ökad efterfrågan och utbildning.
            </seg>
            <seg n="f75a3156">
              Den andra axeln uttrycktes vackert av Gustav Möller, legendarisk
              socialdemokratisk socialminister, när han sade: Endast det bästa
              är gott nog åt folket. Det handlade om att resurser skulle fördelas
              rättvist. Det skulle inte vara så att den enskilde kände: Det
              är mitt fel att jag är fattig – jag har dragit en nitlott. Samhällets
              inriktning var i stället att minska klyftor, inte öka dem, och
              solidaritet, inte att klara sig själv och egoism. Jämlikhet var
              målet, och det som jag tror betyder något för ett samhälles friskhet
              är vilket mål dess ansikte är vänt mot.
            </seg>
            <seg n="2416f2da">
              Fattigpolitiken, som skilde människor åt, drevs bort och ersattes
              av generell välfärdspolitik: allas rätt till inkomstöverföringar
              i pensioner, sjukförsäkring och arbetslöshetsförsäkring. Utbyggnad
              av gemensamma verksamheter som skola, vård och omsorg finansierar
              vi gemensamt och solidariskt, och vi fördelar det efter behov.
            </seg>
            <seg n="44e97028">
              Ser inte socialministern att detta samhällsbygge i dag hotas
              i sin grund? Allt färre får del av arbetslöshetsförsäkringen.
              Den politiska högern formulerar att det är bidrag och att det
              är fult. Anser socialministern att arbetslöshetsförsäkring är
              skadlig och att den är att anse som bidrag som binder människor
              i arbetslöshet?
            </seg>
            <seg n="86df5aa7">
              Anser inte socialministern att det finns problem med sjukförsäkringen?
              I dag i vår gemensamma lokaltidning är det en man som säger: Man
              får vara stark för att orka vara sjukskriven med de krav som ställs
              i dag.
            </seg>
            <seg n="cd87d8dc">
              Anser inte socialministern att vinstjakten i äldreomsorgen skadar?
              Tycker inte socialministern att barnfattigdomen är en plåga? Anser
              verkligen socialministern att Silver Life ska få etableras i vår
              omsorg? Det vill jag gärna ha ett svar på.
            </seg>
          </u>
          <note type="speaker" n="52931327">
            Anf. 3 FINN BENGTSSON (M):
          </note>
          <u who="finn_bengtsson_813f74" xml:id="i-f6c1bab82f979c62-0" n="6810d45f">
            <seg n="5654da1c">
              Herr talman! Socialdemokraterna har historiskt gjort viktiga
              insatser för att utveckla socialpolitiken. De senaste åtta åren
              är det alliansregeringen som, trots en global finanskris som har
              slagit väldigt hårt i hela Europa och även utanför, har kunnat
              föra denna stolta tradition vidare och utveckla socialpolitiken
              på ett sätt som faktiskt framstår som unikt, även om Peter Persson
              försöker påstå det omvända.
            </seg>
            <seg n="f6d64044">
              Socialdemokraterna måste ha klyftor i samhället, för annars har
              de ingen politik. Då är det besvärande att titta på den så kallade
              Gini-koefficienten, det vill säga ett mått på hur man fördelar
              inkomst i samhället. Om man väger in det sociala skyddsnät vi
              har och som bekostas av gemensamma skatteresurser har Sverige
              den minsta spridningen i hela världen. Detta är naturligtvis svårt
              för Socialdemokraterna att ta in. När alla får det bättre måste
              man söka med ljus och lykta för att hitta den mest utblottade
              eller olyckliga personen och peka finger och säga: Titta! Så här
              blir det när ni bedriver politik!
            </seg>
            <seg n="0d43fed3">
              Tyvärr är detta inte sant. Socialministern tar fram fakta från
              källor som inte är Alliansens egna och visar på att socialpolitiken
              har utvecklats på ett fantastiskt positivt sätt för hela svenska
              folket.
            </seg>
            <seg n="7b635907">
              Det nämndes en socialdemokratisk politiker här, Ernst Wigforss,
              som har sagt mycket, bland annat att armod är lättare att fördra
              om det delas lika av alla. Det kanske speglar den socialdemokratiska
              visionen: Det är inte så viktigt att det går bra för de flesta,
              utan det är viktigt att det går lika dåligt för alla. Om man drar
              ut den ideologiska tanken av detta, alltså socialismen, som Socialdemokraterna
              trots allt bygger på om än i reformerad form, visar det sig att
              när den prövas i praktiken får vi det kanske ojämlikaste samhället
              av alla. Där finns det ett litet elitskikt som har det riktigt
              bra och en stor massa som, just som Ernst Wigforss sade, delar
              på armodet.
            </seg>
            <seg n="1e869ebd">
              Sedan alliansregeringen tillträdde har de svenska realinkomsterna
              ökat mest i Europa, trots att den globala finanskrisen har svept
              över oss. Trots att vi är ett litet, exportberoende land har man
              genom sund finanspolitik kunnat behålla starka och stabila statliga
              finanser som ger möjlighet till stora reformer på socialområdet.
            </seg>
            <seg n="4a8e9c80">
              Vi har sett till att folk som arbetar får mer i plånboken, riktat
              till dem med lägst inkomst. Fem jobbskatteavdrag har varvats med
              fem skattesänkningar för pensionärer, vilket Peter Persson tycks
              glömma. De har totalt kostat statsbudgeten 16,45 miljarder kronor.
              Detta har inneburit att de som har de lägsta inkomsterna på sitt
              arbete har fått en trettonde månadslön. De pensionärer som har
              de sämsta förutsättningarna – garantipensionärerna, som vi ofta
              talar om – har fått en trettonde månadsinkomst.
            </seg>
            <seg n="241fb6e4">
              Herr talman! Detta är historiskt. Det har aldrig hänt under socialdemokratiska
              regeringars tid att man har värnat pensionärernas ekonomi så mycket
              som alliansregeringen har gjort, och detta trots hotet om finanskris.
            </seg>
            <seg n="a77d22e0">
              När det läggs fram en sådan här interpellation, som inte bygger
              på fakta utan på traditionellt socialdemokratiskt resonemang om
              att Socialdemokraterna alltid är de mest rättvisa och alla goda
              gåvors givare, ska man vara medveten om att inte ens i högkonjunktur
              lyckades regeringen Persson upprätthålla en bättre arbetskraft,
              en bättre reformering av socialförsäkringarna eller en bättre
              socialpolitik i stort, än vad alliansregeringen har lyckats göra,
              trots att alliansregeringen har haft ekonomin i omvärlden emot
              sig.
            </seg>
          </u>
          <note type="speaker" n="7fdd13f0">
            Anf. 4 HILLEVI LARSSON (S):
          </note>
          <u who="hillevi_larsson_81d8b4" xml:id="i-8a8aa418b0c62c98-0" n="2c38769f">
            <seg n="3edff5d1">
              Herr talman! Om man tittar på de skattesänkningar som regeringen
              har gjort kan man se, krona för krona, vart pengarna har gått.
              Det är fakta. Man kan se att i kronor och ören har mest gått till
              de rika. De rikaste har fått mycket mer pengar per person än de
              som har tjänat mindre, och de fattiga har inte fått något alls
              eller till och med fått det sämre. De som har varit sjukskrivna
              och arbetslösa har faktiskt fått reella försämringar i sin ekonomi
              och dessutom större risk att helt bli utkastade från den försäkring
              som de har betalat till i alla år. Detta är fakta.
            </seg>
            <seg n="f59a5896">
              Miljonärerna har fått mer. Storföretagen har fått mer, men de
              små har inte fått del av kakan, trots att behoven där är störst.
            </seg>
            <seg n="ae2bdee2">
              Det är klart att Sverige påverkas av vad som händer i vår omvärld
              och omständigheter som vi inte styr över, men vi styr själva över
              vår fördelningspolitik. Även om pensionärerna har fått skattesänkningar
              har klyftan i beskattning mellan pensionärer och löntagare uppstått
              under den här regeringen. En beräkning visar att en pensionär
              i genomsnitt har betalat 100 000 kronor mer än en löntagare under
              de år som jobbskatteavdragen har funnits. Detta är inte rättvist.
            </seg>
            <seg n="a90aa4af">
              Pensionärerna drabbas dessutom av nedskärningar i välfärden.
              Sänker man skatten når man till slut en gräns där det faktiskt
              går ut över välfärden: skola, vård och omsorg. Personaltätheten
              i landsting och kommuner har minskat. Man är drygt 4 procent färre
              i dag om man mäter personaltäthet i relation till alla dem man
              ska serva. Med hänsyn till befolkningsutvecklingen, att det blir
              fler äldre och därmed större behov i sjukvård och äldreomsorg,
              löneuppräkning och andra faktorer är personaltätheten lägre i
              dag, och det är en mycket tuff arbetsmiljö som bidrar till sjukskrivningar.
            </seg>
            <seg n="c878a359">
              Man kan se inte bara en klyfta mellan rik och fattig utan också
              ett jämställdhetsproblem. Inkomsterna fördelas orättvist. Kvinnorna
              har fått mindre, och det är också fler kvinnor som i dag blir
              sjukskrivna, inte minst i offentlig sektor, där det är en väldigt
              tuff arbetsmiljö.
            </seg>
            <seg n="a9d24275">
              Det regeringen har gjort har bidragit till att klyftorna har
              ökat. Man borde i stället gå i andra riktningen. Det argument
              som används är att det är nödvändigt att sänka skatterna för jobbens
              skull, för att få ned arbetslösheten. Men arbetslösheten har i
              stället gått upp under den här tiden och stabiliserat sig på en
              nivå av massarbetslöshet kring 8 procent. Detta är inget hållbart
              argument för att fortsätta den här politiken.
            </seg>
            <seg n="bf2b1350">
              Man kan också se att det är fler som har gått från a-kassa och
              sjukförsäkring till socialkontor. Det sker när man blir utförsäkrad
              eller inte har haft råd att betala den höga avgiften. Det innebär
              en ökad kostnad för kommunerna. Man blir alltså inte av med kostnaden,
              utan den hamnar i stället på kommunerna, och då blir det svårare
              att bekosta skola, barnomsorg, äldreomsorg och allt annat. De
              som inte är berättigade till försörjningsstöd blir försörjda av
              anhöriga. Det blir fråga om en osynlig fattigdom, men den är reell
              för de familjer som berörs. En partner får försörja den som har
              blivit arbetslös eller sjuk. Det blir en enda person som ska försörja
              hela familjen. Vuxna barn försörjs av sina föräldrar eller bor
              hemma hos sina föräldrar därför att bostadspolitiken har havererat.
              Det finns stora problem.
            </seg>
          </u>
          <note type="speaker" n="fa82409c">
            Anf. 5 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-7a586d1dc76eaeff-1" n="03025a73">
            <seg n="5752cd3f">
              Herr talman! Finn Bengtsson tog upp de mätningar som görs av
              inkomstskillnader mellan olika länder i sitt inlägg. De samlade
              effekterna av den förda politiken innebär att Sverige har den
              lägsta inkomstskillnaden mellan olika personer inom hela OECD-området.
              Det här är viktigt, och vi har skäl att vara stolta. Detta bygger
              på det Peter Persson i sitt första inlägg beskrev som en generell
              politik när det gäller skola, hälsovård och sjukvård, det vill
              säga att vi har satt kampen mot arbetslösheten högt.
            </seg>
            <seg n="2acedb04">
              I det ljuset ska vi se de åtgärder som regeringen har vidtagit
              i fråga om skattesänkningar på arbetsinkomster. De beräknas ha
              resulterat i ytterligare ca 120 000 personer i arbete. Sedan Alliansen
              tillträdde är det fråga om ytterligare 250 000 personer i arbete.
              Det är mycket goda effekter. Det blir goda effekter för enskilda
              personer och större skatteintäkter. Då kan vi satsa på områden
              där det finns utmaningar. Jag beskrev redan i mitt första svar
              de satsningar som har gjorts inom hälso- och sjukvården, inom
              äldreomsorgen och det sociala området i stort.
            </seg>
            <seg n="676a5446">
              När inflationen räknas bort är det fråga om massiva satsningar.
              På bara hälso- och sjukvårdens område – inflationen borträknad
              – är det fråga om ökningar av resurserna med över 10 procent.
            </seg>
            <seg n="2d4ab97f">
              Mina socialdemokratiska vänner försöker – naturligtvis på tryggt
              avstånd från verkligheten – beskriva hur det ser ut i Sverige
              i dag. De målar en bild som inte existerar men som de önskar finns
              där eftersom det skulle ge mer tryck åt den egna argumentationen.
            </seg>
            <seg n="4231dd64">
              Sverige är kanske världens mest jämlika land. Det har vi all
              anledning att arbeta vidare med.
            </seg>
            <seg n="87e53723">
              Peter Persson ställer ett antal frågor. Jag vet hur det brukar
              vara om jag inte tar mig an de många frågor som har tagits upp.
              Då heter det att jag ännu inte har besvarat frågorna.
            </seg>
            <seg n="7719de74">
              Är a-kassan skadlig? Nej, a-kassan är nödvändig. Vi vill ha en
              ordning där det går att ställa om om man förlorar sitt arbete
              för att sedan komma till ett nytt arbete. Det råder en bred samstämmighet
              om detta i Sveriges riksdag.
            </seg>
            <seg n="422daa11">
              Finns det problem med sjukförsäkringen? Ja. Har det alltid funnits
              problem med sjukförsäkringen? Ja. Jobbar vi med att åtgärda bristerna?
              Ja, är svaret på den frågan också.
            </seg>
            <seg n="8166e867">
              I dag finns en sjukförsäkring som inte systematiskt placerar
              människor i långvarigt utanförskap och förtidspension, som under
              den socialdemokratiska tiden. Var det människovärdigt? Var det
              sunt med 140 personer som förtidspensionerades dag ut och dag
              in under tio års tid? Nej, det tycker inte jag. Vi har ändrat
              på det.
            </seg>
            <seg n="dfe6e1df">
              Vinstjakten i äldreomsorgen, talar Peter Persson om. Jag vill
              bedriva en klappjakt på kvalitetsbrister oavsett vem som utför
              äldreomsorgen eller sjukvården eller driver skolan. Peter Persson
              är, precis som alla vänsteranhängare, helt fixerad vid ägarformer
              och marginaler. Jag är fixerad vid kvalitet. Där kvaliteten brister,
              vare sig omsorgen är utförd av offentliga utförare eller av privata
              utförare, ska vi slå ned på bristerna.
            </seg>
            <seg n="d3c481ac">
              Vi har gjort mycket i fråga om det Peter Persson kallar barnfattigdom.
              Andelen barn under 18 år med mycket låg materiell standard är
              för svensk del lägst i EU, och den andelen har halverats sedan
              2006. Sverige står väl rustat. Vi saknar inte utmaningar, men
              vi står väl rustade.
            </seg>
          </u>
          <note type="speaker" n="0a00143f">
            Anf. 6 PETER PERSSON (S):
          </note>
          <u who="peter_persson_b021b6" xml:id="i-cae33ba4222fa988-1" n="054f9ee2">
            <seg n="56a75c82">
              Herr talman! Socialministern är påfallande nöjd. Jag har haft
              några debatter i kammaren om den ekonomiska och sociala utvecklingen.
              Göran Hägglund låter nästan som Anders Borg och Peter Norman.
              De är hyggligt nöjda när massarbetslösheten biter sig fast. Arbetslöshetsförsäkring
              är bra, säger Göran Hägglund. Utmärkt! Ändå har ni pulvriserat
              den så att bara var tionde arbetslös i dag har en arbetslöshetsförsäkring
              så som den var tänkt.
            </seg>
            <seg n="a19fe337">
              Jag upprepar frågan: Tror socialministern att arbetslösheten
              ökar om man förbättrar arbetslöshetsförsäkringen? Det som i stället
              expanderar i dag i samhället är försörjningsstödet. Det plågar
              enskilda människor att göra sig av med tillgångar och sälja egendom
              innan försörjningsstödet är tillgängligt.
            </seg>
            <seg n="bed554eb">
              Inom välfärden är sanningen den att 10 000 personer har tappats
              under era regeringsår. Det finns i dag ungefär 124 offentligt
              finansierade anställda per 1 000 invånare. Under den socialdemokratiska
              regeringstiden, efter budgetsaneringen, var det 130. Det är en
              betydande skillnad.
            </seg>
            <seg n="353a57af">
              Jag tror att Göran Hägglund lite har börjat inse problemen med
              välfärdens finansiering efter de omfattande skattesänkningarna.
              Jag skulle gärna vilja höra socialministerns kommentar om hur
              man på Socialdepartementet under två år jobbade med att försöka
              få till stånd en parlamentarisk utredning om finansieringen av
              välfärden. Den som gavs i uppdrag att skriva utkastet till utredningen
              har beskrivit hur det hela tiden var nya bud om åt vilket håll
              departementet ville gå. Man hade inte ens tänkt igenom vad man
              ville ha gjort. Då är det svårt att skriva direktiv, enligt Stig
              Orustfjord.
            </seg>
            <seg n="332a5542">
              Utredningen stoppades av Finansdepartementet. Den skulle kunna
              hota fortsatta skattesänkningar. Tog socialministern strid för
              att försöka säkra resurser till välfärden? Det var fråga om de
              välfärdsverksamheter som i dag hotas och äventyras på grund av
              skattesänkningspolitiken.
            </seg>
            <seg n="856edd83">
              Min fråga om förändringen i välfärden som riktas mot enskilda
              understryks av debatten i kammaren i maj och det beslut som beklagligtvis
              fattades. Barn i hushåll som under sex månader har fått försörjningsstöd
              får gå till kommunen och be om att få en fritidspeng. Det är så
              långt bort från generell välfärdspolitik där ingen utpekas. Det
              är närmare 40-tal och 30-tal än ett modernt samhälle.
            </seg>
            <seg n="96e8a359">
              Jag ställde en fråga om Silver Life. Företaget etablerar sig
              i en kommun och rekryterar boende till äldreboendet. Därefter
              får de köpa tillval på alla områden. Tycker Göran Hägglund att
              Silver Life-konceptet är värdigt att generellt välfärdssamhälle?
            </seg>
          </u>
          <note type="speaker" n="7121c86f">
            Anf. 7 FINN BENGTSSON (M):
          </note>
          <u who="finn_bengtsson_813f74" xml:id="i-f6c1bab82f979c62-1" n="6810d45f">
            <seg n="8f53fe65">
              Herr talman! Det blir tydligt i debatten att traditionell socialdemokratisk
              retorik står mot fakta från socialministern och Socialdepartementet
              om hur Sverige har utvecklats. Visst har rika blivit rikare, men
              det har också de 10 procenten med den lägsta inkomsten blivit.
              Det är ett förlopp som kan spåras tillbaka i tiden.
            </seg>
            <seg n="6e9eac99">
              Tack vare oftast en bra finanspolitik i Sverige och att landet
              har haft ett demokratiskt styrt samhälle med fred har hela befolkningen
              utvecklats och fått det bättre.
            </seg>
            <seg n="4efbae1d">
              Hur är det då med klyftorna? Jag nämnde den så kallade Gini-koefficienten.
              Sverige är bäst av OECD-länderna, inräknat det generösa och viktiga
              trygghetssystemet som vi finansierar tillsammans. Där ligger Sverige
              på en siffra omkring 0,2 medan de flesta jämförbara länder ligger
              på 0,3. Ju högre siffran är, desto sämre är det med klyftorna
              och desto större blir spridningen.
            </seg>
            <seg n="20b64932">
              Det är intressant att notera att Socialdemokraterna under alla
              regeringsår har legat fast vid den typen av klyftor. I de flesta
              jämförbara demokratier minskar klyftorna, men samtidigt finns
              det en balans i systemet. Det finns drivkrafter för arbete, företagande
              och risktagande som gynnar allas vår välfärd.
            </seg>
            <seg n="57063dd5">
              Till sist om sjukvården, denna sista socialistiska bastion där
              man vill ha enfald i stället för den mångfald som socialministern
              nämnde att Alliansen har tillskapat. Det bygger på att vi ser
              valfriheten och rättigheterna för patienterna att få vård som
              viktigare än att landstingen har skyldigheten att utföra vården
              efter eget gottfinnande, som oftast leder till att man ransonerar
              med vård. Människor får inte komma till tals med sina egna önskemål.
            </seg>
            <seg n="0f3652d0">
              Valfrihet, mångfald och rättigheter för patienterna står mot
              Socialdemokraternas fantasilöshet.
            </seg>
          </u>
          <note type="speaker" n="7f9be959">
            Anf. 8 HILLEVI LARSSON (S):
          </note>
          <u who="hillevi_larsson_81d8b4" xml:id="i-8a8aa418b0c62c98-1" n="2c38769f">
            <seg n="a4da9ec7">
              Herr talman! En bild av hur det står till med klyftorna och fattigdomen
              i Sverige kan man få när man betraktar välgörenhet. Jag har bland
              annat besökt välgörenhetsprojekt i Maria kyrka i Malmö. Där vittnar
              de om att det under de senaste tio åren har varit en enorm ökning
              av hjälpsökande. Människor kommer för att få det mest grundläggande
              i livet. De får matpaket och kläder. Det är framför allt barnfamiljer,
              ungdomar och pensionärer som kommer dit.
            </seg>
            <seg n="a6674d5d">
              När vi tittar på gruppen pensionärer kan vi se att klyftan har
              ökat när det gäller skatten. Vi kan också se att försämringarna
              i sjukförsäkringen har drabbat pensionärer på det sättet att väldigt
              många kvinnor är utslitna. Många har jobbat i offentlig sektor,
              men eftersom de inte längre får vara sjukskrivna – det är ju hårda
              krav för att få vara sjukskriven – går de i pension för att över
              huvud taget kunna försörja sig. Det kan man göra från 61 års ålder.
              Men det blir skillnad i pension när man går vid 61 i stället för
              vid 65 eller till och med vid 67.
            </seg>
            <seg n="9f59e5be">
              Det blir en fattigdomsfälla för de här kvinnorna, som redan som
              det är riskerar att få en låg pension. Många har jobbat deltid
              i låglöneyrken. Om man dessutom går tidigare i pension för att
              man inte får lov att vara sjukskriven har man ingen vidare inkomst
              fram till pension och en usel inkomst som pensionär. I dag ligger
              var tredje pensionär i Sverige under fattigdomsgränsen. Bland
              kvinnor är det varannan pensionär.
            </seg>
            <seg n="aa5f30de">
              Det här är en allvarlig utveckling. Det ser inte så ljust ut.
              Tilläggsförsäkringarna ökar explosionsartat när folk tappar förtroendet
              för de offentliga försäkringarna.
            </seg>
            <seg n="260b85d7">
              Jag hoppas att ministern ser de här varningstecknen och agerar.
            </seg>
          </u>
          <note type="speaker" n="4fdfc5c8">
            Anf. 9 RAIMO PÄRSSINEN (S):
          </note>
          <u who="raimo_parssinen_d2cb35" xml:id="i-0ac53f64ef4c1d86-0" n="63105c32">
            <seg n="a8288b24">
              Herr talman! Göran Hägglund är en alldeles utmärkt karl. Det
              jag tycker är synd är att Kristdemokraterna köper Moderaternas
              retorik fullt ut. Det är klart att det finns stora bekymmer i
              samhället. Det kan vara svårt för en regering att erkänna att
              det finns bekymmer. Man kanske vill omskriva dem. Det kanske ligger
              i politikens natur – vad vet jag?
            </seg>
            <seg n="49c41d9e">
              Jag var tvungen att gå upp i debatten när statsrådet frågade
              vem som känner verkligheten. Alla lever vi med var sin verklighet.
              Den verklighet jag ofta möter vid mina besök är att det alltid
              finns någon i fas 3. I dag finns det 35 500 inskrivna i fas 3.
              Av dessa har 4 300 ingen ersättning; de har ingen ekonomi. Det
              är klart att fattigdomen ökar i den gruppen.
            </seg>
            <seg n="7c9a31ab">
              En annan fråga är om klyftorna verkligen ökar eller inte. När
              vi jämför den tiondel som har de lägsta inkomsterna med den tiondel
              som har de högsta inkomsterna kan vi se att klyftan har ökat under
              er regeringstid. Det är bara så; det är ingenting att hymla om.
            </seg>
            <seg n="c0e19bf0">
              Klyftan i lönerna mellan män och kvinnor har också ökat. Så är
              det. Vi såg ett tv-inslag om medellivslängd i förhållande till
              att man åker tunnelbana. Medellivslängden sjunker med sex år.
              Det är klart att det finns stora skillnader. Det kan vi väl erkänna
              och säga att vi vill göra någonting åt det.
            </seg>
            <seg n="cbe46302">
              En del säger att jobbskatteavdraget enligt några bedömare har
              gett 120 000 nya jobb. Det är ingenting som statsrådet kan belägga.
              Av de 250 000 jobb som tillkommit kom 150 000 under högkonjunkturen
              i början av er regeringsperiod. Det fylldes på med ungefär 70
              000 nya jobb året därpå. Sedan kom krisen. Det är inte mycket
              att stoltsera med 250 000 nya jobb på åtta år. Det är inte mycket
              per år heller.
            </seg>
            <seg n="7041f283">
              Vi måste kunna ta varandra i hand och säga för det första att
              det finns stora bekymmer ute i samhället och för det andra att
              klyftorna har ökat. Jag har ingen slips på mig, men jag kan skaffa
              en slips så kan vi slå vad om en slips, statsrådet och jag. Har
              den fattigaste tiondelen kommit närmare den rikaste tiondelen
              när det gäller inkomster i det här landet? Jag vet svaret; svaret
              är nej. Om statsrådet är beredd att anta vadet ska ha få en riktigt
              fin slips om jag förlorar.
            </seg>
          </u>
          <note type="speaker" n="56fd13db">
            Anf. 10 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-7a586d1dc76eaeff-2" n="03025a73">
            <seg n="d51bbd99">
              Herr talman! Det finns många saker att resonera om i det som
              har sagts här. Jag uppskattar det tonläge som Raimo Pärssinen
              hade i sitt inlägg. Jag säger inte, och ingen av debattörerna
              har sagt det, att Sverige är perfekt, att alla problem är lösta
              och att det inte återstår några utmaningar. Vi har ständiga utmaningar
              att hantera, och det kommer nya som vi i dag inte riktigt kan
              förutse men som vi kommer att möta i morgon.
            </seg>
            <seg n="fe8d8dbf">
              Jag tror att den politiska debatten vinner på om man närmar sig
              de här frågorna på så sätt att man kan vara någorlunda nyanserad,
              någorlunda verklighetsbaserad och någorlunda inriktad på att försöka
              hitta gemensamma lösningar, eller för den delen ha olika uppfattningar,
              för det är också klargörande i en debatt.
            </seg>
            <seg n="cebedc73">
              Men om man för en debatt enbart i syfte att misskreditera hur
              Sverige ser ut och att svartmåla effekterna av den politik som
              förs tror jag att vi har väldigt svårt att möta varandra. Då blir
              det en polarisering som jag inte tror att svenska folket vinner
              på, som jag inte tror att politiken vinner på och som jag inte
              tror leder till de många lösningarna.
            </seg>
            <seg n="2794a8ea">
              Det är ändock några saker som jag behöver polemisera om. En av
              dem handlar om inkomstskillnader, alltså inkomstspridningen. Det
              här mäts väldigt noggrant och är naturligtvis någonting att hela
              tiden hålla ögonen på. Där måste vi alla erkänna att samhället
              förändras på det viset att för en viss grupp med hög utbildning
              eller ett speciellt kunnande, med hela världen som arbetsmarknad,
              öppnas fantastiska möjligheter. De kan tjäna hur mycket pengar
              som helst. För den som däremot bor i en bruksort där det inte
              erbjuds några jobb och som inte har klarat sig genom skolan är
              tillvaron betydligt tuffare. Det här riskerar att dra isär Sverige,
              och det måste vi se.
            </seg>
            <seg n="c984e48d">
              Jag vill ändå säga att utvecklingen under åren från 1993 fram
              till 2013, som är det sista året som vi har siffror på, visar
              att 90 procent av ökningen när det gäller inkomstspridningen skedde
              under socialdemokratiska regeringsår. Vi tar ansvar för vår del,
              självklart. Men jag vill måla upp den här fonden och förklara
              att vi har en del utmaningar att kämpa med som inte fanns på 50-
              eller på 60-talet, utmaningar som vi oavsett partifärg måste möta.
              Då tror jag inte att vi tjänar på att försöka misskreditera eller
              måla saker och ting svartare än vad de faktiskt är. Vi ska konstatera
              problemen gemensamt och fråga: Vad har vi att göra? Vad borde
              vi göra för att ta oss an problemen?
            </seg>
            <seg n="13fdcef4">
              Vi ska komma ihåg – och det vet alla i kammaren – att Sverige
              är ett litet land i Europas periferi som är extremt exportberoende.
              Trots detta har sysselsättningen ökat med 250 000. Kanske finns
              det något enstaka land i EU – jag vågar inte säga det hundraprocentigt
              – som har klarat det bättre. Men vi har trots förutsättningarna
              gått igenom det här hyggligt torrskodda.
            </seg>
            <seg n="a65b09b2">
              Vi har klarat det bra genom en förnuftig politik. Vi har samlat
              i ladorna, och vi har kunnat expandera de offentliga budgetarna
              i tider av kraftiga nedgångar för att Sverige ska kunna ta sig
              över till tryggare mark. Vi har klarat dessa år bra. Det är inte
              så att det inte har uppstått några problem, men vi har klarat
              dessa år fantastiskt bra.
            </seg>
            <seg n="65f89dad">
              Låt oss konstatera det tillsammans och fundera omkring de utmaningar
              som vi har: Hur tar vi oss an det, herr talman?
            </seg>
          </u>
          <note type="speaker" n="f1dc281e">
            Anf. 11 PETER PERSSON (S):
          </note>
          <u who="peter_persson_b021b6" xml:id="i-cae33ba4222fa988-2" n="054f9ee2">
            <seg n="143d73d3">
              Herr talman! Avsikten med min interpellation var att föra en
              principiell debatt om två saker. Den första är den generella välfärdspolitikens
              fördelar mot fattigpolitik. Jag ger flera exempel på hur det i
              dag utvecklas en fattigpolitik, där åter den som har minst resurser
              får komma och be. I detta fall är det barn som lever i hushåll
              med försörjningsstöd. Efter sex månader kan man gå och knacka
              på och få en fritidspeng.
            </seg>
            <seg n="c7e284fb">
              Varför inte ett förbättrat barnbidrag? Varför inte rätten till
              ett arbete?
            </seg>
            <seg n="26207243">
              Den andra principiella frågan handlar om er privatiseringsiver,
              ert bejakande av vinstjakten i välfärden.
            </seg>
            <seg n="759a2057">
              Socialministern har på sitt departement ett färdigt förslag att
              man med tvång ska driva igenom att varje kommun ska öppna ekonomikontoret
              för riskkapitalister att komma in, ta för sig och starta verksamheter.
              Tvångsprivatisering är på gång.
            </seg>
            <seg n="0230fb4e">
              Dessa två principiella debatter om fattigpolitik och om vinstjakt
              vill inte socialministern föra. Då startar han sin statistikmaskin
              och vräker ut massor av statistik som det är oerhört svårt att
              debattera mot. Men det handlar om de här två principerna.
            </seg>
            <seg n="7294c3e1">
              Socialministern har nu möjlighet att säga att han vill bort från
              fattigpolitiken och säga nej till privatiseringar och Silver Life-lösningar
              i välfärden. Den förutsättningen har socialministern nu.
            </seg>
          </u>
          <note type="speaker" n="49bb56e3">
            Anf. 12 RAIMO PÄRSSINEN (S):
          </note>
          <u who="raimo_parssinen_d2cb35" xml:id="i-0ac53f64ef4c1d86-1" n="63105c32">
            <seg n="19c664cc">
              Herr talman! Nej, jag vill inte polemisera. Jag vill inte dra
              på gentemot Göran Hägglund. Det vill jag faktiskt inte göra.
            </seg>
            <seg n="9598fc78">
              I en debatt som jag hade med finansministern här tidigare kallade
              han mig brutal när jag beskrev hur min kamrat Kent Öst i Gävle
              vid 61 års ålder var tvungen att flytta hem till sin gamla mamma
              därför att han blev utförsäkrad, samtidigt som finansministern
              genomförde de riktigt stora skattesänkningarna för dem med stora
              tillgångar, stora inkomster, egendomar eller kapital.
            </seg>
            <seg n="16832e76">
              Då blev jag kallad brutal. Jag tycker inte att det var brutalt
              att göra den jämförelsen. Det var en bild direkt från verkligheten.
            </seg>
            <seg n="d93c53fa">
              OECD har konstaterat att klyftorna har ökat snabbast i Sverige
              sedan 2006. Så är det ju – det vet vi. Man kan väl inte bara säga
              att det kanske inte är så. Men det är faktiskt så – det har också
              redovisats i tidskrifter runt om i Sverige.
            </seg>
            <seg n="6e043e4e">
              Jag såg ett trevligt reseprogram från BBC, herr talman, om en
              kille som besökte Sverige. Han åt surströmming och gjorde det
              som vi brukar göra i Sverige. Det var trevligt. Han hade varit
              här tidigare, och han kunde konstatera att Sverige har blivit
              annorlunda, att det har gått i en viss riktning. Han konstaterade
              i programmet att inkomstklyftorna har ökat, att det finns ett
              större inslag av främlingsfientlighet och så vidare.
            </seg>
            <seg n="4ea7c654">
              Bilden av Sverige har förändrats även i andra länder i Europa.
              Vi går inte åt rätt håll.
            </seg>
            <seg n="f024f187">
              Då är frågan: Kan vi inte komma överens mellan Kristdemokraterna
              och Socialdemokraterna om att vi höjer a-kassan? Det är också
              ett skydd mot fattigdom. Det vill ju ni också. Kan vi inte göra
              det gemensamt?
            </seg>
            <seg n="79c8611d">
              Och sedan till frågan: Ska vi byta slips eller inte?
            </seg>
          </u>
          <note type="speaker" n="aee6a10e">
            Anf. 13 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-7a586d1dc76eaeff-3" n="03025a73">
            <seg n="0964e319">
              Herr talman! Jag ska säga några korta ord med anledning av Peter
              Perssons resonemang.
            </seg>
            <seg n="0a4a9139">
              I fråga om generell politik eller det som Peter Persson kallar
              fattigpolitik står Sverige för en generell politik. Vi har en
              generell välfärdspolitik. Men det innebär inte att vi inte gör
              en del saker utöver detta. Bostadsbidraget har till exempel funnits
              i alla tider, åtminstone i modern tid, och det har funnits som
              ett komplement.
            </seg>
            <seg n="9f9b247d">
              Den generella politiken är grunden, men ibland gör vi extra insatser.
              Till det hör till exempel fritidspeng, som kommer att innebära
              jättemycket för barn som annars inte skulle få samma möjligheter
              som andra.
            </seg>
            <seg n="07be4418">
              Men skapa en jobbgaranti i stället då, säger Peter Persson. Ja,
              den politik som vi har fört, som jag har beskrivit, har inneburit
              250 000 nya jobb. Er politik skulle innebära minus 80 000 jobb.
              Man måste försöka få det att gå ihop på något sätt.
            </seg>
            <seg n="59e31885">
              Vinstjakten pratar Peter Persson om. Jag vill ha kvalitet i fokus,
              och jag vill ha många utförare. Verksamhet som inte fungerar ska
              ytterst stängas ned, oavsett vem som driver den, oavsett om det
              är kommunen, en privat utförare eller en ideell organisation.
              Det är det som måste vara ingången – inte en jakt på vinster utan
              en jakt på kvalitet som inte är hög nog. Det är det vi måste ha
              för ögonen.
            </seg>
            <seg n="50176255">
              När det gäller LOV är det uppenbart att Peter Persson försvarar
              politikers rätt att bestämma över människors huvuden, medan jag
              försvarar människors rätt att fatta egna beslut om sin egen tillvaro,
              också till exempel när man blir gammal. Det tycker jag att det
              är viktigt att slå vakt om.
            </seg>
            <seg n="8a06a4c4">
              Här finns naturligtvis väldigt mycket mer att säga. Men jag vill
              påminna om det som jag nämnde i ett inlägg om inkomstspridningen
              när jag hör detta tonläge. Av den inkomstspridning som har skett
              sedan 1993 skedde 90 procent under socialdemokratiska regeringsår.
              Borde det inte få er att fundera lite grann: Vad är det egentligen
              som fungerar?
            </seg>
          </u>
          <note n="3d572408">
            Överläggningen var härmed avslutad.
          </note>
          <note n="06d406c4">
            8 § Svar på interpellation 2013/14:378 om skattekontoren i Åmål
            och Mora
          </note>
          <note type="speaker" n="bc6a7be9">
            Anf. 14 Finansminister ANDERS BORG (M):
          </note>
          <u who="unknown" xml:id="i-00efcb74f6f3fb6d-0" n="1a86d247">
            <seg n="6414d8bb">
              Herr talman! Leif Jakobsson har frågat mig genom vilka initiativ
              jag avser att garantera en god statlig service med hög tillgänglighet
              för alla medborgare i hela landet och genom vilka initiativ jag
              avser att garantera en god service med hög tillgänglighet från
              Skatteverkets sida för alla medborgare i hela landet.
            </seg>
            <seg n="6a20251b">
              Regeringens styrning av myndigheterna syftar till att skapa bästa
              möjliga förutsättningar för statsförvaltningen att förverkliga
              regeringens politik, utföra sina uppgifter i övrigt och upprätthålla
              grundläggande värden.
            </seg>
            <seg n="f692a9d6">
              Utgångspunkt för regeringens styrning är därför att myndigheterna
              ska ha stor handlingsfrihet att utföra sina uppgifter. Det är
              varje myndighet som bäst känner medborgares och företags behov
              på det egna området. Det är därför myndigheterna som bedömer var
              de behöver vara lokalt närvarande och vilka verksamheter som lokaliseras
              till olika orter.
            </seg>
            <seg n="e1990ee1">
              Det är Skatteverkets ansvar att, med utgångspunkt i målen för
              verksamheten, fortlöpande pröva hur tillgängliga resurser används.
            </seg>
          </u>
          <note type="speaker" n="5849b079">
            Anf. 15 LEIF JAKOBSSON (S):
          </note>
          <u who="leif_jakobsson_79f517" xml:id="i-4af6b401a8075576-0" n="d5d9c718">
            <seg n="33eedc4c">
              Herr talman! Låt mig säga från början att jag inte tycker att
              riksdag och regering ska bestämma var olika lokalkontor och myndigheter
              ska ligga. Däremot har regeringen ett ansvar att styra myndigheterna
              enligt de mål som riksdagen sätter upp. Det är det jag vill debattera
              här i dag.
            </seg>
            <seg n="fb679911">
              De två exempel som jag hänvisar till, skattekontoren i Åmål och
              Mora som nu är nedläggningshotade, reser just frågorna om hur
              regeringen styr.
            </seg>
            <seg n="340e3c06">
              Det handlar naturligtvis i huvudsak om de regionalpolitiska övervägandena.
              Sverige är ett stort land, och vi har Europas snabbaste urbanisering.
              Vi vet alla att det ställer till problem på bägge ställen, både
              där människor flyttar ut och där människor flyttar in. Hur till
              exempel den här staden har hanterat bostadssituationen de senaste
              decennierna visar att det är långt ifrån enkelt att människor
              tvingas flytta från landsbygd och glesbygd.
            </seg>
            <seg n="02d71dac">
              Staten har naturligtvis ett särskilt ansvar att främja utvecklingen
              i hela vårt land. Då ska man använda statliga myndigheter och
              statliga jobb strategiskt, för att understödja en balanserad utveckling.
              Nu ser det snarare ut som att staten går i bräschen – att man
              sticker först från orten och lämnar det privata näringslivet i
              sticket. Det är kanske det som har slagit mig mest i de fall jag
              har varit på besök, att det framför allt är företagarna på orten
              som är oerhört oroade över att staten agerar som den gör.
            </seg>
            <seg n="59546733">
              Det handlar naturligtvis om att anlägga ett samhällsekonomiskt
              perspektiv, och regeringen måste tala om för myndigheterna att
              de ska tänka i de banorna. De regionalpolitiska målen och det
              vi vill när det gäller att hela Sverige ska leva är naturligtvis
              enklare att genomföra om man implementerar det i den dagliga verksamheten
              och inte först drar ifrån all statlig verksamhet och service och
              sedan får hitta på inlandsfonder och annat för att försöka kompensera
              för det hela.
            </seg>
            <seg n="b6ee7667">
              Jag åhörde en annan interpellationsdebatt i går, där finansministern
              fick erkänna att Moderaterna fått lägga sig för Centern när det
              gällde månadsredovisning av skatter och arbetsgivaravgifter. Nu
              förstår jag vad man fick i utbyte från Näringsdepartementet och
              Centerpartiet, nämligen att helt och hållet ta bort regionalpolitiken
              som styrande för myndigheter. Det är väldigt illa.
            </seg>
            <seg n="fc52ea93">
              I den proposition som låg till grund för det nuvarande skatteverket
              finns det långa och väldigt utvecklade resonemang om hur just
              den nya organisationen i Skatteverket faktiskt bättre skulle kunna
              ta regionalpolitiska hänsyn samt hur man på ett mycket bättre
              sätt skulle kunna ta vara på den nya informationstekniken och
              på det sättet finnas på plats på väldigt många ställen i landet.
              I finansministerns svar finns dock inte ordet regionalpolitik
              över huvud taget med.
            </seg>
            <seg n="bcec5971">
              Jag läser ur propositionen: Det bör framhållas att verksförordningens
              bestämmelse om att myndighetschef ska beakta krav som ställs på
              verksamheten vad gäller regionalpolitiken automatiskt kommer att
              riktas till chefen för Skatteverket, som kommer att ha väsentligt
              större möjligheter att vidta åtgärder i detta avseende än de nuvarande
              tio skattemyndigheternas chefer.
            </seg>
            <seg n="615202e3">
              Det var när Skatteverket bildades en uttänkt tanke att det skulle
              vara en aktiv, strategisk part i den svenska regionalpolitiken.
              Det verkar dock finansministern och regeringen inte alls förvalta.
              Nu vill jag bara fråga: Finns det över huvud taget något regionalpolitiskt
              uppdrag till Skatteverket från regeringen?
            </seg>
          </u>
          <note type="speaker" n="bb9bb4a5">
            Anf. 16 Finansminister ANDERS BORG (M):
          </note>
          <u who="unknown" xml:id="i-00efcb74f6f3fb6d-1" n="1a86d247">
            <seg n="01e5c7d3">
              Herr talman! Den styrmodell vi har för statliga myndigheter är
              att vi sedan århundraden tillbaka har oberoende myndigheter i
              Sverige. De leder och fördelar själva arbetet inom sin organisation
              och fattar de avgörande besluten. Det är en hörnsten i den svenska
              demokratin att det är så myndighetsvärlden styrs. Det har också
              tjänat Sverige väl – Sverige har en oförvitlig, öppen och väl
              fungerande statsförvaltning. Det är en tillgång att medborgarna
              kan känna förtroende för att beslut i myndigheter fattas på basis
              av de regelverk som föreligger.
            </seg>
            <seg n="9bc8cdf0">
              Under de år vi har haft ansvaret har sysselsättningen i de statliga
              myndigheterna ökat. Det är inte ett självändamål, men det är också
              viktigt att vi kan ha en bra fungerande statlig verksamhet. Det
              har inte heller skett någon reträtt från de regionalpolitiska
              målen. I de tre län som här diskuteras, alltså Västra Götaland,
              Dalarna och Värmland, har sysselsättningen ökat. Tittar vi generellt
              är det i Dalarna, Örebro och Västerbotten den statliga sysselsättningen
              har ökat, medan den har stått still i Helsingfors. Det är inget
              självändamål att den ska stå still i Helsingfors, men det är viktigt
              att vi ser att statlig verksamhet kan växa också i andra delar
              av landet.
            </seg>
            <seg n="d6de4447">
              Det har alltså inte skett någon reträtt från de regionalpolitiska
              mål riksdagen har lagt fast, utan de finns alltjämt som en viktig
              del av detta.
            </seg>
            <seg n="1b2cfbc2">
              Skatteverket är en central myndighet för att vi ska få in våra
              skatteintäkter. Det är också en av de myndigheter i Sverige svenska
              folket har störst förtroende för; en mycket hög andel av dem som
              har kontakt med Skatteverket – om jag minns siffrorna rätt ligger
              det på väl över 90 procent – anser att de får god service och
              klargörande svar från Skatteverket. När det gäller bra bemötande
              är det 96 procent som upplever att de får det, och 90 procent
              upplever att de får svar inom rimlig tid. När det gäller att få
              den hjälp man behöver upplever 93 procent av de tillfrågade i
              Skatteverkets undersökningar att de har fått det.
            </seg>
            <seg n="7b0a49ef">
              Detta är alltså en väl fungerande myndighet, och det är myndigheten
              själv som måste fördela de resurser den har för utredningar inom
              verket. Man kan också konstatera att den förändring som nu diskuteras
              alltså inte påverkar medborgarservicen, utan det är en utredningsverksamhet
              Skatteverket väljer att omfördela. I grund och botten är dock
              den styrmodell som har gällt under alla socialdemokratiska regeringsår
              och under alla alliansregeringsår att det är myndigheterna och
              verken som styr över hur resurserna ska användas – utifrån de
              generella mål vi har.
            </seg>
            <seg n="509d9ad7">
              Låt oss återigen konstatera att den statliga verksamheten i dag
              sysselsätter fler. Detta är sant för Västra Götaland, Dalarna
              och Värmland. Det har alltså inte skett någon reträtt från de
              regionalpolitiska målen.
            </seg>
          </u>
          <note type="speaker" n="b742d0d3">
            Anf. 17 LEIF JAKOBSSON (S):
          </note>
          <u who="leif_jakobsson_79f517" xml:id="i-4af6b401a8075576-1" n="d5d9c718">
            <seg n="b231213b">
              Herr talman! Finansministern lägger en väldig energi på att diskutera
              det jag sade i min första mening, nämligen att vi är fullständigt
              överens om att varken riksdag eller regering ska bestämma om lokalisering
              av olika myndighetskontor. Vi är helt överens om det.
            </seg>
            <seg n="4bfa95a9">
              Det vi talar om är regeringens och finansministerns styrning
              av Skatteverket när det gäller det regionalpolitiska ansvaret.
              Jag får ett svar från finansministern där ordet regionalpolitik
              över huvud taget inte förekommer, och i den debatt som försiggår
              om nedläggningarna och sammanslagningarna är svaret – till de
              anställda, till de anställdas organisation, till de lokala politikerna
              och inte minst till organisationen Företagarna, som har engagerat
              sig hårt i detta – att Skatteverket inte har något som helst regionalpolitiskt
              ansvar.
            </seg>
            <seg n="55366f9b">
              Då frågar jag mig: Vad säger egentligen finansministern vid kaffestunderna
              tillsammans med generaldirektören när det gäller regionalpolitik?
              Är snacket över kaffekoppen: Det där kan vi lägga åt sidan? Det
              är väldigt allvarligt, skulle jag vilja säga. Det handlar nämligen
              om att man på orter, i regioner och i bygder där man redan är
              hårt drabbad på något vis känner att staten nu drar undan mattan.
              Staten säger att det inte är lönt att vara där längre.
            </seg>
            <seg n="7ec5a097">
              Finansministern lägger också väldigt mycket tid i svaret på att
              berätta att Skatteverket är populärt. Ja, det är precis det som
              är utgångspunkten för min argumentation. Det är inte bara populärt
              som arbetsplats, utan de som är mest aktiva när det gäller att
              ha kvar verksamheten är faktiskt företagarna. Det är någonting
              att vara både glad och stolt över, för det finns många europeiska
              länder där skatteverket inte skulle stå överst på en lista över
              populära myndigheter. Det visar på något bra och på något som
              har pågått under lång tid.
            </seg>
            <seg n="ad5eae72">
              Det är alltså inte det vi talar om, utan vi talar om själva styrningen
              av statens myndigheter. Jag blir som sagt väldigt orolig när myndigheten
              kan kommunicera att den inte har ett sådant uppdrag. Jag läser
              ur den proposition som ligger till grund för bildandet av själva
              Skatteverket, och där pekas regionalpolitiken och det regionalpolitiska
              ansvaret hos Skatteverket ut tydligt. Man förutsätter där att
              Skatteverket när det gör sina lokaliseringar på ett tydligt sätt
              ska kunna understödja regionalpolitiken, inte motarbeta den.
            </seg>
            <seg n="60233aa0">
              Det handlar inte bara om en sådan sak som 35 jobb på en utsatt
              ort – det handlar om 35 högskolejobb, och det handlar i förlängningen
              om vilka förutsättningar som finns för att bedriva högre utbildning
              och vilken avsättning som finns för det. Det är en lång räcka
              av följdverkningar om staten bestämmer sig för att göra på det
              här sättet.
            </seg>
            <seg n="db30cbda">
              Jag vill alltså ha svar på frågan. Har Skatteverket numera något
              regionalpolitiskt uppdrag, eller har regeringen upphävt det beslut
              riksdagen tog när man bildade Skatteverket? Det är min viktigaste
              fråga.
            </seg>
          </u>
          <note type="speaker" n="dcb13c89">
            Anf. 18 Finansminister ANDERS BORG (M):
          </note>
          <u who="unknown" xml:id="i-00efcb74f6f3fb6d-2" n="1a86d247">
            <seg n="546aee8d">
              Herr talman! Låt mig vara tydlig mot Leif Jakobsson. Den grundläggande
              styrmodellen för myndigheter har inte förändrats under senare
              år och kommer inte att förändras i framtiden heller. Myndigheterna
              har inom de lagar som riksdagen fastställer och de förordningar
              som regeringen fastställer att leda och fördela arbetet inom verket
              och organisera det på ett så bra sätt som möjligt utifrån de generella
              mål om service, lika för alla medborgare i hela landet, som är
              grunderna i svensk förvaltningspolitik.
            </seg>
            <seg n="e512060f">
              Låt mig också vara tydlig med att det inte har skett någon förskjutning
              där vi har koncentrerat statliga jobb till storstadsområdena.
              I de tre län vi talar om har den statliga sysselsättningen ökat,
              och de län där den har ökat mest sedan 2006 är Dalarna, Örebro
              och Västerbotten, medan det inte har skett någon ökning av sysselsättningen
              i Helsingfors. Det finns alltså ingen grund för påståendet att
              det skulle ha skett en generell förskjutning i den statliga förvaltningspolitiken.
            </seg>
            <seg n="80b03106">
              Däremot har det skett förskjutningar i Skatteverket och Skatteverkets
              politik. I dag uppfattar en överväldigande majoritet av företagarna
              och medborgarna skattesystemet som väl fungerande, vilket inte
              var fallet tidigare. Vi minns ju alla att bland företagarna var
              det 57 procent som uppfattade Skatteverket som ett hinder och
              ett bekymmer när den här regeringen tillträdde, och i dag är det
              11 procent. Det är en stor förskjutning till det bättre där Skatteverkets
              eget arbete och de viktiga propositioner som regeringen beslutat
              om spelat roll.
            </seg>
            <seg n="b2ecd1ea">
              Huvudinriktningen när man utformar Skatteverkets organisation
              måste vara att ge bästa möjliga medborgarservice, och jag utgår
              från att det är den inriktning som Skatteverkets ledning har.
            </seg>
          </u>
          <note type="speaker" n="b547f46a">
            Anf. 19 LEIF JAKOBSSON (S):
          </note>
          <u who="leif_jakobsson_79f517" xml:id="i-4af6b401a8075576-2" n="d5d9c718">
            <seg n="d655eb33">
              Herr talman! Något alldeles klart svar fick jag inte. Men eftersom
              finansministern säger att det i alla fall inte har skett någon
              förändring mot hur det var tidigare uppfattar jag det som att
              den proposition som låg till grund för Skatteverkets bildande
              och det regionalpolitiska ansvar som pekas ut där och i andra
              generella regelverk för statens verksamhet faktiskt gäller. Jag
              kommer att meddela dem som är aktiva i den här frågan på de nämnda
              orterna att både Skatteverket och statens myndigheter i övrigt
              har ett regionalpolitiskt ansvar och att det tydligt uttrycks
              att man ska ta regionalpolitiska hänsyn vid olika former av omorganisationer.
            </seg>
            <seg n="33cfcf09">
              Jag skulle vilja lyfta fram en annan aspekt som gör mig lite
              bekymrad. I de utredningar som har föregått nedläggningsbesluten
              talar man om att antalet skattskyldiga och antalet verksamma företag
              har minskat på de här orterna. Samtidigt har Skatteverket investerat
              enormt mycket i it-system i en väldigt flexibel organisation där
              jobben läggs ut, inte utifrån var man bor utan utifrån var det
              finns ledig kapacitet. Det finns skatteexperter runt om i landet
              som sitter uppkopplade vid sina datorer och kan ta sig an svåra
              frågor och vara specialister.
            </seg>
            <seg n="4c810b46">
              Därför känns detta så gammalmodigt, för hela visionen med att
              bygga ut bredband och it-verksamheten var ju just att vi skulle
              kunna ha den här typen av jobb på orter som inte är högskoleorter
              eller de hetaste orterna. Det känns som att it-strategin här inte
              riktigt fungerar. Man har byggt ut systemen. Lite kuriosa: till
              exempel hanterar skattekontoret i Åmål invånarna i Solna, där
              Skattekontorets huvudkontor ligger.
            </seg>
            <seg n="8082f51a">
              Jag skulle vilja höra finansministerns syn på detta, för en aktiv
              strategi för att använda modern it borde betyda fler statliga
              jobb ute i regionerna i landet och färre jobb i storstadsområdena.
            </seg>
          </u>
          <note type="speaker" n="c1b06967">
            Anf. 20 Finansminister ANDERS BORG (M):
          </note>
          <u who="unknown" xml:id="i-00efcb74f6f3fb6d-3" n="1a86d247">
            <seg n="7f1a8224">
              Herr talman! Låt mig vara tydlig med att vi har en bra förvaltningspolitik
              i Sverige. Den har sin utgångspunkt i att riksdagens utskott,
              regeringen eller riksdagens kammare inte detaljstyr verksamheten
              inom de olika verken och myndigheterna.
            </seg>
            <seg n="1ce65645">
              Det är inte den ordning vi har att man i skatteutskottet fördelar
              ut de anställda på regioner eller kontor, utan det är beslut som
              fattas i myndigheten. Det är inte regeringen som styr var verksamheterna
              ska förläggas, utan det gör myndigheterna själva. Det har bidragit
              till att vi har en effektivare statlig förvaltning än de flesta
              andra länder. Vi har en mer tillväxtorienterad, öppnare och bättre
              fungerande förvaltning.
            </seg>
            <seg n="933629f0">
              Jag vill igen understryka att den statliga sysselsättningen har
              ökat sedan 2006, och låt mig vara särskilt tydlig med att den
              har ökat i de län som vi talar om i det här fallet, nämligen Västra
              Götaland, Dalarna och Värmland. Någon förändring, förskjutning
              och storstadskoncentration har alltså inte skett.
            </seg>
            <seg n="73beb48f">
              Nu antyds det här att man i stället borde minska antalet sysselsatta
              i storstäderna. Det tror jag inte att man bör göra, för vi har
              utmaningar även i Malmö, Göteborg och Helsingfors som gör att
              det kan vara viktigt med arbetstillfällen. Däremot ska vi naturligtvis
              ha en långsiktigt jämn fördelning av sysselsättningen.
            </seg>
            <seg n="732b52b6">
              Jag tycker att den här debatten tydligt har visat att Skatteverket
              sköter sitt arbete på ett bra sätt.
            </seg>
          </u>
          <note n="3d572408">
            Överläggningen var härmed avslutad.
          </note>
          <note n="bba845ea">
            9 § Svar på interpellation 2013/14:445 om massarbetslöshet och
            inflationen
          </note>
          <note type="speaker" n="e0b697c4">
            Anf. 21 Finansminister ANDERS BORG (M):
          </note>
          <u who="unknown" xml:id="i-00efcb74f6f3fb6d-4" n="1a86d247">
            <seg n="3421d4d1">
              Herr talman! Monica Green har frågat mig vad jag avser att göra
              för att komma till rätta med den höga arbetslösheten och om jag
              anser att inflationen är ett hot för Sverige.
            </seg>
            <seg n="f0178ae3">
              För att nå målet om full sysselsättning har regeringen genomfört
              omfattande åtgärder för att stimulera både utbudet och efterfrågan
              på arbetskraft samt förbättra matchningen. Utöver regeringens
              politik påverkas arbetsmarknadens utveckling i hög grad av överenskommelser
              mellan arbetsmarknadens parter. Sedan hösten 2011 samtalar därför
              regeringen med arbetsmarknadens parter i syfte att ta till vara
              och stötta initiativ som förbättrar arbetsmarknadens funktionssätt.
              Till följd av samtalen har regeringen infört stöd till arbetsgivare
              som anställer unga inom ramen för yrkesintroduktionsavtal. Dessutom
              har åtgärder som håller uppe sysselsättningen i djupa lågkonjunkturer,
              så kallade korttidsarbeten, samt ökar omställningsförmågan i arbetslivet
              införts.
            </seg>
            <seg n="1936c644">
              Regeringens politik har bidragit till att både arbetskraften
              och sysselsättningen ökat. Lågkonjunkturen har dock medfört att
              sysselsättningen vuxit långsammare än arbetskraften, vilket har
              resulterat i en ökning av arbetslösheten och långtidsarbetslösheten.
              Det är framför allt personer med svag förankring på arbetsmarknaden
              som har fått det svårare när konkurrensen om jobben har hårdnat.
              En viktig utmaning för regeringen är därför att motverka långtidsarbetslösheten.
            </seg>
            <seg n="8e8e5c5f">
              Svag utveckling i omvärlden under krisen har medfört ett lågt
              resursutnyttjande i den svenska ekonomin, vilket i sin tur har
              bidragit till lägre inflation. Inflationen förväntas vara låg
              även under 2014. I takt med att konjunkturläget gradvis normaliseras
              bedöms företagen ha möjlighet att låta sina kostnadsökningar slå
              igenom på konsumentpriserna i större utsträckning. Inflationen
              förväntas då stiga i en snabbare takt.
            </seg>
          </u>
          <note type="speaker" n="4f3fc734">
            Anf. 22 MONICA GREEN (S):
          </note>
          <u who="monica_green_650948" xml:id="i-096bc690b60972bb-0" n="b99b05c1">
            <seg n="e0e37364">
              Herr talman! Jag tackar finansministern för svaret.
            </seg>
            <seg n="4ade4020">
              Anledningen till att jag skrev interpellationen var det något
              märkliga uttalande som Anders Borg gjorde i samband med att han
              presenterade vårbudgeten.
            </seg>
            <seg n="add18d30">
              Regeringen har misslyckats med arbetslösheten. Vi har en massarbetslöshet
              i Sverige. Det finns inte tillräckligt med jobb. I det här misslyckandet
              har regeringen nu en strategi för att vi ska vara nöjda. Vi ska
              tycka att det är bra, att det är helt okej och normalt med 8 procents
              arbetslöshet. Det är värre i Spanien och värre i Grekland. Därför
              ska vi vara nöjda här. Och regeringen har gjort så gott den har
              kunnat. Det är i princip det budskap som vi har fått höra nu,
              trots att regeringen har misslyckats totalt med det som den faktiskt
              gick till val på, nämligen att sänka arbetslösheten.
            </seg>
            <seg n="9c52a28d">
              Nu lägger Anders Borg ytterligare ett argument till varför vi
              inte ska bry oss om den höga arbetslösheten, nämligen att han
              är rädd för att inflationen ska stiga för snabbt. Det är för en
              ekonom ett bra uttalande, för det låter ju väldigt teoretiskt
              och bra. Det låter som att man har läst på mycket om man säger
              att det är farligt med hög inflation.
            </seg>
            <seg n="7f14567d">
              Hur har vi det då egentligen? Låt oss titta på hur det ser ut.
              Det är intressant att veta vad Riksbanken har sagt. Riksbankens
              mål för inflationen är 2 procent. Målet för penningpolitiken är
              alltså att hålla det inom tvåprocentsramen. Ett litet spann uppåt
              eller nedåt tycker Riksbanken är okej för prisstabiliteten, men
              2 procent är målet.
            </seg>
            <seg n="b488c6bc">
              Är vi i närheten av det? Inte ett dugg. Inflationen i april var
              noll och ingen. I mars var det en förändring, nämligen deflation.
              Då hade vi 0,6 procent.
            </seg>
            <seg n="f6e9fe90">
              Anders Borg målar upp en stor fara och säger: Vi kan inte åtgärda
              arbetslösheten för fort, för då kan inflationen öka för fort.
            </seg>
            <seg n="f1384b1c">
              Det är ett mycket märkligt påstående. Är det överordnat att inte
              släppa i väg inflationen? Är det viktigare för Anders Borg att
              bekämpa inflationen än att se till att 8 procent av befolkningen,
              400 000 män och kvinnor som inte vill något hellre än att ha ett
              arbete, får ett arbete? Det är Anders Borgs hjärnspöke eftersom
              både Riksbanken och andra ser att det inte finns några sådana
              farhågor.
            </seg>
            <seg n="f2b6573b">
              Anders Borg svarar visserligen mig att det inte finns några sådana
              farhågor. Har Anders Borg ändrat sig? Är det inte längre någon
              risk att inflationen tar fart om arbetslösheten sjunker?
            </seg>
          </u>
          <note type="speaker" n="c2bad295">
            Anf. 23 JASENKO OMANOVIC (S):
          </note>
          <u who="unknown" xml:id="i-00efcb74f6f3fb6d-5" n="1a86d247">
            <seg n="e68e2f40">
              Herr talman! Jag tackar finansministern för svaret. Vi får alltid
              intressanta svar av finansministern i kammaren. Nu har regeringens
              arbetsmarknadspolitik hjälpt till att skapa jobb.
            </seg>
            <seg n="22411fc3">
              Herr talman! Nästan 400 000 människor går arbetslösa. Som Monica
              Green sade ska vi tydligen vänja oss vid att runt 8 procents arbetslöshet
              inte är ett problem. Hade vi haft denna arbetslöshet före 2006
              hade det talats om massarbetslöshet.
            </seg>
            <seg n="46db77fd">
              Det är intressant att titta på vad regeringen gör. Riksbanken
              säger att ingen penningpolitik i världen kan göra något åt 150
              000 av dessa 400 000 arbetslösa. Här behövs politiska insatser
              och en politisk vilja som för dessa människor närmare arbetsmarknaden.
            </seg>
            <seg n="ebe45540">
              Vad vill och gör då Anders Borg? Hur många i Anders Borgs Sverige
              får möjlighet till en arbetsmarknadsutbildning? Finansministern
              har ju själv haft möjlighet att gå på komvux. Hur många får arbetsmarknadsutbildning?
              Av 400 000 människor är det 4 900 som får en möjlighet att förbättra
              sin kompetens och ta ett steg närmare arbetsmarknaden genom en
              utbildning. Det finns ingen vilja alls, herr talman.
            </seg>
            <seg n="729498cb">
              Många är långtidsarbetslösa. 70 000 människor har inte haft jobb
              på mer än två år. 34 000 människor har hamnat i fas 3, som är
              ett förskräckligt projekt.
            </seg>
            <seg n="3370619f">
              70 000 människor är långtidsarbetslösa men bara 4 900 får möjlighet
              till arbetsmarknadsutbildning och bättre kompetens.
            </seg>
            <seg n="ff1631bd">
              Herr talman! De 10 procent som utgör den rikaste delen av befolkningen
              har fått 25 miljarder i sänkta skatter av Anders Borg. Här ligger
              problemet. I runda slängar har ni tagit 100 miljarder årligen
              från löntagare och sociala avgifter och lagt på skattesänkningar.
            </seg>
            <seg n="1b38933e">
              Ni har delat ut 25 miljarder till de 10 procent som utgör den
              rikaste delen av befolkningen. Vi har fått inkomstklyftor i Sverige,
              och man behöver inte vara matematiker för att kunna räkna ut varför.
              Varför är vi det land där inkomstklyftorna ökar mest i hela OECD?
              Jo, för att det finns en vilja hos finansministern och regeringen
              att skapa dessa klyftor och att förvara 34 000 i en åtgärd som
              heter fas 3 och förvägra dem möjlighet till utbildning.
            </seg>
          </u>
          <note type="speaker" n="c17e6206">
            Anf. 24 JONAS JACOBSSON GJÖRTLER (M):
          </note>
          <u who="jonas_jacobsson_gjortler_7c45de" xml:id="i-cba8428e9ffbdba2-0" n="1cf9b112">
            <seg n="a72e79dc">
              Herr talman! Jag kan informera den förre talaren om att Sverige
              fortfarande är ett av världens mest ekonomiskt jämlika länder.
              Inkomstklyftorna har knappt ökat sedan Alliansen tillträdde. Senast
              häromveckan hade vi en genomgång med Finanspolitiska rådet som
              underströk detta. Påståendena verkar alltså lite grann tagna ur
              luften.
            </seg>
            <seg n="df3368d8">
              Låt mig gå in på det som Monica Green tog upp i sin interpellation,
              nämligen inflationen. Ibland beskrivs det i debatterna, och det
              antyds också av Monica Green, att låg inflation skulle vara ett
              problem. Det är delvis en missuppfattning. Att inflationen är
              låg är inget problem, utan det är bra. Prisstabilitet är precis
              det vi vill uppnå. Det är också därför Riksbanken har fått ett
              sådant mål.
            </seg>
            <seg n="d8cb812c">
              Men visst är det problematiskt när resultatet avviker långvarigt
              eller mycket från målet. Målet som är uppsatt är 2 procent, och
              det blir ett problem för lönebildning och annat när man ligger
              lågt under en längre tid. I grunden är dock låg inflation bra,
              för det är den prisstabilitet som eftersträvas.
            </seg>
            <seg n="64fc2175">
              Har vi inte låg inflation får vi en stor osäkerhet. Vid hög inflation
              tenderar variationerna att öka. Då vet vi vilka som drabbas hårdast.
              Det finns mycket ekonomisk forskning på detta område, och de som
              har låg inkomst tenderar att råka mest illa ut när inflationen
              drar i väg. Att inflationen kan hållas låg är alltså i grunden
              positiv för dem som har lägre inkomster. De med höga inkomster
              har alltid lättare att parera svängningar.
            </seg>
            <seg n="7e63200a">
              Det kan låta som att vi har haft en oändlig tid av låg inflation
              i Sverige, men låt mig påminna om att det kan svänga ganska snabbt.
              Det är bara två år sedan vi låg över 2 procent och Riksbankens
              mål inte nåddes, fast från andra hållet. Ytterligare ett par år
              tidigare var inflationen så hög som 4 procent, det vill säga ganska
              problematiskt hög.
            </seg>
            <seg n="51768cf2">
              Vi vet att Riksbanken bara delvis kan påverka detta. Mycket är
              det omvärldsfaktorer som styr. Det är alltså fullt möjligt att
              detta kan svänga fort.
            </seg>
            <seg n="8347977d">
              Att låta inflationen dra i väg, är det ett bra sätt för att bekämpa
              arbetslöshet? Det tycker kanske en del debattörer. Nej, vi vet
              från omfattande ekonomisk forskning att det inte är så. Den långsiktiga
              arbetslösheten påverkas inte på det viset, utan man anpassar sig
              bara till den nivån på inflationen. Arbetslösheten består.
            </seg>
            <seg n="c7bc6c51">
              Det man möjligen kan göra är att parera kortsiktiga svängningar.
              Men då är vi inne på en lite farlig väg, för då avviker man från
              det som är Riksbankens huvudsakliga mål, nämligen prisstabilitet.
              Då är vi tillbaka i det resonemang jag förde tidigare om att prisstabiliteten
              är viktig av många andra skäl och att den är särskilt viktig för
              människor med lägre inkomster.
            </seg>
            <seg n="539bbfbc">
              En slutsats av detta är att ett allvarligt hot skulle vara om
              Socialdemokraterna gör allvar av det de har flaggat lite för i
              vissa diskussioner, nämligen att lägga till ytterligare mål när
              det gäller arbetslöshetsbekämpning i Riksbankens uppdrag. Men
              Riksbanken kan inte påverka arbetslösheten på lång sikt. Däremot
              riskerar detta att ta fokus från det som faktiskt är dess uppgift:
              prisstabiliteten.
            </seg>
          </u>
          <note type="speaker" n="e5336771">
            Anf. 25 Finansminister ANDERS BORG (M):
          </note>
          <u who="unknown" xml:id="i-00efcb74f6f3fb6d-6" n="1a86d247">
            <seg n="361a8e36">
              Herr talman! Denna vecka publicerade Eurostat ny statistik för
              sysselsättningsgraden. Det kan vara viktigt att redovisa för kammaren
              hur den ser ut.
            </seg>
            <seg n="86deeca1">
              Sverige har en sysselsättningsgrad på 79,8 procent i åldrarna
              20–64 år. Det är högst av alla 28 EU-länder. När regeringen tillträdde
              låg sysselsättningsgraden på 78,8 procent, och nu har den alltså
              ökat till 79,8 procent trots att vi har gått igenom en mycket
              allvarlig ekonomisk kris. Samtidigt har sysselsättningsgraden
              minskat generellt i EU-länderna.
            </seg>
            <seg n="4c5786d0">
              Vad som är mer remarkabelt är att sysselsättningsgraden stod
              still under de socialdemokratiska åren 2002–2006, som präglades
              av stark ekonomisk utveckling med hög tillväxt och en världsekonomi
              som växte. Trots att vi har gått igenom den värsta ekonomiska
              krisen sedan depressionen har sysselsättningsgraden ökat.
            </seg>
            <seg n="a47317f6">
              Om utvecklingen följer våra prognoser har vi goda förutsättningar
              att nå 80 procents sysselsättning under detta år. Det vore naturligtvis
              glädjande om vi som land, som redan i dag ligger högst, kan se
              ytterligare ökning av sysselsättningsgraden. Detta beror på att
              Sverige har en utveckling på arbetsmarknaden som avviker rätt
              mycket från övriga länder. I Sverige har sysselsättningen vuxit
              kraftigt också under krisåren.
            </seg>
            <seg n="6db80e2d">
              Det är bara Sverige och Tyskland som kan jämföra sig med varandra
              när det gäller sysselsättningsökning. Över en kvarts miljon människor
              har fått arbete sedan 2006. Det beror på att vi har fört en bred
              politik för att öka sysselsättningen. En hörnsten har varit att
              det ska löna sig bättre att arbeta.
            </seg>
            <seg n="656ac06e">
              Senast för en vecka sedan slog Finanspolitiska rådet fast att
              detta har fungerat väl och att jobbskatteavdraget har haft betydande
              effekter på sysselsättningen. Samma resultat har både Konjunkturinstitutet
              och Riksbanken tidigare redovisat.
            </seg>
            <seg n="ce1d6055">
              Vi har också fört en politik där fler företag ska vilja anställa.
              Vi har infört lättnader för företag, framför allt på kostnadssidan,
              för att anställa unga och människor som tidigare varit arbetslösa.
              Vi har även gjort omfattande insatser för att rusta människor
              så att de ska kunna få ett arbete. Få länder har så omfattande
              arbetsmarknadspolitiska insatser som Sverige.
            </seg>
            <seg n="8f09db59">
              Vi har därtill kunnat lägga om utbildningspolitiken så att den
              numera är inriktad på kärnkunskaper, och vi har höjt lärarnas
              status genom ökade lönetillägg och resurser.
            </seg>
            <seg n="41239a91">
              Den stora fara vi nu ser är den vänsterpolitik som Socialdemokraterna,
              Feministiskt initiativ, Vänsterpartiet och Miljöpartiet vill lägga
              till grund för regeringspolitiken efter valet. Kärnan i den politiken
              är två viktiga åtgärder. Den ena är att bygga ut Amspolitiken.
              Det handlar framför allt om att förstärka fas 3 så att fler människor
              ska delta i den verksamheten. Den andra är att bygga ut den typ
              av åtgärdsgarantier som vi prövade på 90-talet.
            </seg>
            <seg n="217b7d63">
              I båda fallen vet vi att det är åtgärder som leder till en rundgång
              där åtgärd blir åtgärd blir åtgärd blir utförsäkring blir utanförskap
              och fastlåsning. Socialdemokraterna tänker sig att införa en åtgärdsgaranti
              där det enda man garanterar är ett långvarigt utanförskap från
              arbetsmarknaden.
            </seg>
            <seg n="25b80cbd">
              Det andra ledet i Socialdemokraternas, Vänsterpartiets, Miljöpartiets
              och Feministiskt initiativs politik är breda skattehöjningar på
              jobben. Tyvärr vet vi vad den politiken ledde till: kraftigt ökade
              ekonomiska klyftor. 95 procent av den förmögenhetskoncentration
              som har tillkommit i Sverige ligger under de socialdemokratiska
              åren. 85 procent av de inkomstskillnadsökningar vi har upplevt
              ligger under de socialdemokratiska åren.
            </seg>
            <seg n="eb245bf7">
              Man pressade helt enkelt ut människor för att uppnå sina arbetslöshetsmål
              och låste fast dem i utanförskap utanför arbetsmarknaden. Då pressar
              man också upp de ekonomiska klyftorna. Det är tragiskt.
            </seg>
          </u>
          <note type="speaker" n="f8b2a5eb">
            Anf. 26 MONICA GREEN (S):
          </note>
          <u who="monica_green_650948" xml:id="i-096bc690b60972bb-1" n="b99b05c1">
            <seg n="05867d31">
              Herr talman! Anders Borg börjar bli sig lik. Han kallar högskoleutbildningar
              för Amspolitik. När vi ska bygga ut högskolorna och möjligheter
              för unga människor och äldre att läsa vidare kallar han det för
              Amspolitik och att vi ska låsa in dem i fas 3.
            </seg>
            <seg n="de1a9f72">
              Låt mig påminna finansministern, och låt mig vara väldigt tydlig:
              Det är ni som har infört fas 3. Det är ni som har låst in människor
              i passivitet och gör dem sjuka. Vi ska släppa ut dem därifrån,
              låta dem få ett arbete eller en typ av yrkesutbildning och bli
              anställbara. Det är vad vi ska göra. Vi gillar inte den fas 3
              som ni har låst in människor i. Vi ska öppna dörren för dem. Det
              vill jag vara tydlig med.
            </seg>
            <seg n="b669a894">
              En annan sak jag vill kommentera är att Anders Borg säger att
              fler har fått jobb i Sverige. Men då måste jag berätta en sak
              för finansministern: Vi har blivit fler, en halv miljon människor
              fler, i Sverige under den här tiden – 500 000 människor fler.
              Då kan man inte vara nöjd med att 200 000 nya jobb har tillkommit.
              Procenten sjunker inte, Anders Borg, när vi är fler människor
              i detta land.
            </seg>
            <seg n="b6fd2025">
              Om man till exempel är lärare kan man inte ena året säga: Jag
              har 20 barn i min klass, och jag misslyckades det här året. Det
              var bara 18 barn jag kunde lära att läsa, räkna och skriva. Men
              nästa år får jag 25 barn, och då ska jag vara nöjd med att jag
              lär 21 barn att läsa.
            </seg>
            <seg n="535a950c">
              Man måste faktiskt räkna alla. Man kan inte säga: Vi räknar bort
              de nya – alla nyfödda som nu har vuxit upp och ska komma ut och
              få arbeten. Det går inte att göra så, särskilt inte om man är
              finansminister. Då tycker jag att man ska räkna alla.
            </seg>
            <seg n="1cc9a47d">
              En annan sak jag tänkte på i debatten var Riksbankens inflationsmål.
              Jag tycker att det är bra att Riksbanken har målet 2 procent.
              Under min tid i finansutskottet följde vi noga hur man ser till
              att spannet inte blir för stort eller varierar för mycket. Jag
              tycker att det målet är bra.
            </seg>
            <seg n="77d3071b">
              När Anders Borg presenterade vårbudgeten påstod han dock att
              om vi ser till att människor kommer i arbete finns det en risk
              att inflationen ökar för snabbt. Detta var utgångspunkten i min
              interpellation. Är det detta som är risken, Anders Borg? Nu sade
              Anders Borg något helt annat här, nämligen att risken är att vi
              får en annan politisk majoritet i det här landet och att det är
              problemet. Är inflationen problemet eller inte, Anders Borg? Det
              skulle vara intressant att få veta.
            </seg>
            <seg n="2f4a9311">
              Vi socialdemokrater är modiga nog att sätta upp mål. Vi vill
              bli bäst. Vi vill inte vara ett medelmåttaland, utan vi vill bli
              bäst på att bekämpa arbetslöshet. Det ska vi bli 2020. Det är
              ett tufft mål. Det kräver väldigt mycket. Men Anders Borg vågar
              inte ens sätta upp mål. Till och med Riksbanken är modigare. De
              vågar ha ett inflationsmål på 2 procent, men Anders Borg vågar
              inte ens sätta upp ett sysselsättningsmål.
            </seg>
            <seg n="bf586641">
              Har ni något mål för att bekämpa arbetslösheten, Anders Borg?
            </seg>
          </u>
          <note type="speaker" n="2cba87c9">
            Anf. 27 JASENKO OMANOVIC (S):
          </note>
          <u who="unknown" xml:id="i-00efcb74f6f3fb6d-7" n="1a86d247">
            <seg n="4af56cb3">
              Herr talman! Detta är väldigt intressant. En del moderater kommer
              fram här och säger: Nej, så här är det. Vi har läst på, och det
              finns ett institut som har sagt att verkligheten ser ut så här.
            </seg>
            <seg n="9ec16be1">
              Men verkligheten är att 34 000 människor finns i en åtgärd som
              är en kopia av kommuniststaternas arbetsmarknadspolitik. Verkligheten
              är att en utförsäkrad mor till en 15-årig kille säger: Hans straff
              är att ha en mor som är sjuk och inte kan försörja honom eller
              erbjuda honom någonting. För en sådan grabb är en Iphone en dröm.
              Det är verkligheten.
            </seg>
            <seg n="da3fcfd3">
              Klyftan har ökat, hur man än vill läsa alla rapporter. Verkligheten
              är att fattigdomen ökar i Sverige. Verkligheten är att folk i
              Sverige inte får möjlighet att komma tillbaka till arbetsmarknaden.
              Det är så verkligheten ser ut.
            </seg>
            <seg n="9b12419a">
              Allt är inte nattsvart, herr talman. Det är självklart, för det
              finns mer än 4 miljoner löntagare som varje dag går och jobbar,
              och Sverige går runt och går framåt. Men i den här stunden finns
              det människor som lämnas efter, som är sjuka och har sjukdomen
              som straff, för de blir utförsäkrade från försäkringen och hamnar
              på sos.
            </seg>
            <seg n="df3e47c1">
              Det är den verkligheten som vi lever med i dag i Sverige. Det
              är den vi oroar oss för, herr talman, inte för att 4 miljoner
              jobbar utan för att folk är efter.
            </seg>
          </u>
          <note type="speaker" n="9611497e">
            Anf. 28 JONAS JACOBSSON GJÖRTLER (M):
          </note>
          <u who="jonas_jacobsson_gjortler_7c45de" xml:id="i-cba8428e9ffbdba2-1" n="1cf9b112">
            <seg n="84fd419e">
              Herr talman! Det låter bra, Monica Green, att du fortfarande
              tycker att målet med låg inflation och prisstabilitet är viktigt
              och är en huvuduppgift för Riksbanken. Då hoppas jag också att
              Socialdemokraterna kan stå fast vid att detta bör vara Riksbankens
              mål, så att man inte börjar blanda in andra parametrar, som Riksbanken
              har små möjligheter att påverka.
            </seg>
            <seg n="62bdc195">
              Vi är tillbaka i den pågående diskussionen kring arbetslöshet,
              sysselsättning och sysselsättningsgrad. Det är otvivelaktigt så
              att sysselsättningen har ökat med ungefär 250 000 personer. Då
              framförs det ibland som ett motargument: Men hur är det med sysselsättningsgraden?
              Ja, även sysselsättningsgraden har faktiskt ökat. Om man bryter
              ned siffrorna för sysselsättningsgraden och tittar på olika åldersgrupper
              kan var och en som gör det notera att sysselsättningsgraden har
              ökat i samtliga åldersgrupper utom för de allra yngsta, gruppen
              som börjar vid 15 år.
            </seg>
            <seg n="6dce28c1">
              Vad är då skälet till att sysselsättningsgraden totalt sett verkar
              ha gått ned en aning, för så är det ju? Det beror på att den allra
              äldsta åldersgruppen har växt så mycket att även om det i den
              äldsta åldersgruppen, 65–74 år, är en högre andel som arbetar
              i dag så är den gruppen så stor att den tynger ned statistiken
              i dess helhet.
            </seg>
            <seg n="7e3fd9fa">
              Beträffande ungdomsarbetslösheten tycker jag att det är rätt
              allvarligt att man försöker använda den lite grann som skrämselpropaganda,
              som jag uppfattar det. Man påstår ju att ungdomsarbetslösheten
              är väldigt hög. Faktum är att det är en hel del som studerar på
              heltid som ingår i den statistiken. Eurostat har brutit ned siffrorna
              och pratar i stället om inaktivitet bland unga, och då tittar
              vi på helt andra siffror. Då ligger vi under 10 procent.
            </seg>
            <seg n="a303c306">
              Det är fortfarande för många. Det är fortfarande ett problem.
              Men att komma och skrämmas med 25 procent tycker jag inte är seriöst.
            </seg>
          </u>
          <note type="speaker" n="845ceab2">
            Anf. 29 PETER PERSSON (S):
          </note>
          <u who="peter_persson_b021b6" xml:id="i-cae33ba4222fa988-3" n="054f9ee2">
            <seg n="acc21640">
              Herr talman! Nyligen gick det ett stråk av medlidande genom min
              enkla kropp. Finansministern har tjänat sitt värv i åtta år, men
              det har alltid varit någon annans fel. Tänk att få vara finansminister
              i åtta år och inte kunna få något uträttat kring den viktigaste
              frågan av alla: jobben. Först var den lede fi Socialdemokraterna.
              Sedan har det varit omvärlden och någon annan. Finansministern
              har inte kunnat påverka. Den bilden vill han att vi ska få.
            </seg>
            <seg n="79a10313">
              Men sanningen är en annan. Ni gick till val år 2006 – det är
              länge sedan – på att utmåla Sverige som ett land som dignade under
              massarbetslöshetens våld och där utanförskapet var monumentalt.
              Det var 260 000 arbetslösa. Nu, efter åtta år, lämnar ni efter
              er 440 000 arbetslösa och trumpetar ut från talarstolen hur lyckad
              politiken har varit. Men det är bara för envar att räkna: 440
              000 är väsentligen fler än 260 000.
            </seg>
            <seg n="786f1694">
              Men ni har också åstadkommit något annat. Ni hade två linjer,
              två strategier. Den ena var att sänka skatterna, och i den strategin
              handlade det också om lönesänkningar. Det andra var att pressa
              ut människor på en arbetsmarknad som ni trodde skulle öppna sig
              genom att man sänkte lönerna. Det är en klassisk moderat utbudspolitik
              som bygger på antagandet att människor inte vill arbeta utan att
              man måste piska dem ut på arbetsmarknaden genom att försämra arbetslöshetsförsäkringen.
            </seg>
            <seg n="21faae8d">
              Ni har inte gjort att det blev färre arbetslösa, men ni har gjort
              de arbetslösa fattigare. Ni har sett till att rädslan för att
              hamna i ofrivillig arbetslöshet är mycket stor. Det har fått som
              en följdeffekt att tusentals människor på våra arbetsplatser i
              landet i dag får höra: Passar det inte behöver du inte komma i
              morgon – det finns alltid någon annan som kan ta jobbet.
            </seg>
            <seg n="fd9d5bff">
              Ni har även förändrat relationerna på arbetsmarknaden, så att
              många som går till sitt jobb är rädda, och makten har ökat för
              arbetsgivare på olika nivåer. Det ser vi också de senaste dagarna.
            </seg>
            <seg n="662f127e">
              Det är den verkliga effekten av er politik: inte lägre arbetslöshet
              utan en större fruktan för att komma i arbetslöshet. En klassisk
              högerpolitik, utbudspolitik, har kört ordentligt i väggen. Skyll
              inte Socialdemokraterna för det!
            </seg>
          </u>
          <note type="speaker" n="7e9e21a2">
            Anf. 30 Finansminister ANDERS BORG (M):
          </note>
          <u who="unknown" xml:id="i-00efcb74f6f3fb6d-8" n="1a86d247">
            <seg n="2a29412c">
              Herr talman! Eftersom det uppstod lite förvirring kan det finns
              skäl att redovisa den statistik som Eurostat har publicerat. Eurostat
              mäter sysselsättningen som andel av befolkningen mellan 20 och
              64 år. Den andelen stod still 2002–2006. Trots att världsekonomin
              gick på högvarv misslyckades den socialdemokratiska politiken
              med att skapa grund för fler människor i arbete.
            </seg>
            <seg n="5bdb21e2">
              Nu har vi genomgått den värsta ekonomiska krisen sedan depressionen,
              och andelen mellan 20 och 64 år som är i sysselsättning har ökat
              från 78 procent till 79,8 procent. Sverige har alltså i dag den
              högsta sysselsättningsgraden av EU-länderna och har också påvisat
              en påtaglig ökning. Även i den äldsta gruppen, gruppen mellan
              55 och 64 år, ser vi i Sverige en kraftig ökning från 69 till
              73 procent, och vi ligger på 73 procent, att jämföra med 50 procent,
              som är genomsnittet i EU.
            </seg>
            <seg n="a04f6025">
              Den svenska arbetsmarknaden står alltså ut, därför att vi har
              den högsta sysselsättningsgraden. Det är helt enkelt därför att
              vi har fört en politik som sätter jobben främst, där vi har varit
              tydliga med att det måste löna sig att arbeta, att det måste finnas
              fler företag som vill anställa, att det måste finnas en kunskapsgrund
              i skolan för dem som studerar.
            </seg>
            <seg n="dfb633cd">
              Mot den politiken, som har fungerat väl, står det socialdemokratiska
              alternativet. Det är två huvudidéer som Socialdemokraterna företräder.
            </seg>
            <seg n="e57fcbf8">
              Det ena är att höja skatten på arbete. Vi får inte besked om
              Vänsterpartiet, Miljöpartiet, Socialdemokraterna och Feministiskt
              initiativ ska höja skatterna med 30, 40 eller 50 miljarder. Vi
              får veta att det är stora skattehöjningar och att de särskilt
              ska riktas mot arbetskraften, så att det slår direkt mot jobb
              och sysselsättning.
            </seg>
            <seg n="dc4551e4">
              Det andra huvudspåret från Socialdemokraternas sida är att bygga
              ut en förstärkt fas 3, så att fler människor låses fast i Amsåtgärder,
              där de inte får ett riktigt arbete och inte får en möjlighet att
              återgå till arbetsmarknaden utan där åtgärd på åtgärd ska sluta
              med förtidspensionering.
            </seg>
            <seg n="c8f5c6a6">
              Det är så Socialdemokraterna alltid har drivit politiken. Syftet
              är att pressa ut människor från arbetsmarknaden för att fixa till
              siffrorna, så att man når sina arbetslöshetsmål genom att fler
              människor lämnar arbetsmarknaden. Vi får inte veta vilka mål Socialdemokraterna
              sätter upp. Är det att 400 000 eller 500 000 ska förtidspensioneras
              om man får regeringsmakten? Vad är målen för förtidspensioneringar
              och sjukskrivningar? Hur högt kan ni gå? Hur många människor kan
              ni låsa ute? Hur många människor kan ni pressa ut? Det är väl
              ändå det som är den grundläggande planen, alltså att bygga ut
              Amsåtgärder och pressa ut människor i utanförskap? Det är de två
              socialdemokratiska åtgärder som man alltid har hänfallit åt.
            </seg>
            <seg n="23d140ae">
              Låt oss också vara klara över vad denna politik ledde till. 95
              procent av ökningen av förmögenhetskoncentrationen skedde under
              de socialdemokratiska åren. Det är ingen slump. Socialdemokraterna
              förstörde företagsklimatet. För att ändå försöka göra någonting
              borrade man upp stora hål i skattesystemet. Alla miljardärer undantogs
              från förmögenhetsbeskattningen. Man tog bort arvs- och gåvoskatten
              för att särskilt underlätta för de allra rikaste. Det var den
              socialdemokratiska politiken. Vanliga människor pressade man ut
              i utanförskap. Man låste fast och stängde in dem och satsade på
              åtgärder. Det var politiken.
            </seg>
            <seg n="b947b443">
              Vi har satsat på jobb, och Socialdemokraterna har satsat på åtgärder.
              Sedan borrade Socialdemokraterna hål i skattesystemet för att
              de allra rikaste skulle få det bättre. 95 procent av ökningen
              av förmögenhetskoncentrationen är ett direkt resultat av Socialdemokraternas
              politik.
            </seg>
          </u>
          <note type="speaker" n="1bee0ddc">
            Anf. 31 MONICA GREEN (S):
          </note>
          <u who="monica_green_650948" xml:id="i-5c0a1e555489d410-0" n="b99b05c1" next="i-8f9578aedc064ebe-0">
            <seg n="6cf4de1e">
              Herr talman! Det är inte klädsamt när någon ljuger. Jag tycker
              att det är extra oklädsamt att göra det i riksdagens kammare.
              Låt mig vara tydlig. Jag kan upprepa vad jag sade i mitt förra
              inlägg. Anders Borg kan också läsa protokollet. Vi ska avskaffa
              fas 3. Vi ska öppna dörren till fas 3 där ni har låst in människor.
              Vi ska avskaffa fas 3.
            </seg>
            <seg n="30001427">
              Jag vet att Anders Borg kommer att stå här och ljuga om och om
              och om igen och påstå att vi ska göra saker som vi inte ska göra.
              Jag förstår att han är både förvirrad och förtvivlad just nu för
              att han inte ska vara finansminister efter september. Han står
              här och ljuger och påstår att vi ska ha kvar det fas 3 som ni
              har infört och som ni har låst in människor i. Förtvivlade människor
              blir inlåsta och kommer inte ut. De blir till och med sjuka av
              fas 3. Vi ska låsa upp dörren till fas 3 och släppa ut människorna.
            </seg>
            <seg n="43b57d30">
              Sedan kan Anders Borg stå här och föraktfullt kalla högskolepolitik
              för Amspolitik. När vi satsar på högskoleutbildningar säger Anders
              Borg: Nej, det vill inte Socialdemokraterna göra, för de ska låsa
              in människor i fas 3. Men det är han själv som har gjort det.
              Det är han som har hittat på fas 3, och det är han som har låst
              in människorna.
            </seg>
            <seg n="c4ff7fa5">
              Vi ska hämta nyckeln och låsa upp dörren och öppna upp för människor
              så att de blir fria igen. Vi ska se till att de får jobb och utbildning.
              De ska få jobba inom välfärden och bli anställbara. Vi ser till
              att människor blir anställbara, det gör inte Anders Borg. Vi vill
              att de ska skaffa sig kunskap. Därför satsar vi på skola och högskoleutbildning.
            </seg>
            <seg n="27f1803a">
              Ungdomarna har ingen framtidstro i dag, trots att de ropar det
              från taken här utanför. Vi ska se till att ungdomar och andra
              människor får en framtidstro. Vi ska på allvar ta itu med det
              stora problemet, nämligen massarbetslösheten.
            </seg>
          </u>
          <note n="ad01bd73">
            Anf. 32 TALMANNEN:
          </note>
          <u who="monica_green_650948" xml:id="i-8f9578aedc064ebe-0" n="b99b05c1" prev="i-5c0a1e555489d410-0">
            <seg n="2d6bf1db">
              Även om det blir lite upphetsat i debatten, ber jag ledamöterna
              att vårda språket efter kammarens sedvänja.
            </seg>
          </u>
          <note type="speaker" n="5e62d3ee">
            Anf. 33 PETER PERSSON (S):
          </note>
          <u who="peter_persson_b021b6" xml:id="i-cae33ba4222fa988-4" n="054f9ee2">
            <seg n="e8af5317">
              Herr talman! Jag läste det som Anders Borg skrev 1993 om att
              det viktigaste av allt var att avveckla välfärdsstaten därför
              att den sövde och begränsade människors kreativitet.
            </seg>
            <seg n="f82e4cd0">
              Nu sade Anders Borg från talarstolen att Socialdemokraterna pressar
              ut människor i utanförskap. Det är ett tämligen brutalt ordval
              från en som fullständigt medvetet och med kirurgisk precision
              har skjutit sönder lagen om anställningsskydd, vilket gör att
              man staplar anställning på anställning så att otryggheten har
              ökat våldsamt mycket i arbetslivet, och från en som precision
              har skjutit sönder arbetslöshetsförsäkringen och gör att människor
              är livrädda för att byta jobb. De strukturella förändringar som
              finns i samhället upplevs som en oerhörd börda och plåga. Jag
              har träffat alla dessa människor. Att från en finansminister som
              med stor medvetenhet har plockat sönder den trygghet som sjukförsäkringen
              innebar få höra att Socialdemokraterna vill pressa ut människor
              i utanförskap är en retorik som knappast är värdig en ny finansministerkandidat.
              Jag tror att Anders Borg skulle betänka den politik som han faktiskt
              står för och effekten av den. Det har varit ett stort och beklagligt
              misslyckande.
            </seg>
          </u>
          <note type="speaker" n="d98e078a">
            Anf. 34 Finansminister ANDERS BORG (M):
          </note>
          <u who="unknown" xml:id="i-00efcb74f6f3fb6d-9" n="1a86d247">
            <seg n="fd1d4301">
              Herr talman! Låt mig återigen redovisa Eurostats viktiga siffror.
              Sverige har den högsta sysselsättningsgraden i EU för befolkningen
              mellan 20 och 64 år. Inte något land har en högre sysselsättningsgrad,
              och den har ökat sedan 2006 från 78 procent till 79 procent. Detta
              är naturligtvis ett resultat av en viktig politisk förändring.
              Vi vet att sysselsättningsgraden stod still under de socialdemokratiska
              åren. Trots en internationell högkonjunktur misslyckades man med
              jobben. Detta beror på att regeringen så konsekvent har prioriterat
              en politik för fler i arbete. Vi har så konsekvent gjort det mer
              lönsamt att arbeta, och vi har så konsekvent förbättrat villkoren
              för företagsamheten. Det är nyckeln till att också lyckas med
              sysselsättningen.
            </seg>
            <seg n="e7720d60">
              Mot vår politik står Socialdemokraternas, Vänsterpartiets, Miljöpartiets
              och Feministiskt initiativs politik. De fyra vänsterpartierna
              har som gemensam inriktning att bygga ut Amspolitiken, att låsa
              fast människor i åtgärder, att pressa ut människor från arbetsmarknaden
              och att bygga ut ett förstärkt fas 3. Det kommer att vara det
              främsta resultatet av Socialdemokraternas politik att fler människor
              låses fast i åtgärder, att fler människor tvingas ut från arbetsmarknaden,
              att fler människor drabbas av otrygghet och att de ekonomiska
              klyftorna därför åter ökar.
            </seg>
            <seg n="a7c59b13">
              Finanspolitiska rådet har slagit fast att klyftorna i Sverige
              ökade kraftigt fram till 2006 och att de därefter, trots krisen,
              legat stilla. 95 procent av ökningen av förmögenhetskoncentrationen
              svarade Socialdemokraterna för därför att man öppnade skattesystemet
              för miljardärer när man tryckte ut människor från arbetsmarknaden.
              Det var en hjärtlös politik som slog sönder vår fina ordning med
              full sysselsättning. Den ska vi inte ha tillbaka.
            </seg>
          </u>
          <note n="3d572408">
            Överläggningen var härmed avslutad.
          </note>
          <note n="17d5a043">
            10 § Svar på interpellation 2013/14:447 om pensionärsskatten
          </note>
          <note type="speaker" n="eb3d5e19">
            Anf. 35 Finansminister ANDERS BORG (M):
          </note>
          <u who="unknown" xml:id="i-00efcb74f6f3fb6d-10" n="1a86d247">
            <seg n="e9948a8b">
              Herr talman! Monica Green har frågat mig dels vad jag avser att
              göra med pensionärsskatten, dels vad jag avser att göra för att
              minska klyftan mellan löntagare och dem som har arbetat. Monica
              Green har även frågat vad jag avser att göra för att fler ska
              uppfatta skatten som rättvis.
            </seg>
            <seg n="bfa24d3a">
              Regeringens övergripande mål är att varaktigt öka sysselsättningen
              och minska utanförskapet. Det finns inte något egenvärde av att
              beskatta lön och pension olika. Däremot ska det löna sig att arbeta.
              Fler i arbete är en förutsättning för att säkra välfärden för
              en befolkning med allt fler äldre. Behovet av reformer för ökad
              sysselsättning, tillväxt och välfärd finns därför kvar. För att
              minska utsattheten och värna sammanhållningen avser regeringen
              att fortsätta genomföra åtgärder riktade till grupper med svag
              ekonomi eller större försörjningsbörda.
            </seg>
            <seg n="9308d403">
              Som ett led i att förbättra pensionärernas inkomster har regeringen
              sänkt skatten för äldre vid fem tillfällen. För en genomsnittlig
              pensionär över 65 år har skatten sänkts med cirka 850 kronor per
              månad sedan 2006.
            </seg>
            <seg n="b71b0ca2">
              Finanspolitiken går nu in i en fas där inriktningen är att successivt
              nå balans och överskott. Det innebär att nödvändiga reformer,
              vare sig de är på utgifts- eller inkomstsidan av budgeten, kommer
              att behöva finansieras krona för krona.
            </seg>
          </u>
          <note type="speaker" n="f16312f2">
            Anf. 36 MONICA GREEN (S):
          </note>
          <u who="monica_green_650948" xml:id="i-096bc690b60972bb-2" n="b99b05c1">
            <seg n="fac4cc61">
              Herr talman! Jag har ställt den här interpellationen, eftersom
              ni har infört pensionärsskatt. Den borgerliga regeringen införde
              pensionärsskatt direkt efter att de hade vunnit valet. Det är
              möjligt att Anders Borg försöker pådyvla oss – precis som han
              gjorde i den förra debatten – att det var vi som införde fas 3,
              men så är det ju inte. Det är vi som ska avskaffa det, och det
              var ni som införde fas 3.
            </seg>
            <seg n="6c791075">
              Samma sak är det med pensionärsskatten. Ni har infört pensionärsskatten,
              och vi tänker avskaffa den steg för steg. Det kommer tyvärr inte
              att gå i ett enda svep, eftersom det på grund av den borgerliga
              regeringen i dag är väldigt stora skillnader mellan de som arbetar
              och de som har arbetat. Ni har varje år sett till att klyftorna
              i skatt har ökat när det gäller de som arbetar och de som har
              arbetat.
            </seg>
            <seg n="bae5b351">
              Eftersom vi tycker att pension är uppskjuten lön har vi bestämt
              oss för att vi ska avskaffa den pensionärsskatt som ni har infört,
              och vi tar det första steget redan i höst. Vi tycker att äldre
              människor blir orättvist beskattade och diskriminerade på detta
              sätt. Det är därför som vi vill ta dessa steg.
            </seg>
            <seg n="d3d4f423">
              De klyftor som ni har åstadkommit har ju ökat. Beräkningar visar
              att en genomsnittspensionär med 15 800 kronor i månaden betalar
              i dag 4 100 kronor mer i skatt än den som arbetar, och det är
              mycket pengar. Pensionärer har faktiskt arbetat, slitit och gjort
              ett väldigt bra arbete för att bygga upp det här fina landet.
              Sedan betraktas de av den borgerliga regeringen som bidragstagare.
              Det är inte bra att vara bidragstagare, som Anders Borg brukar
              uttrycka det. Vi tycker att det är ovärdigt. Det är också anledningen
              till att jag har ställt interpellationen.
            </seg>
            <seg n="1b8ad014">
              Jag skulle vilja veta: Har ni för avsikt att fortsätta att öka
              klyftorna, om det nu skulle gå så illa att ni vinner valet i höst?
              Tänker ni fortsätta att öka klyftorna mellan de som arbetar och
              de som har arbetat? Eller ska ni se till att ni steg för steg
              avskaffar den orättvisa pensionärsskatten?
            </seg>
          </u>
          <note type="speaker" n="52b15c45">
            Anf. 37 JONAS JACOBSSON GJÖRTLER (M):
          </note>
          <u who="jonas_jacobsson_gjortler_7c45de" xml:id="i-cba8428e9ffbdba2-2" n="1cf9b112">
            <seg n="321662d9">
              Herr talman! Debatterna i den här kammaren är ibland en märklig
              uppvisning i politisk retorik. Politisk retorik är ibland en ädel
              konst, men någon måtta får det väl ändå vara på hur man vrider
              till fakta för att få dem att passa den egna bilden.
            </seg>
            <seg n="9456446e">
              Nu säger interpellanten Monica Green att Alliansen har infört
              en pensionärsskatt. Alla som hör detta får uppfattningen att man
              har lagt på en extra skatt på ett kollektiv. Sanningen är ju den
              att alliansregeringen har sänkt skatten för pensionärer – inte
              en gång, inte två gånger, inte tre gånger, inte fyra gånger, utan
              fem gånger. Fem gånger har alltså alliansregeringen sänkt skatten
              för pensionärer från den höga nivå som rådde när Socialdemokraterna
              styrde det här landet.
            </seg>
            <seg n="4b834482">
              Sedan är det förvisso sant att alliansregeringen också har sänkt
              skatten mer för människor som arbetar. Då kan man ställa sig frågan
              varför det är på det viset. Vår principiella utgångspunkt är att
              det inte finns något egenvärde i att ha höga skatter. Där finns
              det nog en stor principiell skillnad jämfört med hur Socialdemokraterna
              resonerar. Som jag uppfattade Socialdemokraternas hållning är
              det ett egenvärde i att ta in så mycket pengar som möjligt till
              statskassan för att politiken ska styra och administrera.
            </seg>
            <seg n="b64e69f5">
              Vi ser ett stort egenvärde i att människor får behålla så mycket
              som möjligt av de pengar som de själva arbetar ihop. Pengarna
              tillhör faktiskt medborgarna i det första skedet. Det finns alltså
              inget egenvärde i höga skatter. Däremot ska skatterna ligga på
              en sådan nivå att vi kan upprätthålla en fungerande välfärd. Det
              tror jag att vi alla är måna om.
            </seg>
            <seg n="2e2f37bf">
              Det finns inte heller något egenvärde i att ha en skillnad i
              skattenivå mellan pensionärer och människor som arbetar. Men det
              som är viktigt och det som är prioriterat som ett huvudansvar
              för staten är att se till att det finns fungerande drivkrafter
              för jobb och tillväxt, eftersom det är det som gör att man får
              in mer pengar till välfärden.
            </seg>
            <seg n="8506dfb2">
              Genom bland annat jobbskatteavdraget – det är bara en reform
              av flera viktiga strukturella reformer för att få ned arbetslösheten
              – ökar också skatteintäkterna. Det är pengar som sedan kan användas
              till vår gemensamma välfärd och som kommer bland annat pensionärer
              till del. Vi kommer alla att behöva äldreomsorg när vi blir äldre.
              En viktig del i detta är att se till att vi har ett klimat i det
              här landet där jobben kan växa och där tillväxten kan öka, så
              att vi får mer pengar till den gemensamma välfärden, samtidigt
              som vi balanserar detta med att låta människor behålla så mycket
              pengar som möjligt.
            </seg>
            <seg n="4f4620c9">
              Vi vet ju att Socialdemokraterna står för en annan linje. Skatterna
              ska gärna vara så höga som möjligt. Politiken ska sköta administrationen.
              Om arbetslösheten skjuter i höjden har vi sett hur de hanterar
              detta. Tidigare har de gjort det genom att skicka ut människor
              i förtidspension. Varje dag förtidspensionerades 140 personer
              under den senaste socialdemokratiska regeringen innan Alliansen
              tillträdde.
            </seg>
            <seg n="6cf2ae38">
              Herr talman! Detta är inte ett sätt att säkerställa mer pengar
              till de gemensamma åtagandena framöver.
            </seg>
          </u>
          <note type="speaker" n="a70f4104">
            Anf. 38 HILLEVI LARSSON (S):
          </note>
          <u who="hillevi_larsson_81d8b4" xml:id="i-8a8aa418b0c62c98-2" n="2c38769f">
            <seg n="008f83ee">
              Herr talman! Den här debatten handlar om skatteklyftan mellan
              löntagare och pensionärer. Den handlar inte om skatten i sig,
              utan den handlar om den orättvisa beskattningen.
            </seg>
            <seg n="90dbea1e">
              Det är ju inte så att pensionärer har mer pengar att röra sig
              med än löntagare, tvärtom. Många får en halvering av sin inkomst
              när de blir pensionärer. Då får de dessutom en högre skatt jämfört
              med löntagare. Det är däri orättvisan ligger.
            </seg>
            <seg n="5cc055f8">
              Frågan är: Vad händer framöver? Det är det som är den springande
              punkten. Kommer regeringen att minska klyftan mellan beskattning
              av lön och pension, eller kommer man att öka den klyftan?
            </seg>
            <seg n="30eb08f3">
              Även om det har varit små skattesänkningar för pensionärer –
              de är små jämfört med skattesänkningarna för löntagare – har den
              sammantagna politiken ändå inneburit att klyftan har ökat. För
              varje jobbskatteavdrag växer klyftan. Målet måste ju vara tvärtom,
              att vi successivt bygger bort klyftan så att beskattningen blir
              mer likvärdig. Vi är inte nöjda förrän målet är helt uppnått.
              Det ska vara samma skatt för löntagare och pensionärer. Pension
              är uppskjuten lön, och därmed ska pension också beskattas som
              lön.
            </seg>
            <seg n="4f1b3bc9">
              Under den här tiden har också bromsen slagit till. Det har lett
              till att många har fått pensionssänkningar. Även om regeringen
              har sänkt skatten för pensionärer, är det många som i slutändan
              har fått mindre i sina kuvert. Detta tillsammans med orättvisan
              att löntagare betalar en lägre skatt än pensionärer slår ju dubbelt
              mot pensionärerna.
            </seg>
            <seg n="e0d35c84">
              Det finns också många så kallade fattigpensionärer i dag, det
              vill säga att deras pensioner ligger under fattigdomsgränsen.
              Man brukar beräkna att den ligger på 10 800 kronor. Var tredje
              pensionär hamnar där. Bland kvinnor är det ännu fler. Varannan
              kvinna som i dag blir pensionär hamnar under fattigdomsgränsen.
            </seg>
            <seg n="85f6f69d">
              Det som är skrämmande är att det inte kommer att se bättre ut
              för 80-talisterna. Det kommer att bli många fattiga pensionärer
              från den åldersgruppen, och inte minst kvinnor blir väldigt hårt
              drabbade. Så detta är en kvinnofälla, men naturligtvis är det
              också många män som drabbas hårt.
            </seg>
            <seg n="57a0839a">
              Orättvisan i beskattningen slår mot alla pensionärer. Det är
              en principfråga om pension ska beskattas som lön eller om det
              ska finnas en pensionärsskatt. Det innebär inte att pensionärerna
              får mer skatt än tidigare, men de betalar högre skatt än löntagarna.
              Det är en grundläggande principiell orättvisa och handlar dessutom
              om mycket pengar för en pensionär.
            </seg>
            <seg n="d09e44c9">
              Pensionärerna drabbas av nedskärningarna i välfärden. Vi ser
              ett samband. Om man gång på gång sänker skatten slår det till
              slut mot välfärden. Hur ska man bekosta välfärden när man ständigt
              sänker skatten? Många pensionärer har drabbats av nedskärningar
              i välfärden utan att få jobbskatteavdrag som kompensation. Det
              handlar om sjukvården där många äldre, särskilt de multisjuka,
              bollas fram och tillbaka. De får vänta länge på att få vård och
              skickas hem alldeles för tidigt. Det handlar om äldreomsorgen
              där personaltätheten minskar. Många anhöriga har gått ned i arbetstid
              eller helt slutat jobba för att ta hand om gamla släktingar.
            </seg>
            <seg n="bed94c5e">
              Frågan är i vilken riktning vi ska gå, mot mer rättvisa eller
              mot mer orättvisa.
            </seg>
          </u>
          <note type="speaker" n="5c704e89">
            Anf. 39 JASENKO OMANOVIC (S):
          </note>
          <u who="unknown" xml:id="i-00efcb74f6f3fb6d-11" n="1a86d247">
            <seg n="9537c4b7">
              Herr talman! Jag vill tacka ministern för svaret. Pensionärer
              kallar skatten för pensionärsskatt. Därför kanske det är bra att
              göra en tillbakablick för att se vad som hänt sedan finansministern
              tillträdde sin post. Plötsligt fick en del grupper i samhället
              betala mer skatt än löntagarna. Pensionärerna är en grupp, föräldralediga
              en annan, arbetslösa en tredje, sjukskrivna en fjärde. Man kan
              enkelt sammanfatta det med att icke-produktiva grupper av befolkningen
              har fått högre skatt.
            </seg>
            <seg n="743deadb">
              De som inte producerar, de som inte arbetar på fabrik eller på
              kontor och producerar, får betala högre skatt. Trots att man inte
              väljer att bli arbetslös och inte kan välja sin biologiska ålder
              eller att bli sjuk får man betala högre skatt. Däremot kan man
              välja att skaffa barn och vara föräldraledig. För bara någon månad
              sedan var man på väg att till gruppen som inte kan välja lägga
              studerande vid högskolor. De skulle betala mer och låna ut pengar
              eftersom de tydligen ansågs ha råd med det.
            </seg>
            <seg n="768db275">
              Det är en medveten politik. Dessa grupper producerar ingenting,
              och då får de betala högre skatt. Det är Anders Borgs grundidé
              med skatteändringen. Det är viktigt att säga att det inte finns
              något egenvärde i att ha höga skatter, som en moderat ledamot
              sade tidigare i debatten. Det finns absolut inget egenvärde i
              det, men frågan är varför just de ovannämnda grupperna ska ha
              högre skatt. Vad finns det för egenvärde i att de har högre skatt
              än de som arbetar? Det vore intressant att höra finansministern
              resonera kring det.
            </seg>
            <seg n="f2a4d4bb">
              Intressant är också vad man gjorde med pengarna. Samtidigt som
              en del grupper fick högre skatt hade man 60–70 miljarder i kassakistan.
              Dessutom sålde man en del statliga bolag med stora tillgångar.
              Nu ser ekonomin helt annorlunda ut. Nu behöver Anders Borg låna
              10 miljoner för varje timme han står i kammaren för att få ekonomin
              att gå ihop. Hela världen har gått igenom en kris, och i Sverige
              har de grupper jag nämnde – pensionärer, föräldralediga, arbetslösa,
              sjukskrivna – fått betala ett högre pris för den än löntagarna.
            </seg>
          </u>
          <note type="speaker" n="cf0a8255">
            Anf. 40 LOTTA OLSSON (M):
          </note>
          <u who="lotta_olsson_5715f3" xml:id="i-62c6d9b9def1a47a-0" n="e59b9af0">
            <seg n="b39116f5">
              Herr talman! Det här är en spännande debatt. Det är en debatt
              där Socialdemokraterna går fram hårt med att de vill sänka skatterna.
              Det är kul att få höra dem försvara att folk ska få behålla mer
              av de pengar de faktiskt tjänar.
            </seg>
            <seg n="f84fe3c1">
              Alliansen har, precis som tidigare talare sagt, sänkt skatten
              för pensionärer fem gånger. Det handlar om mycket pengar. Samtidigt
              finns det självklart en önskan att pensionärerna inte ska betala
              högre skatt på sin pension än de som jobbar. Det är en ambition
              man måste ha.
            </seg>
            <seg n="20a196a6">
              Det vore spännande att höra hur man ska finansiera det hela.
              Man kan tydligen lova hur mycket som helt. Monica Green har bland
              annat lovat att 50 000 fler ska anställas i offentlig sektor eftersom
              fas 3 ska läggas ned och dessa i stället ska arbeta inom välfärden.
              Därför skulle jag vilja fråga hur man ser på samhällsekonomin
              totalt. Alla vi som var med på 80- och 90-talen minns hur man
              i offentlig sektor var tvungen att spara stora pengar. Man var
              även tvungen att höja skatterna för folk.
            </seg>
            <seg n="41b7976c">
              Frågan är hur finansieringen av de 50 000 kommer att slå på vanliga
              löntagares skatt och hur den kommer att slå på pensionärernas
              skatt. På det sjukhus där jag arbetade sade man upp 1 500 personer
              eftersom man hade anställt fler än det fanns ekonomi för. Jag
              skulle vilja höra hur de 50 000 jobben i offentlig sektor ska
              finansieras och hur vi samtidigt ska få pengar till att sänka
              skatten för pensionärer.
            </seg>
            <seg n="3c2cf569">
              Jag tror att många som jobbar i offentlig sektor är trötta på
              ofinansierade förslag från Socialdemokraterna. Vid varje högkonjunktur
              ökar man kostnaderna och i lågkonjunktur ska det sparas, och det
              är kvinnor som får betala för de ökade kostnaderna. Jag skulle
              vilja veta hur man dessutom ska finansiera sänkningen av skatten
              för pensionärerna. Nu är det upp till bevis.
            </seg>
          </u>
          <note type="speaker" n="2bc7c0af">
            Anf. 41 Finansminister ANDERS BORG (M):
          </note>
          <u who="unknown" xml:id="i-00efcb74f6f3fb6d-12" n="1a86d247">
            <seg n="1ddd6e7d">
              Herr talman! Alliansregeringen har sänkt skatten för pensionärer
              fem gånger – sammanlagt 16 miljarder kronor i köpkraftsförstärkning
              för pensionärerna, 850 kronor i månaden. Vi har vid upprepade
              tillfällen dessutom förstärkt resurserna till äldreomsorgen, och
              vi har vid upprepade tillfällen förstärkt bostadsbidragen för
              kvinnor med låg eller begränsad inkomstpension. Pensionerna har
              ökat inom ramen för det pensionssystem vi har. Det är den inriktning
              vi har även framöver. Vi tror på en tillväxtorienterad politik.
              Vi tror att tillväxt är bra. Då stiger pensionerna, då stiger
              inkomsterna och då får människorna det bättre.
            </seg>
            <seg n="34e4e7d4">
              Socialdemokraterna, Vänsterpartiet, Miljöpartiet och Feministiskt
              initiativ vill regera Sverige tillsammans. Om jag har förstått
              situationen rätt är Miljöpartiet nu tillsammans med Feministiskt
              initiativ och Vänsterpartiet den starka parten, och de eftersträvar
              nolltillväxt. De har som mål att vi ska komma ur det så kallade
              tillväxtsamhället. Då kan det vara viktigt att vi analyserar vad
              det betyder för pensionärerna. Det är också viktigt att vi får
              en del svar. Vårt pensionssystem är ju så inriktat att med det
              inkomstindexeringssystem vi har, och såsom pensionsuppgörelsen
              är uppbyggd, sjunker pensionerna om vi har nolltillväxt.
            </seg>
            <seg n="11b7645e">
              Med nolltillväxt skulle vi sänka pensionerna med i runda slängar
              15 procent under en tioårsperiod. Därtill kan vi med nolltillväxt
              nog räkna med att kommuner och landsting tappar någonstans mellan
              20 och 30 miljarder kronor per år i form av minskade skatteintäkter.
              Givet att äldreomsorgen är central och viktig är det en betydande
              försämring som kommer att drabba Sveriges pensionärer, vilka ofta
              är i behov av vård och omsorg.
            </seg>
            <seg n="83442a12">
              Den fråga vi måste ställa till Socialdemokraterna är hur de kommer
              att redovisa detta för väljarna. Hur stora sänkningar av pensionerna
              är de beredda att acceptera när de ska göra upp om nolltillväxt
              med Miljöpartiet?
            </seg>
            <seg n="8b485b93">
              Är man beredd att acceptera att vi ska ha fallande pensioner
              under lång tid, eller är det här en fråga där man ska köra över
              Miljöpartiet? Kan man då redovisa för väljarna att Miljöpartiet
              inte ska få inflytande efter valet?
            </seg>
            <seg n="743c9911">
              Vi har tre månader kvar till valet. Miljöpartiet går till val
              på att stoppa tillväxten i Sverige. Man kan i och för sig förstå
              den utgångspunkten, givet hur Socialdemokraterna, Vänsterpartiet,
              Miljöpartiet och Feministiskt initiativ har utformat politiken.
              Det är en politik som skulle undergräva tillväxtkraften i ekonomin
              och göra att sysselsättningen försämrades, att företag slutade
              investera, att reallönerna sjönk och att vi fick en sämre ekonomisk
              utveckling.
            </seg>
            <seg n="14bac3ec">
              Men den grundläggande frågan till Socialdemokraterna är: Hur
              långt ned är ni beredda att pressa pensionerna för att komma överens
              med Miljöpartiet? Kan de falla med 15 procent, eller är ni beredda
              att sätta stopp halvvägs, så att ni kan få en nedgång på kanske
              7–8 procent? Vad är regeringsmakten värd? Hur mycket skulle pensionärerna
              behöva betala för den nolltillväxtpolitik som ni socialdemokrater
              är beredda att acceptera?
            </seg>
          </u>
          <note type="speaker" n="b04e7998">
            Anf. 42 MONICA GREEN (S):
          </note>
          <u who="monica_green_650948" xml:id="i-096bc690b60972bb-3" n="b99b05c1">
            <seg n="5deb8569">
              Herr talman! Jag ska börja med att svara Lotta. Jag är glad över
              frågorna, eftersom det är så viktigt för oss socialdemokrater
              att ha ordning och reda i ekonomin. Vi är vana vid att städa upp
              efter er, som efter 90-talskrisen när ni hade styrt. Då förlorade
              Sverige miljoner varje sekund. Vi satt i en lånefälla som var
              fruktansvärd. Vi städade upp efter den borgerliga regeringen.
              Vi såg till att det blev ordning och reda och stabila finanser.
              Moderaterna var visserligen emot vissa delar av det, men nu har
              även Anders Borg berömt Göran Persson för att han gjorde detta
              så bra under 90-talet. Dessutom börjar Moderaterna ta äran åt
              sig för de stabila regler som vi satte upp efter 90-talskrisen.
              Anders Borg och jag är överens om att vi ska ha ordning och reda
              och att vi ska ha de här stabila reglerna. Det finns inget som
              helst snack om den saken. Att det var vi som satte upp dem med
              Göran Persson i spetsen är det heller inget snack om. Vi är vana
              att städa upp efter er, och vi kan göra det igen om det så behövs.
            </seg>
            <seg n="a1d3cc59">
              Vi ska se till att människor släpps ur fas 3, det är sant. Ni
              har låst in dem där, och vi ska låsa upp. Det behövs bland annat
              tjänster i välfärden. Många sliter ut sig och blir sjuka. Det
              är mycket att göra där. Men det behövs också andra satsningar,
              bland annat investeringar i bostäder, för det byggs för lite,
              och i utbildning. Vi ska se till att dessa människor får olika
              saker att göra. De ska inte vara inlåsta i fas 3.
            </seg>
            <seg n="5a9c501b">
              Sedan kommer vi till den pensionärsskatt som ni har infört, klyftan
              mellan pensionärer och dem som arbetar. Att det är en klyfta kan
              man nog inte säga emot i alla fall. Man kan kalla klyftan för
              drivkraft om man vill, och man kan kalla den för pensionärsskatt
              om man vill. Ni tycker att det låter tjusigare med drivkraft.
              Men jag skulle vilja veta om ni vill ta bort pensionärsskatten
              eller inte. Vill ni ha en skillnad eller inte? Det är ganska viktigt
              för Sveriges pensionärer att få veta det. Säger ni att det är
              en drivkraft och att klyftan ska vara kvar, eller säger ni att
              ni vill minska klyftan och steg för steg fasa ut den? Jag tycker
              mig höra olika uppgifter här. Vill ni ha kvar pensionärsskatten
              eller inte? Jag skulle gärna vilja ha ett svar på det, och jag
              vill gärna ha svar från Anders Borg, som är finansminister och
              är den som har infört pensionärsskatten, det vill säga den här
              klyftan. Ska ni ha kvar den eller inte?
            </seg>
            <seg n="ba4424a3">
              Vi har varit noga med detta. Vi tänker fasa ut den steg för steg.
              Vi tänker göra en skatteväxling. Vi börjar med miljonärerna. Vi
              ser till att det går från Sveriges miljonärer till pensionärerna.
              Det är vårt första steg, som vi tar redan i höst efter det att
              vi har vunnit valet. Det är ett löfte till Sveriges pensionärer.
              Vi vill inte ha den orättvisa pensionärsskatt som ni har infört.
            </seg>
            <seg n="217c5fa1">
              Det skulle vara intressant att veta hur ni tänker göra om ni
              skulle vinna valet. Tänker ni ta efter våra förslag och minska
              klyftorna, eller tänker ni fortsätta att öka dem? Trots att ni
              har sänkt skatten vid några tillfällen har pensionerna sjunkit
              på grund av att ni har misslyckats med arbetslösheten och att
              bromsen har slagit till. Dessutom har klyftan ökat för varje år,
              inte minskat. Frågan är vad ni egentligen vill. Vill ni minska
              den, eller vill ni öka den?
            </seg>
          </u>
          <note type="speaker" n="6359627c">
            Anf. 43 JONAS JACOBSSON GJÖRTLER (M):
          </note>
          <u who="jonas_jacobsson_gjortler_7c45de" xml:id="i-cba8428e9ffbdba2-3" n="1cf9b112">
            <seg n="1d3e4b72">
              Herr talman! För att ta det i rätt ordning: Statens huvuduppgift
              är att se till att skapa goda förutsättningar för jobb och tillväxt.
              Det är så vi kan säkerställa att vi har en fungerande välfärd.
              Detta har lyckats relativt väl, trots den besvärliga lågkonjunktur
              vi har gått igenom. Dagens Samhälle publicerade för ett par månader
              sedan uppgifter från Ekonomistyrningsverket om att vi aldrig har
              haft så mycket pengar till välfärden som nu. Det har skett en
              ökning med ungefär 160 miljarder i välfärdssektorn. Den delen
              av statens uppdrag har alltså fungerat relativt väl, även om det
              finns mer att göra. Jobbskatteavdraget är en av flera viktiga
              strukturella reformer som gjorts för att säkerställa att vi får
              fler arbetade timmar och därmed mer resurser till välfärden.
            </seg>
            <seg n="d85fcaa2">
              Återigen: Det finns inget egenvärde i att ha en klyfta mellan
              pensionärer och människor som arbetar. Det som är viktigt är att
              säkerställa att vi får fler jobb och högre tillväxt, för det gynnar
              alla, även pensionärerna. Det skulle jag säga är statens huvuduppgift.
            </seg>
            <seg n="c2ae95ad">
              Det som är allvarligt är att Socialdemokraterna, som pratar väldigt
              mycket om jobb och att det är viktigt med arbete, inte har några
              förslag för hur det ska bli fler jobb. Det ni föreslår är kraftiga
              skattehöjningar för breda löntagargrupper, inte bara för miljonärer,
              som Monica Green försöker ge sken av. Merparten av de här pengarna
              ska ni sedan ge till människor som inte arbetar. Det går precis
              på tvärs mot den utveckling som vi borde behöva se.
            </seg>
            <seg n="ff7973f7">
              Era tilltänkta samarbetspartier, Miljöpartiet och Vänsterpartiet,
              föreslår arbetstidsförkortning. Det vet vi raserar välfärden.
              Det kommer att försvinna kanske över 200 000 tjänster från välfärdssektorn
              om Vänsterpartiet får igenom sin 25-procentiga arbetstidsförkortning.
              Om Miljöpartiet får igenom sin pratar vi om kostnader på 155 miljarder
              kronor, enligt riksdagens utredningstjänst. Då blir det inte mycket
              pengar kvar till pensionärerna.
            </seg>
          </u>
          <note type="speaker" n="57dc1867">
            Anf. 44 HILLEVI LARSSON (S):
          </note>
          <u who="hillevi_larsson_81d8b4" xml:id="i-8a8aa418b0c62c98-3" n="2c38769f">
            <seg n="bd678cf4">
              Herr talman! Att regeringen vill öka klyftan mellan å ena sidan
              sjuka och arbetslösa och å andra sidan löntagare vet vi, och det
              har bekräftats många gånger om. När det gäller pensionärerna har
              regeringen inte varit lika tydlig i retoriken, men i den faktiska
              politiken har klyftan i beskattning vuxit hela tiden mellan lön
              och pension. Det är ett faktum, även om det har skett vissa skattesänkningar
              för pensionärer. De sammantagna skattesänkningarna resulterar
              i att klyftan hela tiden växer mellan löntagare och pensionärer.
            </seg>
            <seg n="70fed4fd">
              Det vore intressant att få höra om detta är en medveten politik
              eller om man har en ambition att minska den här klyftan. Eller
              handlar det om att även pensionärer ska ut och arbeta, när man
              nu talar om att öka drivkrafterna till arbete? Självklart ska
              det vara frivilligt att arbeta som pensionär, men borde det inte
              också vara en rättighet för en pensionär att slippa arbeta och
              kunna leva på sin pension?
            </seg>
            <seg n="7053ea43">
              Jag skulle vilja nämna tre områden som jag tycker är viktiga
              för pensionärerna. Det första är rättvis skatt. Jag vill inte
              säga skattesänkningar, utan rättvis skatt, det vill säga samma
              skatt på pension som på lön. Vi måste nå det målet steg för steg.
            </seg>
            <seg n="bcbfd63f">
              Det andra området är bromsen. Det är under regeringens tid som
              bromsen har slagit till och pensionerna sjunkit. Detta beror mycket
              på att man har misslyckats med massarbetslösheten. Man sätter
              folk i fas 3 och ger massor med pengar till arbetsgivare som tar
              emot arbetslösa, men det leder inte till fler jobb. Det är ett
              misslyckande.
            </seg>
            <seg n="5fb46c3c">
              Det tredje området är välfärden. Här behövs det mer pengar. Vi
              behöver få in mer skatt för att betala välfärden. Med vår politik
              är det framför allt miljonärerna och storföretagen som ska betala.
            </seg>
          </u>
          <note type="speaker" n="a97c113d">
            Anf. 45 JASENKO OMANOVIC (S):
          </note>
          <u who="unknown" xml:id="i-00efcb74f6f3fb6d-13" n="1a86d247">
            <seg n="5b8c2fa9">
              Herr talman! Detta är intressant. Nu har vi fått svar på varför
              de icke-produktiva grupperna av medborgare i samhället får betala
              mer skatt. Det ska nämligen vara en drivkraft för att jobba.
            </seg>
            <seg n="93cbed32">
              När det gäller de arbetslösa har vi sett att ju fattigare de
              är, desto större drivkraft har de. Nu förstår vi också varför
              man gör detta. Finansministern har tidigare sagt att välfärdstaten
              är en omöjlig konstruktion. Därför ska man göra så att människor
              har drivkraft. De ska vara lite av hungriga vargar som ska jaga
              jobb.
            </seg>
            <seg n="4d1698f0">
              Frågan är bara hur man har tänkt när man har infört att pensionärerna
              ska betala högre skatt. Vad ska 79-årig kvinna eller man ha för
              drivkraft att söka jobb? Det är lite absurt, herr talman, att
              kräva det av människor när de är i den åldern att de har tjänat
              det här landet väl och har betalat in till pensionerna. De ska
              ha en drivkraft, och därför ska de betala högre skatt.
            </seg>
            <seg n="c31a10cd">
              Nu har man dessutom bestämt sig, som vi hörde av Moderaterna
              tidigare, att fem gånger om sänka ambitionen för den drivkraften.
              Man försöker med en femtiolapp då och då lite grann jämna ut skillnaden
              som man har skapat och släpper lite på drivkraften som pensionärerna
              ska ha att söka jobb. Att föra en sådan debatt är absurt, herr
              talman.
            </seg>
          </u>
          <note type="speaker" n="4e3264d6">
            Anf. 46 LOTTA OLSSON (M):
          </note>
          <u who="lotta_olsson_5715f3" xml:id="i-62c6d9b9def1a47a-1" n="e59b9af0">
            <seg n="4243eae5">
              Herr talman! Det finns egentligen inte några genvägar till att
              säkra pensioner och låga skatter på pensioner. Det vet alla pensionärer.
              Det finns bara en enda medicin som verkar. Det är att så många
              som möjligt av oss i arbetsför ålder är sysselsatta. Det har inte
              med arbetslöshetssiffrorna att göra utan hur många som arbetar.
              Där har vi den högsta sysselsättningsgraden i hela EU.
            </seg>
            <seg n="a8390734">
              Att då samtidigt som man vill öka pensionärernas pengar gå fram
              med förslag om arbetstidsförkortningar är att gå helt motsatt
              väg. Det är svårt för Socialdemokraterna när det gäller vilka
              de ska kunna samarbeta med i en ny regering. All arbetstidsförkortning
              kommer att innebära en lägre sysselsättningsgrad om man räknar
              arbetade timmar. Det kommer indirekt att leda till både högre
              skatter och lägre pensioner. Det är precis motsatt det man vill
              ha. Man vill ha högre pensioner och lägre skatter.
            </seg>
            <seg n="ea1c064b">
              Det är inte det man egentligen är ute efter, utan det är en rättvisetanke.
              Om vi alla blir lite fattigare så är det rättvisare. Det verkar
              vara så retoriken är upplagd. Jag skulle vilja varna för att om
              vi inte kan hålla uppe sysselsättningsgraden så mycket som möjligt
              kommer det att leda till en urholkning av pensionerna. Det kommer
              svenska folkets pensionärer att få betala. Se upp där!
            </seg>
          </u>
          <note type="speaker" n="3ba63a9d">
            Anf. 47 PETER PERSSON (S):
          </note>
          <u who="peter_persson_b021b6" xml:id="i-cae33ba4222fa988-5" n="054f9ee2">
            <seg n="a9607614">
              Herr talman! Finansministern drömde nyligen om att han var talman.
              Han satt inte där talmannen residerar, men tänkte sig väl det
              när han började bilda regering med i riksdagen varande partier
              och utanför riksdagen varande partier. Jag kunde göra samma övning
              som finansministern och fråga: Hur blir det när Moderaterna med
              stöd av Kalle Anka-partiet, Musse Pigg-partiet och Solsidan ska
              bilda regering efter valet? Hur kommer det inte att gå om dessa
              partier, som ju var förtecknade på valsedlar, skulle komma hit?
            </seg>
            <seg n="5fea00ce">
              Herr talman! Den här debatten visar en väldigt tydlig sak. Ibland
              glömmer man bort sig och glömmer bort instruktionsboken man hämtade
              där nere i kvarteren hos Per Schlingmann och säger det rent ut:
              Socialdemokraterna vill höja skatten för att kunna ge pengar till
              dem som inte arbetar. Det var ju Gamla moderaterna! Ni ska inte
              säga så nu! Ni ska prata på ett annorlunda sätt.
            </seg>
            <seg n="d41d0340">
              Här blev det tydligt. Det mest omfördelande som finns i vår ekonomi
              är just socialförsäkringssystemen. De bygger ytterst på en djup
              solidaritet. När jag är frisk, stark och arbetar betalar jag,
              och jag får också del om olyckan skulle vara framme och jag skulle
              bli sjuk.
            </seg>
            <seg n="2493ffdf">
              Gå inte ut och säg till en kvinna som har slitit i vården i hela
              sitt liv när hon inte längre kan fullgöra jobbet att hon inte
              vill arbeta och lever på bidrag! Säg inte till den som nyss stod
              i skolan och undervisade våra barn och har drabbats av cancer:
              Du lever på bidrag!
            </seg>
            <seg n="50106757">
              Det är skamligt att denna förlegade unkna människosyn blir så
              tydlig. Det är vad frågan handlar om. Det handlar om att separera
              skattesatserna och skapa mer tryck på de arbetslösa, de sjuka,
              de föräldralediga och pensionärerna.
            </seg>
            <seg n="5aa187b1">
              Pensionärerna är mer välorganiserade än vad de cancersjuka och
              de arbetslösa är. Det tycker jag är bra. Därför släpper ni lite
              på den gruppen och säger att ni har sänkt skatten för pensionärerna.
              Men egentligen vill ni ha skillnaden!
            </seg>
            <seg n="6b98c13e">
              En annan som glömde instruktionsboken var min namne med efternamn
              Norman. Han uttalade sig i Riksdag det var det de sade här i helgen.
              Miljöpartiet ska ha 35 timmars arbetsvecka. Miljöpartiet ska ha
              friår. Miljöpartiet ska öka alla skatter som man kan på bensin,
              diesel och annat med flera tiotals miljarder.
            </seg>
            <seg n="afe6cc48">
              Det kommer inte att fungera för Sverige; det kan vi ha klart
              för oss. Då kommer vi att få se att vi inte har möjlighet att
              reducera skillnaden mellan dem som arbetar och pensionärerna.
              Det är 7 miljarder, mina vänner, som ni i Socialdemokraterna i
              så fall ska betala ut.
            </seg>
            <seg n="75d1675b">
              Vi har sett till att satsa, helt riktigt nationalekonomiskt,
              på konsumtion med ett jobbskatteavdrag från den 1 januari på 15
              miljarder. Det ger en konsumtionstillväxt, och som vi såg det
              första kvartalet är det detta som är viktigt för att hålla konsumtionen
              och bnp uppe. Vi måste försöka att hålla bnp uppe hela tiden.
            </seg>
            <seg n="d3ae6ed4">
              Finanspolitiska rådet konstaterade klart i förra veckan att detta
              är en riktig och balanserad politik. Vi kan bara konstatera att
              vi kommer att fortsätta att föra den när vi vinner valet i september.
            </seg>
          </u>
          <note type="speaker" n="d893370e">
            Anf. 49 ANNIKA LILLEMETS (MP):
          </note>
          <u who="annika_lillemets_d743a3" xml:id="i-dff21e63558a907f-0" n="084aa973">
            <seg n="649e7c36">
              Herr talman! Anders Borg sade nyss att MP går till val på att
              stoppa tillväxten i Sverige, om jag rätt uppfattade vad finansministern
              sade. Låt mig korrigera detta; det var en missuppfattning. Vad
              vi går till val på och vad vår kongress har beslutat är att vi
              vill börja utveckla en ekonomi som inte är beroende av tillväxt.
              Det är en mycket stor skillnad.
            </seg>
            <seg n="7ec209e7">
              Jag vill påminna om att ekonomin har gränser – skarpa gränser
              som vi inte kan förhandla med. Vi har ett jordklot. Om alla på
              jorden konsumerade som svenskar skulle vi behöva flera stycken,
              kanske tre. Om alla konsumerade som genomsnittsamerikaner skulle
              vi behöva ännu fler. Då är dessutom konsumtionen orättvist fördelad.
              Detta är inte hållbart. Låt oss se världen som den är. Detta är
              gränser vi inte kan kompromissa med.
            </seg>
            <seg n="591a705b">
              En grön omställning måste vi ha. Den kommer att ge tillväxt inom
              vissa områden: förnybar energi, olika slags tjänster, skola, omsorg,
              kultur och annat som vi behöver. Det handlar om renovering av
              bostadsområden, att bygga hållbara transportsystem och mycket
              annat. Det handlar om tillväxt inom vissa områden, men absolut
              inte inom andra. All tillväxt är inte bra tillväxt; låt mig säga
              det. Lyssna noga!
            </seg>
            <seg n="1c2ac6be">
              Att hugga ned en urskog ger tillväxt för stunden, men det ger
              ingen möjlighet att försörja sig sedan. Man förstör livsmöjligheterna
              för de människor som bor där och som har hämtat ved i skogen.
              Man förstör kanske möjligheterna för turism i framtiden. Att bryta
              kalk i Ojnareskogen på Gotland är naturligtvis lönsamt för det
              företag som gör det och för några som får arbete under något decennium.
              Men sedan är det inte lönsamt. Det är en oekonomisk tillväxt.
              Det är också oekonomisk tillväxt att fiska upp den sista fisken
              ur ett hav. Det är mer ekonomiskt att låta den vara.
            </seg>
            <seg n="92655933">
              Tillväxt är inte heligt. Vi måste börja utveckla en ekonomi som
              inte är beroende av tillväxt, som är stabil inom naturens ramar
              och som håller en social rättvisa. Det finns de som har försökt.
              Det finns sådana här samhällsmodeller som man har räknat på, bland
              annat i Kanada. Där finns en miljöekonom som heter Peter Victor.
              Han har laborerat med detta och sagt att man skulle kunna hejda
              utsläppen av växthusgaser. Man skulle kunna hejda fattigdomen
              och upprätta den sociala rättvisan genom att dela på jobben och
              därmed konsumtionsutrymmet. Det är också viktigt. Man kan göra
              det genom att investera mer offentligt och mindre privat och genom
              att konsumera mer offentligt och mindre privat, för det sliter
              mindre på naturen samtidigt som det ger stora värden genom mer
              personal i vården och skolan, till exempel.
            </seg>
            <seg n="6e0dfce0">
              Sådana tankar måste vi börja tänka och diskutera. Det är inte
              seriöst och ansvarsfullt att bara ropa: Tillväxt, tillväxt, tillväxt
              – oavsett innehåll. Det håller inte. Se det i vitögat! Tillväxt
              kan inte ersätta en rättvis fördelning av resurser. Det är det
              vi talar om. Vi måste börja arbetet nu. Det blir bara svårare
              om vi väntar tills läget blir katastrofalt.
            </seg>
            <seg n="ef960dc9">
              Låt oss göra någonting positivt av det här. Miljöpartiet vill
              som sagt börja utveckla en ekonomi som inte är beroende av tillväxt.
              Jag ser fram emot en fortsatt intressant debatt om detta och hur
              vi ska utforma det.
            </seg>
            <seg n="48df5c03">
              Anf. 50 GUNNAR ANDRÉN (FP):
            </seg>
            <seg n="4605f1f7">
              Herr talman! Är Sverige unikt? Finns det inget annat land som
              har jobbskatteavdrag? Det är detta det handlar om. Staffan Anger
              hänvisar till Finanspolitiska rådets senaste utgåva. Man kan också
              läsa 2010 års utgåva där ikonen på nationalekonomiområdet Lars
              Calmfors ledde arbetet. Då ser man att jobbskatteavdrag finns
              i minst 18 andra länder. Det finns i Australien, Belgien, Finland,
              Frankrike, Irland, Kanada, Japan, Nederländerna, Nya Zeeland,
              Slovakien, Storbritannien, Sydkorea, Tyskland, Ungern och USA.
              Alla dessa länder beskattar arbetsinkomster och pensioner något
              olika.
            </seg>
            <seg n="8b099ddf">
              Så har Sverige också gjort en gång i tiden. Det är få som minns
              det, men 1985 beslutade den socialdemokratiska regeringen tillsammans
              med Vänsterpartiet att införa ett något lägre förhöjt grundavdrag
              för pensionärer än för yrkesarbetande. Det blev ett himla liv,
              för att uttrycka det rakt på sak, på pensionärsorganisationerna.
              De tyckte att detta var orättvist.
            </seg>
            <seg n="e418f18e">
              Ännu längre tillbaka i tiden har vi dessutom haft förvärvsavdrag,
              som också motiverar en del av de jobbskatteavdrag som finns nu.
              Det handlar om fördelningspolitiska åtgärder, där man i en del
              av länderna inte beskattar individerna. Man beskattar så att man
              ser till att hushåll med barn får förhöjt jobbskatteavdrag i de
              här länderna. Vi har, herr talman, i hög grad koncentrerat oss
              på sysselsättningsaspekten.
            </seg>
            <seg n="fb9d0b17">
              De ärade ledamöterna av skatteutskottet besökte nyligen Danmark.
              De fick då veta att midsommaröverenskommelsen 2013 innebar just
              att man skulle införa ett jobbskatteavdrag av svensk modell. Då
              var det Socialdemokratiet, Radikale venstre och Socialistisk folkeparti
              som gjorde detta. Sedan har Socialistisk folkeparti inte orkat
              med att sitta kvar i regeringen. Det kan vara en intressant hänvisning
              till vad som har hänt sedan.
            </seg>
            <seg n="2b62a8bd">
              Herr talman! Jag skulle till slut vilja ställa frågan: Varför
              vill Socialdemokraterna eventuellt behålla hela jobbskatteavdraget
              med de justeringar som man gör längst upp? Detta finns i andra
              länder också; det ska gärna sägas. Jag tror att det finns en orsak
              till att de vill det. De har sett att det fungerar från sysselsättningssynpunkt.
              Det fungerar precis som i många andra länder.
            </seg>
            <seg n="36dd6f57">
              Jag ska sluta, herr talman, med att tala om att det finns fyra
              länder i Europa som inte har något jobbskatteavdrag. Inte överraskande
              är det Grekland, Italien, Spanien och Portugal. Vi kan se hur
              det har gått med sysselsättningen i de länderna. Det är kanske
              inte så oklokt som många vill göra gällande att ha ett jobbskatteavdrag.
              Sedan är det som sagt inget självändamål att pensionärer ska beskattas
              högre. Men själva jobbskatteavdraget, som är kärnan i detta, är
              ganska bra även för pensionärer som vill ha högre pensioner.
            </seg>
          </u>
          <note type="speaker" n="e4121059">
            Anf. 51 MONICA GREEN (S):
          </note>
          <u who="monica_green_650948" xml:id="i-096bc690b60972bb-4" n="b99b05c1">
            <seg n="3d7051d9">
              Herr talman! Jag var på SPF i Lidköping i söndags. De var väldigt
              tydliga: De vill inte ha den här orättvisa beskattningen på sin
              uppskjutna lön, alltså pensionen. De har en särskild pensionärsskattekalkylator
              på sin hemsida. SPF var noga med att framföra att de inte vill
              ha den orättvisa pensionärsskatten.
            </seg>
            <seg n="04bd3dd7">
              Jag har tidigare träffat PRO i Skaraborg. De har precis samma
              budskap. De vill inte ha den orättvisa pensionärsskatten. De har
              också en uträkning på sin hemsida som man kan titta på och räkna
              ut hur mycket mer man betalar i skatt när man är pensionär än
              om man arbetar.
            </seg>
            <seg n="d7d06751">
              Bromsen har som sagt slagit till under den här mandatperioden
              eftersom ni har misslyckats med att pressa tillbaka arbetslösheten.
              Därför har pensionerna också blivit lägre. Pensionärer betalar
              numera också högre skatt. Det vill vi ändra på. Vi ska fasa ut
              det. Vi tar från miljonärer och ger till pensionärer.
            </seg>
            <seg n="3c0cc75c">
              Jag skulle vilja veta om ni vill ha en klyfta mellan pensionärer
              och de som arbetar eller om ni vill försöka ta bort den. Jag har
              inte fått något tydligt svar i dag. Ni antyder att den orättvisa
              pensionärsskatten inte är något självändamål. Men ni känner er
              tvingade eftersom ni tror att det pressar tillbaka arbetslösheten,
              vilket det faktiskt inte har gjort. Vi har fortfarande massarbetslöshet.
              Visserligen ska vi vara nöjda eftersom de har det ännu värre någon
              annanstans. Men pensionärerna tycker att detta är orättvist eftersom
              ni inte har lyckats pressa tillbaka arbetslösheten.
            </seg>
            <seg n="4b4cdcdb">
              När vi har vunnit valet – förhoppningsvis vinner vi så stort
              att vi inte behöver samarbeta med något annat parti – ser en socialdemokratiskt
              ledd regering till att vi fasar ut pensionärsskatten.
            </seg>
          </u>
          <note type="speaker" n="0f84a921">
            Anf. 52 PETER PERSSON (S):
          </note>
          <u who="peter_persson_b021b6" xml:id="i-cae33ba4222fa988-6" n="054f9ee2">
            <seg n="6760ff81">
              Herr talman! Det intressanta med denna långa debatt är att den,
              ibland tydligt och ibland mellan raderna, har blottlagt det som
              historiskt är den stora motsättningen i svensk politik. Den politiska
              högern har alltid sett skatt som tvång och pålaga och har alltid
              sett skattesänkning som politikens absoluta mål. De har dessutom
              sett socialförsäkringssystemen som det mest hatade. De skapar
              nämligen stor omfördelning i ekonomin mellan oss som för stunden
              är friska och arbetar och de som behöver stödet på grund av sjukdom
              eller arbetslöshet. Systemen utjämnar också för de äldre grupperna.
            </seg>
            <seg n="11d7360f">
              I dag vill Moderaterna dess värre inte slåss med blanka vapen
              och berätta vad de egentligen vill åstadkomma. Likt någon som
              är på Gröna Lund säger de till barnet som just har fått en gräddbulle:
              Ät upp den! Du har den ändå kvar. Det är på det sättet man presenterar
              de gigantiska skattesänkningarna: Ingenting har hänt! Välfärden
              blomstrar.
            </seg>
            <seg n="ee93fc88">
              Åk ut och se er omkring i samhället! Titta på skolresultaten!
              Titta på bemanningen i äldreomsorgen! Gräddbullen är halvt uppäten.
              Och ni visste att det skulle bli så. Det var nämligen ni som tog
              bettet.
            </seg>
            <seg n="6bfc6075">
              Det tricket försöker ni göra om en gång till. Jag tror att det
              är svårare att lyckas. Och jag förväntar mig nu att Anders Borg
              i sista inlägget berättar om ni ska fortsätta med skattesänkningspolitiken.
            </seg>
          </u>
          <note type="speaker" n="54edf652">
            Anf. 53 STAFFAN ANGER (M):
          </note>
          <u who="staffan_anger_addfbf" xml:id="i-afb76e5bc3c40231-0" n="4f29d5e7">
            <seg n="0cfa97f7">
              Herr talman! Siffrorna talar sitt tydliga språk. Vi har den högsta
              sysselsättningsgraden i Europa, i den värsta nedgången sedan 30-talet.
              Vad beror det på? Jo, det beror på att det har förts riktig politik
              jämfört med många länder som har fört en annan politik, framför
              allt socialistiska länder, som nu får skära ned ordentligt.
            </seg>
            <seg n="abde7136">
              Vi har skapat 260 000 nya arbeten, vi har satsat 40–50 miljarder
              i realt penningvärde på den sociala välfärdssektorn och vi har
              sett till att de som jobbar med låg eller medelgod lön har fått
              ännu en månadslön efter skatt i inkomst. I Sverige har vi tidigare
              haft höga skatter, inte bara för dem som har högst lön utan även
              för dem som jobbar som sjuksköterskor och stålarbetare och så
              vidare. Det har varit väldigt högt. Nu får de en månadslön extra.
            </seg>
            <seg n="c787b453">
              Det är genant att höra att man inte har gjort någonting. När
              man har skapat dessa siffror talas det om massarbetslöshet. Om
              vi får förtroendet i valet kommer vi att fortsätta med denna framgångsrika
              politik som också ger möjligheten att förstärka det som inte är
              pensionskatt utan ett avdrag på 16 miljarder som vi har gjort
              i fem steg. Vi har också förstärkt för dem med lägst pensioner
              för att de ska få en bättre nivå.
            </seg>
          </u>
          <note type="speaker" n="2665bcd6">
            Anf. 54 ANNIKA LILLEMETS (MP):
          </note>
          <u who="annika_lillemets_d743a3" xml:id="i-dff21e63558a907f-1" n="084aa973">
            <seg n="e8a9ef93">
              Herr talman! Jag skulle vilja tillägga att finansiering av välfärden
              inte måste vara beroende av enbart skatt på arbete för all framtid.
              I stället krävs det politisk vilja och ett minimum av fantasi.
              Det finns skattebaser som är underutnyttjade. Till exempel finns
              det ingen anledning att Sverige i princip ska skänka bort sina
              mineraler till de företag som vill bryta dem eller att inte ta
              ut skatt på finansiella transaktioner och så vidare. Det finns
              en hel del att göra om man verkligen vill.
            </seg>
            <seg n="43379761">
              Jag vill kort avsluta med att be er alla här i kammaren – Sveriges
              högst beslutande församling – att höja blicken och komma ihåg
              vad som gäller: Vi har ett enda jordklot. Ekonomin måste hållas
              inom det. Det är den stora frågan.
            </seg>
            <seg n="3b6b517a">
              Tillväxt eller ej? Javisst, om det blir tillväxt av att folk
              bygger vindkraftverk eller undervisar i skolan är det alldeles
              utmärkt. Men tillväxt oavsett innehåll är inte ett mål. Tillväxt
              kan vara ett medel om man gör något bra. Men det kan inte vara
              målet. Jag önskar av hela mitt hjärta att vi kan ha en verklig
              och seriös debatt om de frågorna och om hur vi delar på de resurser
              vi har på ett rättvist sätt.
            </seg>
            <seg n="c1fb1ba5">
              Jag upprepar: Tillväxt kan inte ersätta rättvis fördelning, och
              oändlig tillväxt är inte möjlig i en ändlig värld – hur gärna
              vissa än skulle vilja det.
            </seg>
          </u>
          <note n="3d572408">
            Överläggningen var härmed avslutad.
          </note>
          <note n="e0b026e9">
            11 § Svar på interpellation 2013/14:451 om det nordiska skatteavtalet
          </note>
          <note type="speaker" n="86880427">
            Anf. 55 Finansminister ANDERS BORG (M):
          </note>
          <u who="unknown" xml:id="i-00efcb74f6f3fb6d-14" n="1a86d247">
            <seg n="51052984">
              Herr talman! Ann-Kristine Johansson har frågat mig dels vad jag
              anser måste göras för de drabbade pensionärerna, dels om jag avser
              att följa Nordiska rådets antagna rekommendationer och driva på
              för en revision av nuvarande regelverk.
            </seg>
            <seg n="348639e8">
              Frågan är ställd mot bakgrund av att det nordiska skatteavtalet
              ändrades med verkan från och med den 1 januari 2009. De pensionärer
              som avses är norska pensionärer som menar att de i samband med
              att de flyttat till Sverige har fått fel information från Skatteverket.
              De har i enlighet med de tidigare reglerna inte tagit upp sina
              norska pensioner till beskattning i Sverige. Detta har senare
              korrigerats med retroaktiva krav på skatt.
            </seg>
            <seg n="8346e627">
              Det är givetvis mycket beklagligt att beskattningen i de aktuella
              fallen inte blev rätt från början. Regeringen har därför tagit
              frågan på stort allvar och varit mån om att få en så klar bild
              som möjligt över vad som skett i samband med övergången till de
              nya reglerna. Den bild som har framkommit är att Skatteverket
              inte har lämnat felaktig information generellt i till exempel
              internt eller externt informationsmaterial. Vi vet att ett tiotal
              personer har vänt sig till Skatteverket med krav på skadestånd.
              De menar att de i sina kontakter med Skatteverket har fått felaktig
              information.
            </seg>
            <seg n="743d6404">
              Att avgöra huruvida det i enskilda fall har lämnats felaktig
              information är en fråga som måste bedömas inom ramen för rättsväsendet.
              Det är en ordning som följer av vår grundlag. Mot den bakgrunden
              ser regeringen inte att det finns någon anledning att göra ytterligare
              översyn av regelverket.
            </seg>
          </u>
          <note type="speaker" n="11a9daa5">
            Anf. 56 ANN-KRISTINE JOHANSSON (S):
          </note>
          <u who="ann-kristine_johansson_fd2a49" xml:id="i-7797c239563b9af0-0" n="27d591a8">
            <seg n="2fee9093">
              Herr talman! Jag har ställt interpellationen till finansministern
              för att försöka få svar på vad Regeringskansliet kan göra för
              de här pensionärerna.
            </seg>
            <seg n="a7df786f">
              Det är många som har varit i kontakt med mig under de senaste
              två åren via mejl, telefon och möten. Det är människor från hela
              Sverige, och det är många fler än de tio som finansministern hänvisar
              till.
            </seg>
            <seg n="5edec435">
              Vi måste ha i åtanke att detta är äldre människor som kanske
              inte är så vana vid att använda e-post och internet. Deras krafter
              kanske inte räcker till för att ensamma kämpa för sin sak, och
              att gå den rättsliga vägen är inte det lättaste.
            </seg>
            <seg n="8f429234">
              Det är mycket som har kommit i kölvattnet av detta för de här
              pensionärerna: sjukdom, personlig konkurs med mera. Och det är
              inga rika människor som fifflar för att komma undan skatt utan
              helt vanliga pensionärer som vill flytta till Sverige och leva
              ett gott liv här.
            </seg>
            <seg n="1f646bf3">
              Jag vill läsa upp delar av en berättelse som jag mottagit från
              en berörd kvinna.
            </seg>
            <seg n="04fe885a">
              Vi är ett gift par från Norge som ägde hus i Norge fram till
              2011. Då sålde vi huset, betalade våra lån och köpte ett hus i
              Sverige för pengarna. Vi flyttade till Sverige efter att i ungefär
              ett helt år ha ringt till Skatteverket i Sverige men också till
              Skatteetaten i Norge för att reda ut vad det är som gäller. Under
              alla telefonsamtal får vi reda på: Ni får er pension från Norge
              och betalar skatt i Norge. Ni ska inte betala skatt i Sverige.
              Vi har ringt sju åtta gånger under året.
            </seg>
            <seg n="3804dbbf">
              Sommaren 2011 flyttade vi till Sverige, men vi hörde ingenting
              från Skatteverket förrän vi själva började ta kontakt för att
              höra om vi inte skulle få en inkomstdeklaration. Nej, ni ska inte
              lämna någon sådan, för ni beskattas i Norge, var svaret. Detta
              besked återkom flera gånger när kvinnan hade kontakt med Skatteverket.
            </seg>
            <seg n="6106e074">
              Nu har vi, skriver hon på slutet, en skatteskuld och sitter fast.
              Vi vet inte vad vi ska göra. Vi är så förtvivlade. Var snälla
              och hjälp oss! Vi hade aldrig flyttat från Norge om vi hade fått
              rätt information när vi ringde till Skatteverket och frågade.
            </seg>
            <seg n="60657f62">
              Det här är ett brev som också ställdes till Nordiska rådet där
              hon ville ha hjälp.
            </seg>
            <seg n="3e9acc1f">
              Jag har haft kontakt, Anders Borg, med flera personer som har
              hamnat i kläm. Det är Anders-Fredrik, Einar, Per, Mona och Birgit,
              och de berättar ungefär samma tragiska historia: De får gå från
              hem och hus.
            </seg>
            <seg n="46b201d9">
              Kan du med handen på hjärtat säga att dessa pensionärer bara
              har missförstått korrekt information från Skatteverket när det
              rör sig om många och när det rör sig om folk som inte känner varandra
              från olika delar av Sverige?
            </seg>
            <seg n="c76f82fd">
              Frågan kan bara lösas politiskt. Så, finansministern, vad har
              den svenska regeringen tänkt göra för att komma till rätta med
              den situation som de norska pensionärerna har hamnat i och inte
              bara hänvisa till rättsväsendet?
            </seg>
          </u>
          <note type="speaker" n="1012dfac">
            Anf. 57 ANDERS KARLSSON (S):
          </note>
          <u who="anders_karlsson_4d09f1" xml:id="i-b524f45673959379-0" n="592b802b" next="i-85e4b53972dab98e-0">
            <seg n="b4804828">
              Herr talman! Jag hade inte tänkt lägga mig i den här debatten,
              men jag kom in här av en tillfällighet.
            </seg>
            <seg n="cfae92ac">
              Det här är en angelägen fråga för ett relativt litet antal människor
              som är starkt berörda av detta. Av den anledningen tycker jag
              faktiskt att frågan är för stor för att hänvisas till rättsväsendet,
              Anders Borg. Det är personliga tragedier på grund av fel information.
              Det skulle kunna gå att rätta till.
            </seg>
            <seg n="e0d6c4bd">
              Din regering, Anders Borg, har gett skatteamnesti för människor
              som har undanhållit skatt för svenska staten under många år. Nu
              ger man dem amnesti att komma tillbaka till Sverige utan att betala
              skatt på pengarna.
            </seg>
            <seg n="19b5cfa6">
              Det här är peanuts i förhållande till de pengar som gått till
              skatteamnesti.
            </seg>
            <seg n="b25b567e">
              Jag tycker att ni borde diskutera detta i regeringen. Och, Anders
              Borg, som finansminister har du ändå ett ansvar. Det handlar inte
              om några stora pengar. Men det här leder till personliga tragedier,
              och det ger dåligt renommé för Sverige.
            </seg>
            <seg n="2fa31d9a">
              Både jag och Ann-Kristine är ledamöter i Nordiska rådet, och
              där har vi varit tydliga i frågan och tyckt att den ska lösas.
            </seg>
            <seg n="2bd74440">
              Jag vädjar till finansministern att tänka över det här en gång
              till. Det handlar om små pengar, och det här är något som man
              borde kunna rätta till.
            </seg>
            <seg n="54635e3f">
              Det är personliga tragedier som Ann-Kristine Johansson här har
              berättat om. Jag har också träffat ett antal av dessa människor,
              framför allt som bor i Värmland i dag, och hört hur de har blivit
              behandlade. Det är inte värdigt ett rättssamhälle. Sedan kan man
              säga att ord står mot ord. Men eftersom de troligen har rätt,
              att de har blivit felinformerade, borde man rätta till detta.
            </seg>
            <seg n="aaff156a">
              Jag vädjar igen till finansministern: Se över det här och lös
              problemet! Det är småpengar i din stora budget.
            </seg>
          </u>
          <note n="396e4257">
            Ajournering
          </note>
          <note n="bacef289">
            Kammaren beslutade kl. 15.55 på förslag av talmannen att ajournera
            förhandlingarna till kl. 18.00.
          </note>
          <u who="anders_karlsson_4d09f1" xml:id="i-85e4b53972dab98e-0" n="592b802b" prev="i-b524f45673959379-0">
            <seg n="027957cb">
              Återupptagna förhandlingar
            </seg>
            <seg n="42058ed5">
              Då både finansministern och interpellanten anmält att de inte
              önskade fortsätta debatten efter uppehållet förklarade tredje
              vice talmannen överläggningen avslutad.
            </seg>
          </u>
          <note n="1abeec31">
            Förhandlingarna återupptogs kl. 18.00.
          </note>
          <note n="2a1e1fb2">
            11 § (forts.) Svar på interpellation 2013/14:451 om det nordiska
            skatteavtalet
          </note>
          <note n="156a7d13">
            12 § Svar på interpellation 2013/14:471 om hållbar finansiell
            infrastruktur
          </note>
          <note type="speaker" n="71f3ac11">
            Anf. 58 Statsrådet PETER NORMAN (M):
          </note>
          <u who="unknown" xml:id="i-34e92ef2adea7914-0" n="1a86d247">
            <seg n="05ec44a1">
              Herr talman! Valter Mutt har frågat finansministern vad han avser
              att göra för att öka det demokratiska inflytandet över penningutgivning
              och kreditflöden, för att öka den demokratiska styrningen av Riksbanken,
              för att se över och utvidga Riksbankens uppdrag till att omfatta
              mål om social rättvisa och hushållning med naturresurser och för
              att undvika onödiga räntekostnader vid statlig upplåning.
            </seg>
            <seg n="f67c565f">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="2a321ddc">
              Precis som de myndigheter som är placerade under regeringen bör
              myndigheter under riksdagen agera självständigt i sitt beslutsfattande
              utefter de riktlinjer och principer som styr deras verksamheter.
              Detta är av sådan vikt för vårt demokratiska system att det är
              reglerat i grundlagen. Därtill ställer även EU-rätten krav på
              att beslutsfattarna i en medlemsstats centralbank ska vara oberoende.
            </seg>
            <seg n="b5ad2e4f">
              I fråga om den demokratiska styrningen av Riksbanken och möjligheten
              att se över och eventuellt utvidga Riksbankens uppdrag är det
              en fråga för riksdagen och riksbanksfullmäktige, inte för regeringen.
            </seg>
            <seg n="972183cf">
              När det gäller statens räntekostnader är det Riksgäldskontoret
              som är statens centrala finansförvaltning. I rollen som statens
              internbank ansvarar Riksgäldskontoret för att de statliga myndigheterna
              får tillgång till de anslagsmedel och lån som beslutats av riksdagen.
              Myndigheternas in- och utbetalningar styr hur mycket Riksgäldskontoret
              behöver låna eller kan amortera på statsskulden.
            </seg>
            <seg n="e0d1b694">
              Genom att samla ansvar och expertis för statens betalningar,
              statsskuld, garantier, lån och bankstöd hos Riksgäldskontoret
              får staten en effektiv finansförvaltning.
            </seg>
          </u>
          <note n="19a2628f">
            Regeringen utvärderar vartannat år statsskuldförvaltningen. Den
            senaste skrivelsen överlämnades till riksdagen i april 2014 (
            Utvärdering av statens upplåning och skuldförvaltning 2009–2013
            , skr. 2013/14:196).
          </note>
          <u who="unknown" xml:id="i-fa9d2095e0d20f33-0" n="1a86d247">
            <seg n="85f498e3">
              Regeringens bedömning är att statens upplåning och skuldförvaltning
              fungerar väl och bedrivs kostnadseffektivt.
            </seg>
          </u>
          <note type="speaker" n="b06e8238">
            Anf. 59 VALTER MUTT (MP):
          </note>
          <u who="valter_mutt_c20a58" xml:id="i-3d501ec745b1c34d-0" n="6a11e9ee">
            <seg n="faf9fa39">
              Herr talman! Jag tackar statsrådet för svaret. Jag skulle dock
              ha uppskattat ett något större mått av konkretion från finansmarknadsministern.
              När jag tar del av Peter Normans svar får jag nära nog intrycket
              av att finansmarknadsministern menar att vi redan befinner oss
              i en nästan perfekt tingens ordning och att några större förändringar
              därför är obefogade.
            </seg>
            <seg n="88cf7fe6">
              Vore det så väl skulle vi inte ha dessa återkommande djupa finanskriser
              som i sin tur ger upphov till skuldkriser, neddragningar i offentliga
              välfärdssystem, massarbetslöshet och så vidare. Denna gång har
              vårt land visserligen varit förhållandevis förskonat, men i en
              internationaliserad ekonomi går givetvis ingen säker i längden.
              Sverige är en del av vår tids globaliserade ekonomi och bör rimligen
              också ta del i den globala debatten om hur vi skapar mer robusta
              finansiella system. Det är därför jag har ställt denna interpellation.
            </seg>
            <seg n="d9ae0eb7">
              I dag skapas som bekant inte längre våra pengar annat än helt
              marginellt av våra centralbanker, utan uppemot 97 procent av alla
              pengar skapas i praktiken av privata banker i samband med långivning.
              Den som styr över kreditflödena i ett samhälle har naturligtvis
              ett avgörande inflytande över vilka entreprenörer som får möjlighet
              att förverkliga sina idéer och vilka företag som kan växa. Detta
              avgör i sin tur i hög grad hur morgondagens samhälle kommer att
              se ut.
            </seg>
            <seg n="6771907f">
              Det blir givetvis problematiskt när banker och finansbolag under
              senare årtionden kommit att styra allt större kapitalflöden bort
              från den reala ekonomins produktion av varor och tjänster och
              i stället investerat i finansiella instrument som driver en växande
              spekulationsekonomi centrerad på förväntningar och förhoppningar.
              När dessa inte infrias får vi återkommande bubblor som spricker
              och i värsta fall försätter världsekonomin i kris.
            </seg>
            <seg n="cd7bce97">
              Glädjande nog växer insikten även bland ekonomer att detta inte
              är något optimalt sätt att organisera en hållbar ekonomi på, i
              synnerhet inte i en tid som vår givet vad klimatklockan är slagen.
              Vi behöver investera massivt i just den reala ekonomin för att
              komma loss ur dagens fossilberoende.
            </seg>
            <seg n="682a9d93">
              Till och med på Internationella valutafondens forskningsavdelning
              tänker man numera ibland utanför boxen. År 2012 publicerade IMF-ekonomerna
              Jaromir Benes och Michael Kumhof ett förslag till penningreform
              inspirerat av den så kallade Chicagoplanen från 1930-talet. Grundtanken
              är att banker bör åläggas att ha full täckning för pengar som
              lånas ut. De ska därmed inte längre kunna skapa pengar ur tomma
              intet i samband med kreditgivning. De skulle i praktiken innebära
              att länders centralbanker får monopol på penningskapande.
            </seg>
            <seg n="0690bf0b">
              Benes och Kumhof menar att detta skulle motverka spekulationsekonomi
              och minska såväl offentlig som privat skuldsättning. De skriver
              i sin rapport gillande om den ursprungliga Chicagoplanen och dess
              bärande idé: Att tillåta regeringen att ge ut pengar till nollränta
              istället för att staten ska låna till ränta av privata banker,
              skulle leda till sänkta räntekostnader i den offentliga ekonomin
              och till dramatiskt minskad statsskuld.
            </seg>
            <seg n="4354afd8">
              Jag gör inte anspråk på att besitta tillräcklig sakkunskap för
              att kunna bedöma om dessa båda IMF-ekonomernas idéer är en framkomlig
              väg för att förhindra nya finanskriser. Men det vore definitivt
              värt att låta en utredning titta närmare på såväl Benes och Kumhofs
              förslag som andra idéer om hur vi kan uppnå ökad stabilitet i
              ekonomin. Jag har tillsammans med Annika Lillemets motionerat
              om detta.
            </seg>
            <seg n="0cef6cd8">
              Det vore intressant att höra hur finansmarknadsministern ser
              på Kumhofrapporten och vilka andra vägar han tror kan leda mot
              en mindre spekulationsbenägen ekonomi.
            </seg>
          </u>
          <note type="speaker" n="a1eace81">
            Anf. 60 ANNIKA LILLEMETS (MP):
          </note>
          <u who="annika_lillemets_d743a3" xml:id="i-dff21e63558a907f-2" n="084aa973">
            <seg n="666e2399">
              Herr talman! Först vill även jag tacka Peter Norman för chansen
              att debattera några av de absolut mest avgörande frågorna.
            </seg>
            <seg n="fc6fc643">
              Var tid och samhälle har sina utmaningar och behov, och detta
              medför att institutioner och deras uppdrag behöver uppdateras
              i takt med dessa. Det behövs verkligen även i Sverige en förutsättningslös
              och prestigelös diskussion om vad som behöver göras, inte minst
              om hur det finansiella systemet ska kunna reformeras för att kunna
              tillgodose de mångas behov i stället för att berika ett fåtal
              och för att ekonomin ska hålla sig inom naturens ramar.
            </seg>
            <seg n="e6fa5f2c">
              Därför finns det all anledning att analysera Riksbankens uppgift
              och ställning. Peter Norman påpekar helt riktigt i sitt svar på
              interpellationen att ett beslut att se över och utvidga Riksbankens
              uppdrag är en fråga för riksdagen och riksbanksfullmäktige. Men
              låt oss ändå ta tillfället i akt att diskutera saken. Säkert har
              även Peter Norman med sin långa erfarenhet, bland annat inom Riksbanken,
              tänkt på saken.
            </seg>
            <seg n="e83e66d8">
              Riksbankens nuvarande mål är att se till att inflationen hålls
              låg och stabil. Dess penningpolitik inriktas på att uppfylla inflationsmålet.
              Men samtidigt ska den, jag citerar från dess hemsida, stödja målen
              för den allmänna ekonomiska politiken i syfte att uppnå en hållbar
              tillväxt och hög sysselsättning.
            </seg>
            <seg n="5abe5676">
              Klimatförändringar och utarmning av naturresurser, ekosystem
              och därmed mänsklighetens försörjning och överlevnad är akuta
              ödesfrågor som överskuggar alla andra problem. Den ökande ojämlikheten
              även i ett rikt land som Sverige är inte bara moraliskt ohållbar
              utan samhällsfarlig då allt fler drabbas av utslagning och ohälsa.
            </seg>
            <seg n="1693ff12">
              Mot bakgrund av detta, vore det inte befogat att Riksbanken utöver
              inflationsmålet fick mål om att bankens penningpolitik skulle
              syfta till att främja hållbar hushållning med naturresurser, minskad
              klimatpåverkan och, varför inte, minskad ekonomisk ojämlikhet?
              Borde dessa mål rentav överordnas inflationsmålet givet det allvarliga
              läget? Givetvis behövs ekonomisk stabilitet, men klimatförändringar,
              miljöförstöring och sociala orättvisor hotar i högsta grad stabiliteten
              i samhället, inte minst ekonomin.
            </seg>
            <seg n="b1d0d2a2">
              Riksbanken har ju för övrigt redan ett slags tilläggsmål, nämligen
              att verka för hållbar tillväxt, hur nu en sådan skulle se ut,
              och hög sysselsättning. Även den amerikanska centralbanken, Federal
              Reserve, har sysselsättningsmål.
            </seg>
            <seg n="a21d621f">
              Jag skulle gärna vilja höra finansmarknadsministerns reflexioner
              kring dessa möjligheter att använda Riksbanken och penningpolitiken
              mer offensivt för att hantera dagens stora samhällsproblem.
            </seg>
            <seg n="34d69ed6">
              Det är visserligen sant som Peter Norman säger att i och med
              att Sverige är med i EU har vi att rätta oss efter och följa EU-rätten,
              som även kräver att beslutsfattarna i vår centralbank ska vara
              oberoende.
            </seg>
            <seg n="e6a32402">
              Med detta menas att de ska vara oberoende från politiken. Men
              självklart verkar ingen människa i ett vakuum. Alla påverkas av
              någon eller något. Vore det inte, mot bakgrund av detta, rimligt
              att – naturligtvis i enlighet med hur andra myndigheter styrs
              – öka den demokratiska kontrollen över Riksbanken för att undvika
              att resursstarka särintressen får ett orimligt stort inflytande
              och för att lättare kunna anpassa de penningpolitiska direktiven
              till de aktuella behoven i samhället?
            </seg>
            <seg n="34dd783f">
              Jag inser självklart att det inte är så lätt att ändra EU:s direktiv,
              men lyckligtvis är inte ens Lissabonfördraget en naturlag. Lagar
              och överenskommelser gjorda av människor kan faktiskt ändras av
              människor.
            </seg>
            <seg n="cd8b809e">
              Jag undrar slutligen om Peter Norman kommer att ta upp frågan
              om riksbankernas självständighet från politiken och deras uppdrag
              att prioritera inflationsbekämpning framför allt, och eventuella
              andra mål, med sina kolleger – ministrar från andra EU-länder
              där det också borde finnas en sådan här diskussion.
            </seg>
          </u>
          <note type="speaker" n="5e25e0c9">
            Anf. 61 STAFFAN ANGER (M):
          </note>
          <u who="staffan_anger_addfbf" xml:id="i-ab86f7a1da63f186-0" n="4f29d5e7" next="i-75e0b08bcedda4af-0">
            <seg n="e5142e81">
              Herr talman! Det är inte alltid säkert att politiker kan fatta
              de bästa besluten för ett land. Så är det. Politik färgas av olika
              värderingar. En del är bra, andra mindre bra.
            </seg>
            <seg n="34cb380f">
              När det gäller en viktig fråga som penningpolitiken i landet,
              det vill säga inflationen, anser jag att det krävs att man har
              experter på området. Det har man i många länder. Riksbanken sätter
              den styrränta man ska ha och bestämmer när man ska göra det. Det
              är viktigt att ingen kan gå på Riksbanken och säga att det var
              rätt eller fel eller hur den ska göra. De gör den värderingen
              professionellt.
            </seg>
            <seg n="6cbd9c28">
              Vi ligger nu lite under inflationsmålet, och vi ska försöka komma
              upp till 2 procent. De har dock skött sig mycket bra. Man ser
              också att det fungerar bra inom andra banker – EU-banken och även
              Federal Reserve i Amerika. Låt oss alltså behålla penningpolitiken
              hos Riksbanken.
            </seg>
            <seg n="8e9a2672">
              När det gäller finanspolitiken är det naturligtvis i högsta grad
              regeringens sak att vara med och styra den. Vi har nu etablerat
              ett stabiliseringsråd, där flera ministrar, Riksgäldschefen och
              Riksbankschefen sitter. De kan värdera olika saker när det gäller
              finanspolitiken. Det tror jag är väldigt bra. De hade sitt första
              styrelsemöte i maj.
            </seg>
            <seg n="d98e56ca">
              Bankerna, även de svenska, är lite luriga. Det får jag hålla
              med om. Jag tycker att de bland annat lånar ut för lite pengar
              till småföretagare. Jag är själv småföretagare, och det är svårt.
              Bankerna koncentrerar sig på de stora företagen och naturligtvis
              på bolånekunder. Jag hade önskat mer konkurrens på bankmarknaden,
              och vi försöker ha det. Det kommer nya banker nu som verkligen
              ställer upp på de mindre företagen. Det tror jag är jätteviktigt.
            </seg>
            <seg n="80ec3c11">
              När det gäller Riksgälden tittar vi på värderingen av statsskuldsättningen.
              Den sista rapporten, som ministern pratade om, visar att det är
              bra och välskött. Jag vill minnas från rapporten innan att man
              tjänade ganska mycket pengar åt svenska staten. Det är väldigt
              viktigt att man har en riksgäldsfunktion som fungerar bra.
            </seg>
            <seg n="309895a2">
              Beträffande bankerna gäller det att man styr dem. Man måste ha
              en banklagstiftning. Som ni vet diskuterar man nu i EU hur man
              ska förstärka reglerna för kapitalet i bankerna. Där har EU lagt
              sig på en viss nivå. Vi ska lägga oss lite högre eftersom våra
              fyra banker omsätter lika mycket som fyra och en halv gånger bruttonationalprodukten.
              Vi ska upp till 16,5 procent. Som industrikille tycker jag fortfarande
              att det är lite. Inom industrin brukar vi tala om att vi i alla
              fall ska ha 30 procent.
            </seg>
            <seg n="27f8abc7">
              Men det är ett steg i rätt riktning, för det kommer en smäll.
              Vi hade en smäll på 90-talet och en 2008. Det var inte lätt att
              klara av, men vi klarade det med blotta förskräckelsen.
            </seg>
          </u>
          <note n="e46c4914">
            Anf. 62 GUNNAR ANDRÉN (FP):
          </note>
          <u who="staffan_anger_addfbf" xml:id="i-75e0b08bcedda4af-0" n="4f29d5e7" prev="i-ab86f7a1da63f186-0">
            <seg n="32111b15">
              Herr talman! Jag vill koncentrera mig på den fråga Valter Mutt
              och Annika Lillemets ställer om hur den demokratiska styrningen
              av Riksbanken ska ökas. Det är en del i frågan, men kanske inte
              den allra viktigaste.
            </seg>
            <seg n="051549c3">
              Jag tillhör sedan en tid tillbaka Riksbanksfullmäktige och har
              i samband därmed utträtt ur finansutskottet. Anledningen är att
              man inte ska utvärdera sig själv. Det är viktigt att påpeka.
            </seg>
            <seg n="4a3cee15">
              Enligt mitt sätt att se det är Riksbanken inte ofelbar. Den ska
              bara agera och arbeta med stöd av och under den lag som beslutas
              av riksdagen. Det betyder att så länge man inte har något annat
              att styra med än den lagen går det inte heller att ha flera mål
              för Riksbanken utöver det nuvarande med inflationspolitiken och
              en stabil finansiell ordning och reda i landet. Det är klart att
              man skulle kunna tänka sig flera mål. Den amerikanska riksbanken
              Federal Reserve har det.
            </seg>
            <seg n="4a7efa14">
              Herr talman! Vänsterpartiet var tidigare representerade i Riksbanksfullmäktige
              men är det inte just nu. Det är däremot Miljöpartiet genom Peter
              Eriksson och den tidigare partisekreteraren Agneta Börjesson.
              Vänsterpartiet har full insyn i detta. Då kan man fråga sig: Hur
              ska en ny regering agera? Ska man ändra på detta?
            </seg>
            <seg n="9b9f015b">
              Miljöpartiet vill i riksbankslagen införa förslaget att särskild
              hänsyn ska tas till de miljöutmaningar man har. Vänsterpartiet,
              som kan tänkas bli en del av koalitionen, vill införa ett annat
              mål, nämligen sysselsättningsmålet. Helt plötsligt skulle vi sitta
              med tre mål för Riksbanken.
            </seg>
            <seg n="40c9bd5f">
              Det vore väldigt intressant att få reda på om ni som har väckt
              interpellationen avser att ändra riksbankslagen så att det blir
              en ny situation där olika hänsyn ska tas i Riksbanken. Vad ska
              väga tyngst?
            </seg>
            <seg n="ff0db8b7">
              Jag har inte sett att något av de fem största partierna, som
              är representerade i Riksbanken, vill ändra på riksbankslagen i
              detta avseende. Det är en viktig konsumentupplysning för Sveriges
              folk att veta vad riksbankslagen kommer att innefatta efter ett
              eventuellt regeringsskifte. Det skulle vara väldigt intressant
              att få veta.
            </seg>
          </u>
          <note type="speaker" n="d8afc602">
            Anf. 63 Statsrådet PETER NORMAN (M):
          </note>
          <u who="unknown" xml:id="i-00efcb74f6f3fb6d-15" n="1a86d247">
            <seg n="612d3d53">
              Herr talman! Jag tackar Valter Mutt för interpellationen.
            </seg>
            <seg n="f13fc349">
              Låt mig börja med att klarlägga att staten inte lånar pengar
              av privata banker. Den får därmed inga höjda räntekostnader. Staten
              lånar heller inte pengar av Riksbanken. Vissa stater försökte
              göra det på 30-talet, men det gick inte så bra för dem.
            </seg>
            <seg n="857572e4">
              Riksgäldskontoret lånar upp pengar för statens räkning. Min bedömning
              är att de gör det mycket professionellt till mycket låga räntor.
              Därmed får staten en effektiv finansförvaltning. Så ska det vara,
              och så fungerar det i praktiken i alla andra länder också.
            </seg>
            <seg n="2894edcb">
              Låt mig göra en liten exposé över penningpolitiken. Penningpolitiken
              är ett monetärt ankare för hela den ekonomiska politiken. Under
              en lång rad år hade vi som ni vet en fast växelkurs. Under 60-,
              70-, 80- och början av 90-talet hamnade Sverige i regelbundna
              kriser.
            </seg>
            <seg n="f5f4c2e3">
              Tanken med att ha en fast växelkurs, som vi hade i Sverige, var
              att Sverige skulle ha samma kostnadsutveckling som jämförbara
              länder. Därmed skulle vi få ett ankare, och vi skulle kunna få
              avsättning för våra produkter på de internationella marknaderna.
            </seg>
            <seg n="442e5468">
              Vad som hände framför allt under 70- och 80 talet och början
              av 90-talet var att lönebildningen i Sverige inte var förenlig
              med lönebildningen i våra konkurrentländer – Tyskland, de nordiska
              länderna, England och USA. Kort och gott steg lönerna kraftigare
              i Sverige än i de länder vi hade fast växelkurs gentemot.
            </seg>
            <seg n="0b1becfd">
              Kostnadsläget blev då högre i de svenska företagen, och man kunde
              inte sälja sina varor på den internationella marknaden. Till följd
              av detta blev det arbetslöshet. Det problemet löste vi genom att
              devalvera kronan och göra den billigare. Då återställdes kostnadsnormeringen,
              och vi kunde återigen sälja våra varor.
            </seg>
            <seg n="341562b9">
              Sedan tog det några år. Lönebildningen fortsatte att fungera
              dåligt. Vi prissatte oss ur marknaderna. Vi devalverade igen.
              Det skedde gång efter gång på 70- och 80-talet, som ni vet.
            </seg>
            <seg n="6d816eb6">
              År 1992 blev det ett nytt läge i och med att Riksbanken lät kronan
              flyta och ett inflationsmål infördes som sedan dess – det är nu
              22 år sedan – har fungerat i huvudsak mycket väl, vill jag påstå.
              Det har fungerat som ett stabiliserande monetärt ankare för lönebildningen
              i Sverige och har därmed lett till att vi inte har fått de kast
              i lönebildningen som vi fick under 70- och 80-talet.
            </seg>
            <seg n="804a7107">
              Finanskriser vill jag påstå har funnits så länge som människan
              har funnits på jorden. De fanns även när bankerna var enormt kapitaliserade,
              och de finns nu, när bankerna är sämre kapitaliserade.
            </seg>
            <seg n="fad7fc5f">
              Den besvärliga poängen med finanskriser är att de har en tendens
              att ändra skepnad. De hittar nya former. Det kan vara spekulationer
              i holländska tulpanlökar, som det var för några hundra år sedan.
              Det kan vara spekulation i irländsk potatis, som det var för ännu
              längre sedan. Det kan vara en Krügerkrasch, det kan vara oegentligheter,
              det kan vara märkliga värdepapper som amerikaner konstruerar som
              ingen begriper eller vad det än är.
            </seg>
            <seg n="1e1c15d1">
              De kriserna har inget speciellt kännetecken, utan de byter skepnad.
              Risken med den våg av regleringar som nu är över banksektorn är
              att man försöker lösa gårdagens problem.
            </seg>
            <seg n="b09725b8">
              Problemet med att ge en centralbank flera mål är att centralbanken
              egentligen har bara ett medel, och det är räntan. Vi lärde oss
              alla genom skolböckerna att om man har bara ett medel kan man
              egentligen ha bara ett mål, för annars blir det konflikt mellan
              målen, om inte målen samvarierar.
            </seg>
            <seg n="e5387f9b">
              Detta är kärnan i problemet och anledningen till att Riksbanken
              inte ska ha fler mål. Man har inte den verktygslåda som till exempel
              politiken har i finanspolitiken.
            </seg>
          </u>
          <note type="speaker" n="3601afb6">
            Anf. 64 VALTER MUTT (MP):
          </note>
          <u who="valter_mutt_c20a58" xml:id="i-3d501ec745b1c34d-1" n="6a11e9ee">
            <seg n="53e09ff7">
              Herr talman! Tack för svaret, ministern!
            </seg>
            <seg n="9f2004db">
              Jo, jag vet att staten går över Riksgäldskontoret, men den institutionen
              lånar ju upp på finansmarknaderna.
            </seg>
            <seg n="eff8c20b">
              Jag har fortfarande lite svårt att släppa tanken på att staten
              vid till exempel tunga infrastrukturinvesteringar skulle kunna
              undvika räntekostnader genom att så att säga låna av sig själv.
              När allt kommer omkring är inte detta tom teori, utan under flera
              årtionden – i vissa fall ända fram till 1970-talet – agerade centralbankerna
              i Australien, Nya Zeeland och Kanada med flera länder just så
              och lånade ut pengar till produktiva investeringar vars avkastning
              återbetalade lånen, så kallade self-liquidating loans.
            </seg>
            <seg n="4cd53990">
              I den amerikanska delstaten North Dakota finns det än i dag en
              bank ägd av delstaten, Bank of North Dakota, som agerar på det
              här sättet och där alltså räntekostnader vid infrastrukturprojekt
              går tillbaka till statskassan i North Dakota, vilket anses ha
              bidragit till den här delstatens ovanligt stabila statsfinanser.
              Bank of North Dakota kreditförsörjer också ett väl utbyggt nätverk
              av lokala banker som lånar ut till lokal företagsamhet. Banken
              grundades 1919, delvis utifrån den problematik som Staffan Anger
              tog upp, att de stora Wall Street-bankerna lånade ut till de stora
              företagen men inte till det lokala näringslivet.
            </seg>
            <seg n="9e3eb775">
              I snart 100 år har Bank of North Dakota funnits och med två års
              undantag gått med vinst. Banken har i den här delstaten pressat
              ned arbetslösheten till en av de lägsta nivåerna i hela USA. Nu
              är det 14 andra delstater i USA, varav många styrda av republikanerna,
              som undersöker förutsättningarna för att inrätta en egen delstatsägd
              offentlig bank.
            </seg>
            <seg n="2c85854a">
              Jag undrar om finansmarknadsministern har tagit del av framgångshistorien
              i North Dakota, som väcker stor uppmärksamhet bland ekonomer världen
              över.
            </seg>
            <seg n="b5636b1c">
              Om EU:s regelverk numera har vingklippt våra centralbankers handlingsfrihet
              går det givetvis att upprätta nya offentliga banker, precis som
              skedde i fjol i Storbritannien, där den liberalkonservativa regeringen
              sjösatte en statlig grön investeringsbank för att bidra till kreditförsörjningen
              inom nyföretagandet i gröna framtidsbranscher med stor potential
              som inte hade nått en tillräcklig grad av teknologisk mognad för
              att helt kunna förlita sig på privat kapital.
            </seg>
            <seg n="e010ab26">
              Också i Frankrike etablerades häromåret en offentlig investeringsbank,
              Banque publique dinvestissement, BPI, och i Tyskland finns sedan
              länge den statliga banken KfW, som bland annat spelar en betydande
              roll för att kreditförsörja den snabba utbyggnaden av förnybar
              energi.
            </seg>
            <seg n="ecee7550">
              Vi i Miljöpartiet föreslår i vår budgetmotion nu i vår inrättandet
              av en svensk grön investeringsbank, och jag skulle gärna vilja
              höra hur Peter Norman ställer sig till detta förslag.
            </seg>
            <seg n="f6782dcb">
              Sedan till Gunnar Andréns fråga. När Annika Lillemets och jag
              motionerar om en utredning är det inte så att vi kräver både det
              ena och det andra, utan vi tycker att detta är intressanta idéer
              som finns i den internationella debatten, och därför vill vi borra
              vidare. Sedan får man se vad en utredning, som ska vara brett
              sammansatt, kommer fram till. Jag kan liksom inte besvara frågan
              innan utredningen har arbetat klart. Att ställa frågor är vi inte
              rädda för, utan det tycker vi ska vara tillåtet i en debatt med
              högt i tak.
            </seg>
          </u>
          <note type="speaker" n="11ed58be">
            Anf. 65 ANNIKA LILLEMETS (MP):
          </note>
          <u who="annika_lillemets_d743a3" xml:id="i-dff21e63558a907f-3" n="084aa973">
            <seg n="8c039736">
              Herr talman! Valter Mutt har redan sagt mycket av det jag hade
              tänkt säga om att utreda och diskutera förutsättningslöst, att
              vara öppen för att tänka nytt när det behövs. Det var också det
              jag var ute efter i fråga om den demokratiska styrningen av Riksbanken.
            </seg>
            <seg n="80b429d7">
              Naturligtvis finns det ett riksbanksfullmäktige, men om situationen
              ändrar sig och vi finner att klimatfrågan eller ojämlikheten för
              tillfället är det allra viktigaste, kan vi då använda ränteverktyget
              för att styra? Man skulle kunna ställa sig den frågan. Behöver
              vi kanske öka möjligheterna? Det är återigen en förutsättningslös,
              prestigelös fråga som jag tycker förtjänar att tänkas på och diskuteras
              av flera än mig, som inte är någon fackkunnig person på det här
              området. Men jag vill i alla fall lyfta frågan.
            </seg>
            <seg n="d47819d1">
              Jag tänkte också ta mig en frihet, när vi nu talar om banksektorn.
              Vi har ett oligopol av stora, privata banker i Sverige, och det
              är ett problem över hela världen med banker som är för stora för
              att misslyckas, too big to fail. Det är en diskussion i bland
              annat Storbritannien, och i USA har man haft ett system, Glass–Steagall-lagen,
              som innebar att man juridiskt separerar affärsbanker och investmentbanker,
              alltså separerar den del av bankerna som försörjer företag och
              privatpersoner med den reala ekonomin med krediter från den spekulativa
              delen. Det systemet tjänade USA väl efter krisen på 30-talet fram
              till ungefär millennieskiftet, när man avskaffade det, vilket
              många anser har bidragit till krisen.
            </seg>
            <seg n="175df109">
              Vi har föreslagit en sådan lösning i Sverige för att få ökad
              trygghet och säkerhet och få kontroll över det finansiella systemet.
              Det har man gjort också i Storbritannien och på alla möjliga håll,
              och även i USA väcks frågan igen. Jag passar på, när vi ändå diskuterar,
              att fråga finansmarknadsministern hur han ser på en sådan bankdelningslag,
              om vi kallar den så.
            </seg>
          </u>
          <note type="speaker" n="e5adcabe">
            Anf. 66 STAFFAN ANGER (M):
          </note>
          <u who="staffan_anger_addfbf" xml:id="i-afb76e5bc3c40231-1" n="4f29d5e7">
            <seg n="31a34f86">
              Herr talman! Jag tycker att Riksbanken har tjänat Sverige väl
              med olika riksbankschefer. Vi har klarat vår ekonomi bra, och
              det är tveklöst en välskött riksbank som vi har. Även om vi ligger
              under inflationsmålet har man börjat vidta åtgärder på den sidan.
              Man behöver inte gissa alltför mycket för att säga att vi får
              en räntesänkning i juli. Det är väl mycket som talar för det.
            </seg>
            <seg n="7883b15e">
              Vad ni tar upp tycker jag är intressant. Det är konkurrensen
              på affärsbankssidan. Jag tror att det är många med mig som hoppas
              att vi kan få relativt stora affärsbanker, i alla fall medelstora
              jämfört med vad vi har i dag, de fyra stora jättarna, och få in
              dem i verksamheten. De har tveklöst vuxit i Sverige, för de har
              kört med en räntepolitik som inte har varit optimal.
            </seg>
            <seg n="cba60e93">
              Ingen skulle vara gladare än jag om Henning Persson satsade kanske
              20–30 miljarder på en affärsbank. Det vore underbart. Vad jag
              förstår har vi också Ingvar Kamprad inne på något håll.
            </seg>
            <seg n="88068665">
              Bankkonkurrensen är otroligt viktig. Den är viktig för vårt näringsliv
              – inte för de jättelika företagen, för de har sina kanaler, men
              för de små och medelstora tycker jag att den är jätteviktig. Där
              har ni en poäng.
            </seg>
            <seg n="52be200c">
              Jag vet inte hur Bank of North Dakota skulle fungera. Var det
              en delstatsbank? Det är lite annorlunda. Men att vi får nya affärsbanker
              i Sverige som växer hoppas jag verkligen.
            </seg>
          </u>
          <note type="speaker" n="815db45c">
            Anf. 67 Statsrådet PETER NORMAN (M):
          </note>
          <u who="unknown" xml:id="i-00efcb74f6f3fb6d-16" n="1a86d247">
            <seg n="a2db7234">
              Herr talman! Jag fortsätter att prata lite om Riksbanken och
              antalet mål. Återigen: Riksbanken har i praktiken bara en styråra,
              bara ett verktyg i verktygslådan, och det är kort och gott räntan.
              Finanspolitiken eller den politik som utförs i den här kammaren
              har många fler verktyg. Hur behjärtansvärd klimatutmaningen än
              är – där håller jag med Annika Lillemets – tror jag att den hanteras
              bättre genom beslut i den här kammaren än via Riksbanken.
            </seg>
            <seg n="93faed47">
              Däremot står det mycket riktigt, som både Annika Lillemets och
              Valter Mutt säger, i förarbetena till penningpolitiken att de
              inte ska stödja den allmänna ekonomiska politiken. Jag menar att
              Riksbanken gör så genom att man använder en teknik som kallas
              för flexibelt inflationsmål, det vill säga att man siktar på 2
              procents inflation. Tanken med det är att man ska få en förväntningsbild
              för lönerörelsen, alltså att man ska ha 2 procents inflation så
              att man sedan kan utforma lönekraven och sedan få en löneförhandling
              som är rimlig och ansvarsfull.
            </seg>
            <seg n="b011017a">
              Men sedan kommer det att bli så, och har blivit så över tiden,
              att inflationen ibland är lite högre än 2 procent och ibland lite
              lägre än 2 procent beroende på hur ekonomin i övrigt fungerar.
            </seg>
            <seg n="1267b5d4">
              Här har Riksbanken alltså möjlighet att vara flexibel inom ramen
              för att inte påverka inflationsförväntningarna så att de avviker
              från 2 procent. Om man skulle göra det skulle det bli problem
              med lönebildningen i Sverige. Det tror jag inte att vare sig fackföreningarna
              eller arbetsgivarna skulle tycka var bra.
            </seg>
            <seg n="7f9f8db0">
              Låt oss försöka reda ut frågan om staten lånar dyrt eller billigt.
              Jag har tittat på det nu. Riksgäldskontoret lånar just nu pengar
              på tio år till 1,81 procents ränta. Det är vad de betalar. Det
              är den ränta som staten betalar när man lånar pengar. Det finns
              inga mellanhänder i privata banker som skär emellan här, utan
              detta är den absolut lägsta ränta som Sverige kan få när man lånar
              pengar. Det är den ränta som Riksgäldskontoret får när man lånar
              pengar, och den kommer staten till godo. Det finns inga elaka
              privata banker som skär emellan här.
            </seg>
            <seg n="aa0b3e93">
              Jag kan säga till Valter Mutt att jag översiktligt har tagit
              del av litteraturen om dessa statsägda banker men säkert inte
              lika mycket som Valter Mutt har gjort. Jag har säkert mycket att
              lära om detta.
            </seg>
            <seg n="2abb8b42">
              När det gäller finansiell stabilitet är det allmänt så att Sverige
              har gått före, eller skiljer ut sig från EU-länderna i övrigt,
              genom att kräva att svenska banker ska ha mer kapital än europeiska
              banker. Detta gjorde vi i första hand i en uppgörelse med även
              Miljöpartiet och Vänsterpartiet i november 2011 då vi tillsammans
              kom överens om att det vore bra för det svenska banksystemet.
              Det blev också mycket bra. Det blev mer stabilitet i bankerna,
              och man kräver att kapitalägaren satsar mer pengar. Förhoppningsvis
              blir kapitalägarna också mer angelägna om att bankerna sköts på
              ett bra sätt. Det är alltså olika effekter.
            </seg>
            <seg n="bfb963c4">
              Nu har Finansinspektionen fattat beslut om att öka kapitalet
              ytterligare i svenska banker. Sverige kommer då att bli det land
              som kanske har de mest stabila bankerna i Europa. Det är alldeles
              utmärkt.
            </seg>
            <seg n="292d6a3b">
              Enligt min uppfattning är det så man gör för att förhindra finanskriser
              i framtiden, det vill säga att bankerna själva ska ha en större
              krockkudde än de hade tidigare. Detta kommer också att leda till
              att bankaktier på börsen blir mindre volatila, som man säger på
              finansspråk. De kommer kort och gott att röra sig mindre. De kommer
              att bli tråkigare aktier. Om det är en tråkig aktie som rör sig
              mindre kommer också avkastningskravet på den aktien över tiden
              att sjunka i och med att den är mindre riskfylld. Det betyder
              faktiskt att det är aktieägarna som kommer att stå för den stora
              kostnaden och betala den ökade kapitaltäckningen i bankerna och
              inte kunderna.
            </seg>
            <seg n="cd5a1510">
              När Valter Mutt talar om de statliga bankerna undrar jag om det
              egentligen är så att han menar att banksystemet bör förstatligas.
              Är det detta som det hela kokar ned till eller att Riksbanken
              ska ge krediter till företag? Om det är det som interpellanten
              vill kan vi föra en diskussion om den frågan. Jag skulle därför
              gärna vilja få svar på detta.
            </seg>
          </u>
          <note type="speaker" n="ae5ee3cd">
            Anf. 68 VALTER MUTT (MP):
          </note>
          <u who="valter_mutt_c20a58" xml:id="i-3d501ec745b1c34d-2" n="6a11e9ee">
            <seg n="e062d6b7">
              Herr talman! Jag vill först säga till Staffan Anger att Bank
              of North Dakota grundades på initiativ av lokala lantbrukare i
              delstatskongressen därför att de inte fick lån från Wall Street-bankerna.
              Det är riktigt att den är statlig. Men en viktig funktion är att
              de lånar ut pengar till lokala så kallade community banks, och
              de är privata. I denna delstat finns det fler community banks
              per 100 000 invånare än någon annanstans i USA.
            </seg>
            <seg n="73b04d67">
              Nej, jag är inte för någon sorts banksocialisering och att alla
              banker skulle vara statliga. Min fråga gällde detta med Green
              Investment Bank som även den liberalkonservativa regeringen i
              Storbritannien har ställt sig bakom. Initiativet kom från den
              tidigare labourregeringen, men den nuvarande borgerliga brittiska
              regeringen har fortsatt med detta. Det var det som min fråga gällde.
            </seg>
            <seg n="e2ecebf0">
              När det gäller en oberoende riksbank undrar jag vad den är oberoende
              av. Här är jag rätt influerad av Joseph Stiglitz som fick Riksbankens
              ekonomipris till Alfred Nobels minne 2001 och som tidigare var
              Världsbankens chefsekonom. Han lyfte fram detta i sin senaste
              bok The Price of Inequality . Han menar att Brasilien och Indien,
              länder som inte har oberoende riksbanker, har klarat finanskrisen
              bättre. Han menar att det inte finns något riktigt oberoende utan
              att de som sköter de så kallade oberoende riksbankerna ofta är
              rekryterade från finanssektorn, alltså den sektor som har skapat
              sådana kriser. Det är inte bara jag utan även Joseph Stiglitz
              som ställer frågan. Kanske är det dags att börja se över detta.
              Är det så bra med oberoende riksbanker?
            </seg>
          </u>
          <note type="speaker" n="da5d39cc">
            Anf. 69 Statsrådet PETER NORMAN (M):
          </note>
          <u who="unknown" xml:id="i-00efcb74f6f3fb6d-17" n="1a86d247">
            <seg n="7d271518">
              Herr talman! Jag ska ägna en del av mitt slutanförande till att
              svara på Annika Lillemets fråga om bankdelning som hon ställde
              förut. Det finns ett sådant förslag som EU arbetar med, och det
              kallas för Liikanenrapporten. Det är en finsk före detta minister
              som har utarbetat den. Tanken är, precis som Annika Lillemets
              säger, att man ska försöka separera lån till företag och hushåll
              från investmentbankdelen. Jag tror att detta blir ett problem.
              Ett problem är att det är mycket svårt att göra en gränsdragning.
              Jag kan nämna ett annat problem. Vi kan som exempel ta den senaste
              kraschen, Lehman Brothers-kraschen 2008. Lehman Brothers var en
              investmentbank. Tanken i Liikanenrapporten är att man skulle låta
              investmentbankdelen vara i fred. Men denna bankkrasch höll på
              att sänka hela världsekonomin. Även om vi hade haft denna bankdelningslagen
              då hade man inte rått på de problem som man hade.
            </seg>
            <seg n="e5b3c1fe">
              Min bedömning är att den väg som i första hand Europa, men även
              USA, har tagit för att öka stabiliteten i banksektorn är att tvinga
              aktieägarna att stoppa in mer pengar i bankerna, dels för att
              göra dem mer robusta, dels för att göra kapitalägarna mer rädda
              för att om det går dåligt förlorar de mer pengar. Det är den väg
              som vi bör gå vidare på. Här har Sverige tagit på ledartröjan
              och har stoppat in väldigt mycket mer pengar i bankerna än andra
              har gjort. Därför tycker jag att Liikanenrapporten om bankdelning
              är ett sidospår. Men, återigen, det finns andra länder som tycker
              annorlunda. Detta bearbetas i EU just nu, och vi vet inte vad
              som kommer ut av detta. Det finns också länder som har liknande
              förslag, både USA och Storbritannien.
            </seg>
            <seg n="25d69449">
              Riksbanken lever förstås i en politisk miljö. Det är finansutskottet
              som bestämmer vilket mål Riksbanken ska ha. Det är också finansutskottet
              som kallar riksbankschefen plus en vice riksbankschef med regelbundenhet
              till utfrågningar. Det är alldeles utmärkt. Därför tycker jag
              i princip att tingens ordning är bra. I huvudsak handlar det om
              att om man har bara ett mål går det bara att ha ett medel. Andra
              medel som vi har här i riksdagen bör användas till frågor som
              är av mycket behjärtansvärd karaktär, till exempel klimathotet.
            </seg>
          </u>
          <note n="3d572408">
            Överläggningen var härmed avslutad.
          </note>
          <note n="6c10c657">
            13 § Svar på interpellation 2013/14:424 om lagen om offentlig
            upphandling
          </note>
          <note type="speaker" n="a745640c">
            Anf. 70 Statsrådet STEFAN ATTEFALL (KD):
          </note>
          <u who="unknown" xml:id="i-00efcb74f6f3fb6d-18" n="1a86d247">
            <seg n="a0792587">
              Herr talman! Ulla Andersson har frågat mig om jag avser att låta
              utreda möjligheterna att lägga de skattefinansierade välfärdstjänsterna
              helt utanför LOU så som SKL:s förbundsjurist menar är möjligt
              att göra samt om jag anser att LOU inte bör omfatta de skattefinansierade
              välfärdstjänsterna.
            </seg>
            <seg n="bf94c23e">
              Ulla Andersson hänvisar till en preliminär rapport författad
              av en förbundsjurist inom SKL. Rapporten är, såvitt Regeringskansliet
              kunnat konstatera, inte offentliggjord, och jag har därför inte
              kunnat ta del av den.
            </seg>
            <seg n="5f42259e">
              Det är riktigt att det i skälen till det nyligen antagna EU-direktivet
              om offentlig upphandling klargörs att icke-ekonomiska tjänster
              av allmänt intresse inte bör omfattas av upphandlingsdirektivet.
              Det är emellertid ett förtydligande av vad som redan gäller.
            </seg>
            <seg n="fe219cfd">
              Det finns praxis från EU-domstolen som ger vid handen att vissa
              välfärdstjänster kan vara organiserade på ett sådant sätt att
              de klassificeras som icke-ekonomiska tjänster. Men om vårdtjänster
              eller andra välfärdstjänster läggs ut på entreprenad mot ersättning,
              då måste det göras enligt de principer om bland annat icke-diskriminering
              som bär upp reglerna om offentlig upphandling. Dessa tjänster
              omfattas av tillämpningsområdet för direktivet om offentlig upphandling.
              De ska därför upphandlas om det inte finns stöd för undantag i
              det enskilda fallet.
            </seg>
            <seg n="0669d918">
              Direktiven har nyligen antagits och trätt i kraft. Regeringen
              har tillsatt en utredning som ska ge förslag till hur vissa bestämmelser
              i direktivet ska genomföras i svensk rätt, bland annat direktivens
              regler om upphandling av sociala och andra tjänster samt möjligheten
              att reservera kontrakt till icke vinstdrivande företag. Bestämmelserna
              ska vara genomförda i svensk rätt inom två år.
            </seg>
            <seg n="26ab8eaa">
              Huvudbudskapet i Ulla Anderssons fråga förefaller emellertid
              gälla möjligheten att utesluta vinstdrivande företag genom att
              reservera kontrakten till icke vinstdrivande företag.
            </seg>
            <seg n="bb2db57e">
              De nya EU-direktiven utvidgar möjligheten att reservera vissa
              tjänstekontrakt på hälso- och sjukvårdsområdet och det sociala
              området till vissa typer av organisationer. Förutsättningarna
              för sådan reservering är att vinsterna återinvesteras för att
              fullgöra uppdraget och att eventuell vinstutdelning ska ske på
              grund av deltagande. Vidare ska lednings- och ägarstrukturen i
              organisationen grundas på personalens ägande eller deltagande.
              Men regeln har begränsningar.
            </seg>
            <seg n="22cf62f7">
              Att gå utöver direktiven och reservera kontrakt till icke vinstdrivande
              företag i strid med direktivbestämmelsen, som Ulla Andersson föreslår,
              skulle kräva stöd i EUF-fördraget.
            </seg>
            <seg n="8900b99f">
              Jag är av den uppfattningen att konkurrensutsättning är av godo
              och att det finns goda skäl att tillämpa offentlig upphandling
              även på tjänster inom välfärdssektorn. Det ger en god utveckling
              på marknaden, det utvecklar företagen och ger goda tjänster till
              medborgarna.
            </seg>
            <seg n="f0471ecc">
              Jag anser också att det är positivt med ett ökat deltagande av
              så kallade non-profit-organisationer i offentlig upphandling,
              men som Ulla Andersson är väl medveten om, anser regeringen att
              ett förbud mot vinster i välfärden varken är möjligt eller önskvärt.
              Det är inte driftsformen som är det intressanta, utan vilken kvalitet
              som leverantörerna erbjuder. En mångfald av leverantörer, inte
              minst från den idéburna sektorn, bidrar till att offentlig sektor
              tar till sig nya idéer och lösningar som förbättrar den samhällsservice
              som berör oss i vardagen och under livets olika skeenden. På många
              områden ger det enskilda människor större möjlighet att välja
              det som passar dem bäst.
            </seg>
            <seg n="b4280b85">
              Det betyder inte att jag eller regeringen i sin helhet inte vill
              åtgärda problem eller brister. Men lösningen stavas inte förbud,
              den stavas en bättre offentlig upphandling. Det är därför som
              reformagendan på upphandlingsområdet är större än på mycket länge.
            </seg>
            <seg n="faac62e0">
              Det finns bättre möjligheter att säkerställa skyddet för människors
              hälsa och andra hänsyn till allmänintresset, nämligen att ställa
              krav på god kvalitet i de offentliga upphandlingarna och säkerställa
              resultatet genom att följa upp kontrakten.
            </seg>
          </u>
          <note type="speaker" n="ce8aa7b0">
            Anf. 71 ULLA ANDERSSON (V):
          </note>
          <u who="ulla_andersson_c170b8" xml:id="i-7bad29d323cc9a96-0" n="5940f654">
            <seg n="8382f580">
              Herr talman! För Vänsterpartiet är frågan om ett förbud mot privata
              vinstuttag i välfärden central. Vi menar att vinstintresset leder
              till en kommersialisering av hela välfärden och att den i stället
              för behovsstyrd blir efterfrågestyrd, samtidigt som demokratin
              urgröps. Dessutom leder det till fördyringar.
            </seg>
            <seg n="fbce49e3">
              Om kvaliteten vore i fokus skulle det finnas krav på återinvesteringar
              av de vinster som görs i dag. År 2011 var vinsterna så stora som
              hela 9 miljarder kronor, vilket motsvarar lönerna för 23 000 undersköterskor.
            </seg>
            <seg n="8a618f98">
              Med vårt förslag tillåts icke vinstdrivande bolag att finnas
              kvar. Det blir då möjligt med en mångfald av olika utförare. Det
              kan vara kooperativ, ideella organisationer såsom Röda Korset
              eller stiftelser såsom Ersta diakoni. Det kan Sverige själv fatta
              beslut om.
            </seg>
            <seg n="7bbc796c">
              Nu stärks vår linje ytterligare, eftersom EU också lägger fram
              nya direktiv – hela tre stycken – till grund för en ny lagstiftning
              i anslutning till lagen om offentlig upphandling. Även i vår modell
              där alternativa icke vinstdrivande utförare tillåts kommer det
              att behövas lagstiftning om upphandling av dessa aktörer.
            </seg>
            <seg n="a14d0690">
              Herr talman! Jag har därför frågat statsrådet om han vill låta
              utreda möjligheterna att lägga de skattefinansierade välfärdstjänsterna
              helt utanför lagen om offentlig upphandling såsom förbundsjuristen
              på Sveriges Kommuner och Landsting menar är fullt möjligt att
              göra.
            </seg>
            <seg n="e960b8bd">
              Jag har också frågat honom om ifall han anser att LOU inte bör
              omfatta de skattefinansierade välfärdstjänsterna.
            </seg>
            <seg n="b5e55b90">
              Jag får tacka statsrådet för svaret, även om han har svarat nej
              på bägge frågorna. För Kristdemokraterna är det viktigare att
              försvara privata vinstuttag ur välfärden än att säkerställa god
              kvalitet och stödja non-profit-aktörer, sådana som i dag slås
              ut på grund av riskkapitalbolagen. Tydligen är frågan så oviktig
              att statsrådet inte ens bemödat sig med att läsa rapporten, trots
              att den är inskickad till Regeringskansliet. Rapporten finns som
              en offentlig handling i Malmö stad. Den finns med i Genomförandeutredningen
              och hos förbundsjuristen Mattias Sylwan på Sveriges Kommuner och
              Landsting, därifrån jag själv har fått den. Om viljan hade funnits
              kunde statsrådet till och med ha ringt till mig, så hade han fått
              den.
            </seg>
            <seg n="f6aedaba">
              Statsrådet svarar vidare: Men om vårdtjänster eller andra välfärdstjänster
              läggs ut på entreprenad mot ersättning, då måste det göras enligt
              de principer om bl.a. icke-diskriminering som bär upp reglerna
              om offentlig upphandling.
            </seg>
            <seg n="cfa6d88d">
              Men i den rapport som jag hänvisade till från förbundsjuristen
              hävdas precis motsatsen. I de nya direktiven gäller detta inte
              för välfärdstjänster som är helt eller huvudsakligen skattefinansierade.
              Skattefinansierade välfärdstjänster omfattas alltså inte av EU:s
              nya direktiv om upphandling, av några andra EU-regler eller av
              principer om upphandling. Därför är skattefinansierade välfärdstjänster
              vad EU kallar icke-ekonomiska tjänster av allmänt intresse vilka
              faller helt utanför EU:s direktiv om offentlig upphandling liksom
              de principer som bär upp lagen om offentlig upphandling, inklusive
              principen om icke-diskriminering. Varför skulle det annars finnas
              ett påpekande i direktivet om att detta inte bör tillämpas på
              icke-ekonomiska tjänster av allmänt intresse, om direktivet ändå
              gäller för alla tjänster som läggs ut på entreprenad, statsrådet?
              Den frågan skulle jag gärna vilja ha svar på.
            </seg>
            <seg n="12c357b7">
              Om rapportens tolkning av direktiven är korrekt så förändras
              förutsättningarna radikalt för upphandling av skattefinansierade
              välfärdstjänster. Sylwan utgår från en bestämmelse i EU:s nya
              direktiv om offentlig upphandling som inte omfattar icke-ekonomiska
              tjänster av allmänt intresse. Med stöd från flera domar – från
              både EU-domstolen och Efta-domstolen – och med stöd i fördraget
              kan välfärdstjänster, helt eller delvis, falla utanför lagen om
              offentlig upphandling.
            </seg>
            <seg n="f5c8cd66">
              Så statsrådet, varför har du inte läst rapporten? Motsäger du
              förbundsjuristens påståenden i rapporten?
            </seg>
          </u>
          <note type="speaker" n="76b72fc0">
            Anf. 72 Statsrådet STEFAN ATTEFALL (KD):
          </note>
          <u who="unknown" xml:id="i-00efcb74f6f3fb6d-19" n="1a86d247">
            <seg n="28e4d254">
              Herr talman! Det finns ett utkast till den rapporten, men det
              finns inget officiellt dokument. Malmö stad, som tydligen har
              varit uppdragsgivare, har inte lagt ut den på sin hemsida som
              en färdig rapport som man officiellt vill skylta med. Inte heller
              SKL har gjort det. Det är någonting här som gör att man inte riktigt
              vågar stå för rapporten. Kan det tyda på att man inte tror att
              förbundsjuristens analys håller hela vägen? Vår bedömning är i
              alla fall att den inte gör det.
            </seg>
            <seg n="83194f22">
              De grundläggande principerna är att om man inte vill upphandla
              offentliga välfärdstjänster har man full rätt att avstå från det.
              Det gäller till exempel en kommun eller ett landsting. Det är
              i praktiken det som är Vänsterpartiets linje. Ni vill inte att
              människor ska få välja mellan olika utförare.
            </seg>
            <seg n="1505bb39">
              Men om man lägger ut en verksamhet på entreprenad – antingen
              enligt lagen om valfrihet eller LOU – då får man inte diskriminera
              olika typer av företag. Däremot kan man främja förutsättningarna
              för en non-profit-organisation att delta genom att se till att
              till exempel inte ha ett för omfattande upphandlingsanbud som
              gör att det blir svårt för en organisation att delta. Man behöver
              inte heller ställa extremt höga krav på ett företags eget kapital
              i det företag som ska lämna in ett anbud.
            </seg>
            <seg n="313e8399">
              Det finns en mängd olika regler vid kommunala upphandlingar som
              försvårar för non-profit-organisationerna att konkurrera på sjysta
              villkor. Det gäller också hur man utformar kvalitetskraven. Där
              ska man göra hemläxan bättre. När vi förstärker upphandlingsstödet
              ska staten också bli bättre på att ge goda råd om hur man kan
              göra och på att sprida de goda exemplen.
            </seg>
            <seg n="a6420704">
              Men kärnan i diskussionen handlar inte om lagen om offentlig
              upphandling, inte om EU:s direktiv, utan den handlar om att Vänsterpartiet
              inte vill att äldre ska få välja vem som kommer hem till dem för
              att utföra hemtjänst eller att man ska få välja vårdcentral. Där
              ligger ju kärnan. Det är där som problemet finns.
            </seg>
            <seg n="9d405eed">
              Att trixa med juridiska spetsfundigheter kring lagen om offentlig
              upphandling – jag är övertygad om att det finns många som är väl
              insatta i LOU och vet hur den ska tolkas – är ju att komma in
              på ett sidospår, när Vänsterpartiet egentligen bara är ute efter
              att begränsa människors valmöjligheter och återgå till att allt
              ska skötas av kommuner och landsting. Erkänn det, och försök inte
              att använda lagen om offentlig upphandling som något slags stickspår
              för att ge sken av någonting annat!
            </seg>
          </u>
          <note type="speaker" n="1b683c5e">
            Anf. 73 ULLA ANDERSSON (V):
          </note>
          <u who="ulla_andersson_c170b8" xml:id="i-7bad29d323cc9a96-1" n="5940f654">
            <seg n="00c0ae28">
              Herr talman! Det märks att statsrådet inte har läst rapporten.
              Han verkar inte ens intressera sig för att göra det. I så fall
              kunde vi ha fört en helt annan debatt. Jag beklagar det verkligen.
              Jag har tagit med mig rapporten, så kan du få den och läsa i kväll,
              så kanske vi kan ha en ny debatt senare. Rapporten är väldigt
              tydlig. Jag vill citera det fördrag som du hänvisade till som
              skulle göra att man måste tillämpa icke-diskriminering vid upphandling.
              Så här står det:
            </seg>
            <seg n="9375bd4f">
              Bestämmelsen i fördraget ska inte på något sätt påverka medlemsstaternas
              behörighet att tillhandahålla, beställa och organisera tjänster
              av allmänt intresse som inte är av ekonomisk art.
            </seg>
            <seg n="fcacdff5">
              Det är just det som är det nya i lagen om offentlig upphandling.
              Lagen om offentlig upphandling berör varor och tjänster för 600
              miljarder, och Stefan Attefall säger att jag tycker att det är
              ett stickspår. Det handlar det definitivt inte om. Regeringen
              kan genom annan lagstiftning styra så att vi inte ska ha vinstdrivande
              bolag och riskkapitalbolag i välfärden. Här handlar det om hur
              vi vill organisera välfärden och att vi behöver använda lagen
              om offentlig upphandling ifall vi vill gynna non-profit-organisationer
              som Röda Korset och Ersta, vilka i dag slås ut av riskkapitalbolagen.
            </seg>
            <seg n="18c72b47">
              Statsrådets tolkning av det nya direktivet, som jag undrar om
              han verkligen har läst, innebär att regeringen kommer att införa
              en lagstiftning som gör det möjligt för non-profit-företag att
              ha ett kontrakt i tre år. Därefter måste de avstå från att delta
              i anbudsgivningen. Det är ett märkligt sätt från Kristdemokraternas
              sida att bedriva politik när de samtidigt säger sig stå bakom
              non-profit-företag.
            </seg>
            <seg n="481f8cb5">
              Det öppnar möjligheter för kommunerna att själva bestämma hur
              de vill använda lagen om offentlig upphandling. Om det skulle
              bli en högerregering i höst kan de i så fall erbjuda riskkapitalbolag
              att delta i upphandlingen. Annars kan man som kristdemokrat i
              kommunen säga att upphandlingen är reserverad för icke vinstdrivande
              företag. Det är tydligt att Kristdemokraternas linje är att till
              vilket pris som helst försvara vinster i välfärden. Vore kvaliteten
              det styrande skulle Kristdemokraterna se till att pengarna återinvesterades,
              eller hur?
            </seg>
            <seg n="248822f9">
              Jag vet inte hur många äldre Attefall mött som säger att deras
              högsta dröm är att välja mellan olika riskkapitalbolag. Jag har
              i alla fall inte mött en enda. I stället vill de äldre välja mellan
              olika insatser som de vill ha utförda, hur lång tid det ska ta,
              vilken omsorg de ska få, om de ska kunna dricka kaffe, gå på promenad
              eller på teater. Det är sådant de vill välja, inte att välja mellan
              300 olika bolag. Det kan vi se till genom att stödja non-profit-företag.
            </seg>
            <seg n="fb2c5859">
              Jag tycker att Sylwans rapport har många styrkor eftersom den
              bland annat bygger på vad de tre direktiven säger. Den bygger
              på domar som han verkligen gått igenom, och han hänvisar till
              olika utfall. Dessutom hänvisar rapporten till fördraget som Stefan
              Attefall vill göra gällande är övergripande i detta fall. Jag
              menar att linjen är ganska tydlig, och den öppnar upp möjligheter.
              Där borde statsrådet ta ansvar och se till att de granskades ytterligare.
            </seg>
            <seg n="5635cbe1">
              Genomförandeutredningen, som statsrådet hänvisar till, och den
              korrespondens som jag tagit del av, visar att det inte finns några
              ambitioner att gå in och titta på direktiven utifrån dessa principer.
              Det finns inte ens ambitioner att göra de sociala tjänsterna på
              lägre nivåer mer möjliga genom att lägga dem utanför, på en non-profit-nivå.
            </seg>
            <seg n="cac6ecd7">
              Jag tycker att statsrådet har ett ansvar att för det första läsa
              rapporten, för det andra se till att de nya direktiven kan införas
              i svensk lagstiftning, utifrån de möjligheter det öppnar upp,
              och för det tredje att verkligen fundera på om det är riskkapitalbolagens
              bästa eller ideella aktörers verksamhet i välfärden man från Kristdemokraternas
              sida bör förorda.
            </seg>
          </u>
          <note type="speaker" n="708a347a">
            Anf. 74 Statsrådet STEFAN ATTEFALL (KD):
          </note>
          <u who="unknown" xml:id="i-00efcb74f6f3fb6d-20" n="1a86d247">
            <seg n="274d7c2d">
              Herr talman! Jag vet exempel på många företag och ideella organisationer
              som utför hemtjänst hos äldre människor. Det kan vara ett litet
              städbolag, privat drivet i aktiebolagsform, som växlat över till
              att även hjälpa till med tjänster inom hemtjänsten. Det kan vara
              en ideell organisation som gör det i organisationsform, men det
              kan också vara en ideell organisation som gör det i aktiebolagsform.
              Ska man tillåta en ideell organisation att vara i aktiebolagsform?
              Aktiebolagsform innebär per definition enligt aktiebolagslagen
              att man har ett syfte att gå runt och till och med att gå med
              överskott.
            </seg>
            <seg n="9b292cea">
              Dessa verksamheter bedriver bra hemtjänst. De har nöjda äldre
              som tycker att det blivit bättre än när kommunen utförde tjänsterna.
              Vissa av dem vill Ulla Andersson, Vänsterpartiet, förbjuda. Jag
              vill ha kvalitetskrav, noggrann kontroll, bra offentliga upphandlingar
              som skapar bra kvalitet och bra förutsättningar för olika ideella
              organisationer att delta. Här kan vi bli bättre, och här kan vi
              utnyttja både det förstärkta upphandlingsstödet som vi håller
              på att bygga upp i Sverige och självklart EU-direktivens riktlinjer.
            </seg>
            <seg n="79c7b650">
              Det finns en övertolkning, upplever jag, i Ulla Anderssons resonemang.
              Vad är tjänster av allmänt intresse? Ett exempel på det är när
              man har en verksamhet, ett företag, som kanske har 50 procent
              – eller i alla fall en mycket stor andel – människor med funktionsnedsättningar
              som jobbar i företaget. Då kan man undanta det från offentlig
              upphandling. Det är den typen av tjänster det handlar om. Men
              om jag säger att vi ska ha vårdcentraler men att bara organisationer
              får lämna anbud, inte aktiebolag, är det inte förenligt med de
              allmänna principer som finns i upphandlingslagstiftningen om icke-diskriminering
              och likabehandling. Där tror jag att Ulla Andersson behöver läsa
              på lite grann.
            </seg>
            <seg n="cda3b26d">
              Det handlar om specifika fall av tjänster som inte finns på marknaden,
              som kräver speciella offentliga ingrepp för att de ska fungera.
              Då finns möjlighet att använda sig av det som benämns tjänster
              av allmänt intresse.
            </seg>
            <seg n="687447b8">
              På bostadsområdet jobbar vi med det. En speciell utredning tittar
              för närvarande på hur vi kan utnyttja det när det exempelvis gäller
              kommunala bostadsbolag som har stora ekonomiska problem. Det handlar
              kanske om små orter i glesbygd, som har svårt att klara sig. Hur
              kan kommunen stöttas om den hamnar i kris? Hur kan vi använda
              regelverket för att hjälpa till i de lägena och undvika att hamna
              i konflikt med EU:s regelverk i övrigt? Det gäller mycket specifika
              fall, sådana som man måste vara mycket noggrann med att specificera.
              Där finns en del vägledning i direktiv och i domar, men kanske
              inte så mycket att det är glasklart. Det är ingen generell regel
              man kan tillämpa på all offentlig verksamhet som man vill upphandla.
              Där tror jag att Ulla Andersson har läst lite fel, och den tolkning
              jag gör är nog den riktiga.
            </seg>
            <seg n="3eb7677a">
              Vi måste återföra diskussionen till det som den egentligen handlar
              om. Jag vill att det ska finnas många utförare som servar människor
              med goda välfärdstjänster. Jag vill ha bra kontroll så att det
              blir bra kvalitet, jag vill ha bra upphandling och jag vill ha
              bra uppföljning av den upphandling som sker, för där brister det
              många gånger. Om det sedan är det lilla aktiebolaget, en ideell
              organisation eller någon annan struktur som utför tjänsten är
              för mig underordnat. Det är kvaliteten som är det viktiga för
              mig.
            </seg>
            <seg n="37633d42">
              Med Ulla Anderssons och Vänsterpartiets politik blir det i praktiken
              stopp för alternativen, och det måste Ulla Andersson förklara
              för väljarna. Jag vill fråga varför man är så starkt emot att
              sjukvård och liknande ska få bedrivas i aktiebolagsform men inte
              när det gäller LSS, för där vill man tillåta att det bedrivs i
              aktiebolagsform. Eller hur, Ulla Andersson?
            </seg>
          </u>
          <note type="speaker" n="e018b701">
            Anf. 75 ULLA ANDERSSON (V):
          </note>
          <u who="ulla_andersson_c170b8" xml:id="i-7bad29d323cc9a96-2" n="5940f654">
            <seg n="05eb098c">
              Herr talman! Jag konstaterar att Stefan Attefall har mycket pengar
              som han kan slösa bort. 9 miljarder i privata vinster skulle kunna
              användas till 23 000 fler undersköterskor i äldreomsorgen. Det
              hade varit kalas; fråga de äldre.
            </seg>
            <seg n="73d4240b">
              Jag skulle vilja fråga Stefan Attefall varför det finns ett påpekande
              i direktivet som säger att detta inte bör tillämpas på icke-ekonomiska
              tjänster av allmänt intresse, om direktivet gäller för alla tjänster
              som läggs på entreprenad. Varför finns då detta påpekande? Om
              man tittar i Sylwans rapport ser man att icke-allmänna ekonomiska
              tjänster är sådana som är solidariskt finansierade, som i EU-domarna
              benämns gratis. De kan vara delvis avgiftsfinansierade, men avgiften
              är inte kopplad till storleken på kostnaden för välfärdstjänstens
              utförande. Det är de som definieras som icke-allmänna ekonomiska
              tjänster.
            </seg>
            <seg n="691fe138">
              Här öppnas en möjlighet att gynna non-profit på ett mycket tydligt
              sätt. Det är därför märkligt att Stefan Attefall slåss med näbbar
              och klor för att även fortsättningsvis stimulera vinstintressena.
              Jag tycker att han verkligen ska titta igenom det ordentligt.
              Det är tydligt att direktivet undantar välfärdstjänster som är
              solidariskt finansierade. Det tycker jag är värt en fundering
              till. Dessutom vill jag skicka med att om statsrådet gör den bedömning
              han nu har gjort kommer Röda Korset, Ersta diakoni och liknande
              att inte kunna delta i en upphandling efter tre år. Då kommer
              de att slås ut nästan helt. Ja, så står det i direktivet, om välfärdstjänsterna
              blir så att säga ekonomiska i stället för icke-ekonomiska. Det
              är rätt tydligt, och det är inte enbart Sylwan som påstår det,
              utan det gör också andra jurister.
            </seg>
            <seg n="614b3997">
              Jag kommer att ge statsrådet rapporten och hoppas att han går
              hem och funderar lite mer på lagen om offentlig upphandling och
              varför han inte vill stödja non-profit-företag framöver.
            </seg>
          </u>
          <note type="speaker" n="c63361d5">
            Anf. 76 Statsrådet STEFAN ATTEFALL (KD):
          </note>
          <u who="unknown" xml:id="i-00efcb74f6f3fb6d-21" n="1a86d247">
            <seg n="dd88bd57">
              Herr talman! Jag vill stödja non-profit. Jag vill ha mer sådan
              verksamhet i Sverige, och vi jobbar med att se hur vi kan skapa
              bättre förutsättningar för det. Det måste dock ske med beaktande
              av de regler vi har och med beaktande av icke-diskriminering och
              liknande.
            </seg>
            <seg n="135a9cef">
              Det jag vill säga till Ulla Andersson är att hon ska vända sig
              till SKL och fråga om de står bakom rapporten, eller utkastet
              till rapport. Fråga om Malmö kommun står bakom rapporten så att
              vi vet om det finns några officiella aktörer som faktiskt ställer
              sig bakom den och säger att det är rätt tolkning enligt deras
              uppfattning.
            </seg>
            <seg n="9578359a">
              Då kan vi få en officiell diskussion. Det finns som sagt bara
              ett utkast till rapport som ingen ännu har ställt sig bakom. Vi
              menar att man överdriver tolkningen.
            </seg>
            <seg n="c8483d8e">
              Tjänster av allmänt ekonomiskt intresse innebär exempelvis att
              man har en aktör som erbjuder låt oss säga 50 eller 30 procent
              av anställningarna till personer med funktionshinder. Man utför
              en tjänst som inte finns på marknaden i övrigt och reserverar
              kontrakten för den typen av verksamheter.
            </seg>
            <seg n="5fafd258">
              Ersta diakoni kan lägga anbud som alla andra. De kan också vara
              med och konkurrera och få anbud på samma villkor som alla andra.
              Problemet är att ställa villkoren så att man skapar goda förutsättningar
              för non-profit-organisationer och liknande att vinna upphandlingen.
              Det är ofta där problemet sitter. Jag har själv träffat företrädare
              för dessa organisationer och sagt: Vad i lagstiftningen är det
              som är problemet för er? De fastnar alltid på att utformningen
              av upphandlingsunderlagen gör att de oftast hamnar i en dålig
              konkurrenssituation samt på att man inte följer upp kvalitetskriterierna
              tillräckligt tydligt. Där behöver vi göra mer. Då kan vi främja
              en god och sund utveckling utan att äventyra EU:s regelverk, som
              vi har att lyda.
            </seg>
          </u>
          <note n="3d572408">
            Överläggningen var härmed avslutad.
          </note>
          <note n="8353f7a5">
            14 § Svar på interpellation 2013/14:433 om statliga jobb i hela
            landet
          </note>
          <note type="speaker" n="b6d7cc9d">
            Anf. 77 Statsrådet STEFAN ATTEFALL (KD):
          </note>
          <u who="unknown" xml:id="i-00efcb74f6f3fb6d-22" n="1a86d247">
            <seg n="e55e8c83">
              Herr talman! Jasenko Omanovic har frågat mig vilka åtgärder jag
              avser att vidta för att det ska finnas tillgång till kvalificerade
              statliga arbeten i hela landet.
            </seg>
            <seg n="b894a86f">
              Alla beslut om hur förvaltningen ska organiseras vägleds av att
              förvaltningens organisation ska vara tydlig, ändamålsenlig och
              kostnadseffektiv. Utgångspunkten ska alltid vara att myndigheterna
              ska ha goda förutsättningar att bedriva sin verksamhet på ett
              effektivt och rättssäkert sätt. Detta ska återspeglas även i valet
              av lokaliseringsort.
            </seg>
            <seg n="0c7bb5b4">
              Regeringen har i budgetpropositionen för 2014 uttalat att det
              är viktigt att överväga om statliga myndigheters lokalisering
              i ökad utsträckning kan få en spridning över landet. Det handlar
              om att noga pröva om myndigheterna kan lokaliseras utanför storstäderna,
              i första hand till länscentrum eller andra större orter. En myndighets
              lokaliseringsort omprövas inte kontinuerligt, utan fastställs
              i allmänhet genom beslut i samband med nybildande eller större
              ombildningar av myndigheter.
            </seg>
            <seg n="e39b1e30">
              Att skapa förutsättningar för att kunna bo och verka på landsbygden
              för den som vill är en viktig fråga som regeringen arbetar med
              på många olika sätt. En väl fungerande statlig förvaltning har
              stor betydelse för Sveriges utveckling och den regionala tillväxten.
              Det sker dock inte i första hand genom att skapa statliga jobb.
              Det sker genom att staten ger förutsättningar för den privata
              sektorn att utvecklas, genom god service och tillgänglighet, genom
              rättssäker myndighetsutövning och genom stöd när det behövs.
            </seg>
          </u>
          <note type="speaker" n="a1c1dc46">
            Anf. 78 JASENKO OMANOVIC (S):
          </note>
          <u who="unknown" xml:id="i-00efcb74f6f3fb6d-23" n="1a86d247">
            <seg n="6a0f901f">
              Herr talman! Jag tackar ministern för svaret. Jag tror inte att
              det är första gången vi debatterar den här frågan, men den är
              viktig för Sverige.
            </seg>
            <seg n="ef9d91cf">
              Herr talman! Jag får ännu en gång påpeka att staten upphandlar
              varor och tjänster för mer än 100 miljarder, kanske till och med
              120 miljarder, vilket inte är pengar. De här varorna, tjänsterna
              och upphandlingarna hamnar ofta på de orter där myndigheten finns.
              Därför är det viktigt att sprida ut statlig verksamhet så mycket
              som möjligt över landet för att småföretagare ute i landet ska
              kunna vara med i upphandlingar och kunna leverera de varor och
              tjänster som behövs för att statlig verksamhet ska fungera.
            </seg>
            <seg n="c01de90f">
              Det är intressant att statsrådet säger att utgångspunkten är
              att det ska finnas goda förutsättningar för verksamheten. Vi har
              byggt ut högskolor och universitet. Vi har byggt ut bredband och
              järnväg. Vi har de allra flesta förutsättningar som behövs för
              att vi ska ha god statlig verksamhet i hela landet. Men på åtta
              år kan jag inte minnas, herr talman, någon annan myndighet än
              Försäkringskassan som flyttat ut. Försäkringskassan hade sitt
              kontor mittemot Centralstationen här i Helsingfors. De har nu
              flyttat ut – två tunnelbanestationer bort. I och för sig är det
              inte långt, men det är fråga om ganska mycket pengar i hyra. Några
              andra myndigheter minns jag inte.
            </seg>
            <seg n="5d424fc7">
              Det är också så att man ska utreda kostnadseffektiviteten. Jag
              minns när jag hade en debatt här i kammaren med den förra försvarsministern
              när man skulle ändra i den statliga verksamhet som bedrivs av
              Kustbevakningen och införa en ny regionuppdelning. 21 miljoner
              kronor skulle man spara på att lägga ned regionkontoren i Karlskrona
              och Härnösand och enbart behålla regionkontoren i Helsingfors
              och Göteborg. Det sista jag hört är att Kustbevakningen inte har
              råd att åka ut, bland annat för att hyrorna är för höga.
            </seg>
            <seg n="d989d745">
              Frågan är: Har man sparat de där 21 miljonerna? Har det blivit
              lite mer kostnadseffektivt för skattebetalarna? I debatten frågade
              jag försvarsministern hur mycket man skulle spara på det andra
              alternativet, att lägga ned regionkontoren i Helsingfors och Göteborg
              och behålla dem i Karlskrona och Härnösand, och hur kostnadseffektivt
              det skulle bli. Det var en tom blick jag mötte då, herr talman.
              Jag undrar om statsrådet Attefall någon gång vid någon kostnadseffektivisering
              av statlig verksamhet har frågat andra statsråd om de har tänkt
              om och inte bara vill flytta allt till storstäder utan vill försöka
              behålla någon verksamhet ute i landet. Hur mycket skulle man kunna
              spara på den åtgärden?
            </seg>
          </u>
          <note type="speaker" n="3fc59599">
            Anf. 79 Statsrådet STEFAN ATTEFALL (KD):
          </note>
          <u who="unknown" xml:id="i-00efcb74f6f3fb6d-24" n="1a86d247">
            <seg n="a6de70a6">
              Herr talman! Jag tycker att det är viktigt att vi har en god
              spridning över landet av statliga myndigheter och statlig verksamhet.
              Men som sagt måste vi även ha klart för oss att fokus måste ligga
              på att vi har bra service och verksamhet. Vi kanske också ska
              ha i bakhuvudet att närmare 100 av de i dag 244 förvaltningsmyndigheterna
              är lokaliserade till annan ort än Helsingfors. Sedan har myndigheterna
              ett omfattande nät av servicekontor på olika sätt.
            </seg>
            <seg n="35662e1b">
              Jag kan också upplysa om att Statens servicecenter, som bildades
              2012, har sitt huvudsäte i Gävle och Östersund och en liten verksamhet
              i Helsingfors. Myndigheten för yrkeshögskolan, som bildades 2009,
              finns i Västerås. Havs- och vattenmyndigheten, som bildades av
              det gamla Fiskeriverket i Göteborg, finns också i Göteborg. Dit
              har man också flyttat över delar av Naturvårdsverket som funnits
              i Helsingfors. Tillväxtanalys hamnade i Östersund 2010, Energimarknadsinspektionen
              i Eskilstuna 2008 och Patentombudsnämnden i Sundsvall 2010, för
              att ge några exempel. Det finns även som sagt sedan tidigare många
              myndigheter runt om i Sverige.
            </seg>
            <seg n="31399aa6">
              Problemet när man har försökt sig på den här typen av flyttning
              av myndigheter har varit att det kostat enormt mycket pengar och
              att det tagit ganska lång tid innan myndigheten varit på banan
              igen. Därför har den taktiken kanske varit mindre lyckosam. Den
              har också fått mycket negativ kritik i de utvärderingar som gjorts.
            </seg>
            <seg n="e7bf4fbf">
              Däremot delar jag helt uppfattningen att man vid behov av nedskärningar
              ska titta på om man kan göra på andra sätt och sträva efter att
              inte i första hand gynna storstäderna. Här vet vi att det finns
              lite olika kulturer och synsätt. En faktor som påverkar besluten
              är tillgången till personal. Finns det en högskola med bra utbildningar
              på orten är det klart att det är en konkurrensfördel för den orten
              när man funderar på hur man ska koncentrera verksamheten.
            </seg>
            <seg n="1715c1da">
              Men som sagt har vi en delegerad ordning och en modell som jag
              tror att vi är överens om brett över partigränserna. Denna ordning
              innebär att det är myndigheterna själva som ska organisera sin
              verksamhet. Vi styr inte så mycket i detalj var de lägger sin
              verksamhet och hur de organiserar sig, utan det är som sagt vid
              nybildning eller större ombildningar som det blir en fråga för
              regeringen var man ska placera myndigheterna. Vi har haft ett
              antal myndigheter som ombildats eller omorganiserats, men det
              har i regel byggt på att man haft en befintlig verksamhet. Då
              har man också fått fortsätta på samma ställe, eftersom vi även
              har ett arbetsgivaransvar som stat.
            </seg>
            <seg n="b83a8108">
              Det är viktiga frågor. Det finns anledning att hela tiden hålla
              ögonen på området. Det finns också olika synsätt på detta hos
              olika personer. En del har ryggmärgsreaktionen att alltid tänka
              i storstadstermer. Andra har ryggmärgsreaktionen: Hur kan vi hitta
              alternativa planeringar?
            </seg>
            <seg n="7af72e4a">
              Det är viktigt att hålla debatten levande. Men jag tror också
              att vi måste vara realistiska och inse att vi inte kan tro att
              vi med hjälp av statlig myndighetsplacering kan skapa dynamik
              ute i landet. Det är framför allt genom en bra statlig verksamhet
              som vi skapar goda förutsättningar för privat näringsliv.
            </seg>
            <seg n="4570c81f">
              Jag vill upplysa Jasenko Omanovic om att den högsta andelen statsanställda
              bland befolkningen inte är i Helsingfors. Den finns i Uppsala
              tätt följt av Norrbotten, Västerbotten och Blekinge. Först på
              femte plats kommer Helsingforss län.
            </seg>
            <seg n="4094be1f">
              Ser man till antalet människor är den största koncentrationen
              av statsanställda där. Men tittar man på andel statsanställda
              av befolkningen kommer flera län före Helsingfors. Det kan också
              vara bra att ha med i bakhuvudet i diskussionen.
            </seg>
          </u>
          <note type="speaker" n="2fa8d70f">
            Anf. 80 JASENKO OMANOVIC (S):
          </note>
          <u who="unknown" xml:id="i-00efcb74f6f3fb6d-25" n="1a86d247">
            <seg n="755d7ed4">
              Herr talman! Jag blev lite besviken på ministern här. Vi håller
              med om en hel del saker om hur vi ska styra myndigheten. Men sedan
              kommer vi till den punkten där man säger: Vi måste se om vi har
              kompetensen någonstans. Det finns kompetens i hela landet. I de
              flesta myndigheter finns kompetens över hela landet.
            </seg>
            <seg n="ea45fe7f">
              Jag tog ett basalt exempel med ett regionkontor. Varför kunde
              de inte tänka tvärtom och inte bara tänka att allting ska till
              storstaden? Varför kunde de inte tänka att det kunde vara Karlskrona
              och Härnösand i stället för Helsingfors? Där fanns det redan kompetens.
              Det fanns redan ett regionkontor. Inte ens när det finns kompetens
              och de har anställda kan de tänka tanken.
            </seg>
            <seg n="624627dc">
              Herr talman! Jag var jättebesviken en gång när jag besökte en
              statlig myndighet. Jag ska inte berätta mer än så. Där hade de
              kartan över verksamheten. Man såg Helsingfors. Åkte man lite norrut
              kom Söderhamn, och åkte man ännu längre norrut kom Gävle. Man
              förstod direkt att det var fel på kartan. Men ingen på huvudkontoret
              märkte att det var fel ordning på städerna. Det är lite symtomatiskt
              för hur de jobbar. Inte ens när de hade egen verksamhet kunde
              de pricka den rätt på kartan, utan de blandade ihop två städer.
            </seg>
            <seg n="f3820381">
              Vi är alla stolta över vår huvudstad. Vi kan säga att det är
              1,7 miljoner invånare här. Den kan vara konkurrenskraftig med
              andra huvudstäder i Europa. Det är jätteviktigt. Det innebär inte
              att man inte kan titta utanför Helsingfors på andra städer.
            </seg>
            <seg n="da9402a4">
              I Helsingfors kan man säga att det är 1,7 miljoner fast själva
              Helsingforss stad inte har mer än 750 000 invånare. När man tittar
              på andra ställen utgår man exakt från antalet kommuninvånare.
              Då ser man inte regionen. Över hela landet finns det regioner.
            </seg>
            <seg n="dbd24014">
              När man väl tittar på den eventuella utplaceringen som ska ske
              får man titta på regionen och inte på den enskilda kommunen. I
              mitt hemlän har Timrå kommun 19 000 invånare. Men i själva regionen
              är det mer än 200 000 invånare. Man kan inte bara titta på det
              som kommunen har som skatteunderlag i kommunen, utan man måste
              titta på regionen.
            </seg>
            <seg n="bcbfed52">
              Det är ungefär som att vi stolt säger: Vår huvudstad har 1,7
              miljoner, nästan 2 miljoner invånare. Jag brukar säga att det
              är nästan 2 miljoner. Det är viktigt att kunna se det när man
              väl placerar ut statliga myndigheter och gör förändringar.
            </seg>
            <seg n="d6cf6e12">
              Det gäller att kunna se att det finns regioner utanför Helsingfors
              och till och med i glesbygden som är ganska stora. En kommun som
              har 25 000 invånare, som min egen hemkommun, är egentligen en
              kommun i en region med 240 000–250 000 invånare.
            </seg>
          </u>
          <note type="speaker" n="3169cc62">
            Anf. 81 Statsrådet STEFAN ATTEFALL (KD):
          </note>
          <u who="unknown" xml:id="i-00efcb74f6f3fb6d-26" n="1a86d247">
            <seg n="b95cae08">
              Herr talman! Jag delar mycket av Jasenko Omanovic beskrivning.
              Jag tror att det finns mycket av attityder och synsätt som vi
              behöver bearbeta för att man ska se kompetensen i hela landet.
            </seg>
            <seg n="83ef5966">
              Vad jag menade med mitt uttalande var att om man förlägger en
              verksamhet till en ort måste man titta på om det till exempel
              finns utbildningsmöjligheter och en arbetsmarknad som gör att
              man kan rekrytera människor. Den taktiken har vi också.
            </seg>
            <seg n="82b1d86b">
              I exempelvis Sundsvallsområdet har vi koncentrerat ett antal
              myndigheter som jobbar mycket med försäkringsfrågor och it-tunga
              myndigheter. Vi har SPV, Bolagsverket, CSN, länsstyrelsen, Mittuniversitetet
              och en del skolmyndigheter.
            </seg>
            <seg n="e4be3673">
              Det gör att vi får ett kluster av myndigheter som tillsammans
              skapar en bra struktur och ger ett bra underlag. Det finns också
              möjlighet att rekrytera personal mellan varandra. Man får ett
              bra flöde av människor och kompetenser. Man samverkar också på
              ett föredömligt sätt i klustret i Sundsvall.
            </seg>
            <seg n="6971acaa">
              Vi har liknande kluster i andra områden i Sverige. Jag tror att
              det är en riktig strategi. Däremot tror jag inte att man ska placera
              ut myndigheter som isolerade öar lite överallt i Sverige utan
              försöka koncentrera dem till ett antal orter så att man får starka
              fästen med bra utbildningsmöjligheter i grunden. Det ska självklart
              också finnas kommunikationer.
            </seg>
            <seg n="50574481">
              När vi skulle starta Statens servicecenter, som ligger under
              mitt ansvarsområde, var vi mycket tydliga med att generaldirektören
              inte skulle sitta i Helsingfors utan i Gävle där huvudverksamheten
              låg, och basen skulle vara i Östersund och Gävle.
            </seg>
            <seg n="f719ef6e">
              Det som fanns i Helsingfors var en mindre verksamhet som vi tog
              över från Kammarkollegiet. Det ska vara en mindre del av konsulttjänster
              som behöver finnas i närheten, men det ska ha en liten del av
              verksamheten. De stora tillskotten på arbetskraft skulle ske i
              Gävle och Östersund, vilket också har skett.
            </seg>
            <seg n="a086e885">
              Det är ett exempel på ett riktigt sätt att tänka. Då bidrar man
              också till att bygga upp kompetenser runt myndigheten och skapar
              en del tjänster runt omkring. Glöm dock inte bort att om man sysslar
              med större upphandlingar måste man följa lagen om offentlig upphandling.
              Då har alla företag en god chans att konkurrera. Men vissa mindre
              servicetjänster runt omkring blir de som finns i den geografiska
              närheten. Det är självklart.
            </seg>
            <seg n="3b41c163">
              Vi måste ha det synsättet, som jag tror att vi är överens om,
              Jasenko Omanovic och jag. Men vi måste också vara realistiska
              och inse att man inte gör några radikala kast på området. Däremot
              måste vi ha många som håller ögonen på dessa frågor. Jag vill
              också betona att man inte ska dra på sig onödiga lokalkostnader
              och titta på fler platser för lokaliseringar. När man gör förändringar
              internt i en myndighet gäller det att man har det breda perspektivet.
            </seg>
            <seg n="acef5f7c">
              Sedan kan jag inte uttala mig om enskilda myndigheter. Jag kan
              mina myndigheter, men jag kan inte Kustbevakningens interna förhållanden
              eller andra myndigheter som ligger undra andra statsråd. Det måste
              varje statsråd själv självklart hålla koll på. Det finns säkerligen
              goda argument för de val man har gjort. Det gäller bara att se
              till att det inte sker av gammal vana eller på grund av att man
              har vissa förutfattade meningar utan på rationella grunder. Görs
              det på det sättet har man respekt för besluten. Men ibland kan
              jag dela uppfattningen att det kanske finns annat som kommer in
              i bedömningen.
            </seg>
          </u>
          <note type="speaker" n="7a57c54b">
            Anf. 82 JASENKO OMANOVIC (S):
          </note>
          <u who="unknown" xml:id="i-00efcb74f6f3fb6d-27" n="1a86d247">
            <seg n="2e08a3bf">
              Herr talman! Vi är till en del överens. I själva verket händer
              det inte lika mycket som vi båda två kanske skulle önska. Om man
              har den utgångspunkt som jag började med, att det är 110–120 miljarder
              som staten köper varor och tjänster för, och verksamheten är utspridd
              över landet får den kille eller den tjej som vill starta ett aktiebolag,
              en nyckelservice, ett lokalvårdsföretag möjligheten att få en
              kund som de kan bygga en verksamhet på. Sedan kan de kanske även
              erbjuda tjänster till kommuninvånare i den kommun där statlig
              verksamhet finns.
            </seg>
            <seg n="5cd37212">
              Det är ganska viktigt för småföretagare runt om i landet att
              vi har statlig verksamhet över hela landet. Statsrådet nämnde
              Sundsvall. Sundsvall är en stad som har 3 000–4 000 hotellnätter
              som staten bekostar. Det innebär att man kan bygga en hotellbransch
              i Sundsvall med underlaget från staten, plus förstås allt annat.
            </seg>
            <seg n="207bdab3">
              Men utgångspunkten är att om man kan sprida ut verksamheten över
              hela landet vinner hela landet på det. Till och med Helsingfors
              vinner på det alternativet.
            </seg>
          </u>
          <note type="speaker" n="e5c7e341">
            Anf. 83 Statsrådet STEFAN ATTEFALL (KD):
          </note>
          <u who="unknown" xml:id="i-00efcb74f6f3fb6d-28" n="1a86d247">
            <seg n="7e9a0878">
              Herr talman! Jag delar den uppfattningen. Därför ligger också
              ungefär 100 av de 244 förvaltningsmyndigheterna utanför Helsingfors.
              Man kan diskutera om det ska vara 102, 150 eller något liknande
              som ska ligga utanför Helsingfors. Vi kan föra en sådan diskussion.
              Jag tror att man ständigt ska ha denna diskussion levande och
              från fall till fall pröva de argument som ibland kanske leder
              till att man centraliseringsmässigt vill landa i Helsingfors.
            </seg>
            <seg n="76edad55">
              Man måste också se till att det skapas goda förutsättningar för
              myndigheten på den ort där den placeras och att det finns goda
              förutsättningar för arbetskraftsförsörjning och liknande saker.
              Därför måste man göra det här på ett klokt sätt och inte sprida
              ut det hela alltför mycket. Man ska fokusera på ett antal utbildningsorter
              och ett antal länscentrum som finns runt om i Sverige.
            </seg>
            <seg n="d09fde04">
              Kom ihåg att den stora andelen av befolkningen som jobbar i statliga
              myndigheter alltså inte finns i Helsingfors! Den finns mest i
              Uppsala och därefter i Norrbotten, Västerbotten och Blekinge.
              Det område i Sverige där vi i så fall behöver fundera på att öka
              antalet statliga myndighetsanställda är möjligen sydöstra Sverige.
              Det är den kanske mest underförsörjda delen av Sverige, om vi
              ska vara ärliga. Det är inte i första hand Norrland, utan det
              är just sydöstra Sverige.
            </seg>
            <seg n="fdc7e107">
              Bra verksamhet ska komma i första hand; det är det viktiga. När
              man sedan väljer organisation och lokalisering ska man göra det
              med beaktande av att hela Sverige ska leva. På den punkten är
              vi överens.
            </seg>
          </u>
          <note n="3d572408">
            Överläggningen var härmed avslutad.
          </note>
          <note n="f1ab8341">
            15 § Svar på interpellationerna 2013/14:484 och 485 om sociala
            krav i offentlig upphandling
          </note>
          <note type="speaker" n="f5f4b5ea">
            Anf. 84 Statsrådet STEFAN ATTEFALL (KD):
          </note>
          <u who="unknown" xml:id="i-00efcb74f6f3fb6d-29" n="1a86d247">
            <seg n="994bd182">
              Herr talman! Annika Lillemets har frågat mig vad jag avser att
              göra för att se till att sociala krav som syftar till att främja
              lokal ekonomisk utveckling och till att förstärka den sociala
              sammanhållningen i samhället, inte minst genom att öka den lokala
              sysselsättningen och då särskilt vad gäller personer som står
              långt från arbetsmarkanden, ska ställas vid offentlig upphandling.
            </seg>
            <seg n="c8d3b498">
              Annika Lillemets har vidare frågat infrastrukturministern vad
              statsrådet avser att göra för att sociala krav som syftar till
              att främja lokal ekonomisk utveckling och till att öka den lokala
              sysselsättningen, särskilt vad gäller personer som står långt
              från arbetsmarknaden, ska ställas vid upphandling kopplad till
              Ostlänken. Interpellationen har överlämnats till mig.
            </seg>
            <seg n="ae69d828">
              Jag delar Annika Lillemets bedömning att det är viktigt att ta
              till vara de möjligheter som upphandlingslagstiftningen ger beträffande
              sociala hänsyn, till exempel för att sysselsätta personer som
              står långt från arbetsmarknaden. I upphandlingslagstiftningen
              finns sedan 2010 också ett uttalat målsättningsstadgande som anger
              att upphandlande myndigheter och enheter bör beakta sociala hänsyn
              om upphandlingens art motiverar detta.
            </seg>
            <seg n="40a81863">
              Jag kan inte uttala mig om enskilda ärenden eller enskilda upphandlingar,
              men jag känner till att Trafikverket arbetar med sociala hänsyn
              i sina upphandlingar. Samtidigt är det så att Ostlänkenprojektet
              i sig syftar till att bidra till jobben genom att utvidga arbetsmarknaderna
              när storstadsregionerna i Östergötland och Mälardalen binds ihop.
            </seg>
            <seg n="e93db956">
              I de nya upphandlingsdirektiven, som trädde i kraft i april,
              har sociala hänsyn fått en mer framträdande roll. I direktivskälen
              anges att offentlig upphandling är ett av de marknadsbaserade
              instrument som ska användas för att uppnå en smart, hållbar och
              inkluderande tillväxt som samtidigt säkrar en effektiv användning
              av offentliga medel. Direktiven ska vara genomförda i svensk lagstiftning
              senast våren 2016, och lagstiftningsarbetet har inletts dels i
              Regeringskansliet, dels i en särskild utredning.
            </seg>
            <seg n="41b42c92">
              Det statliga upphandlingsstödet har tidigare varit utspritt på
              flera myndigheter, och ansvaret för sociala hänsyn i offentlig
              upphandling har inte varit tydligt uttalat. För att samordna och
              stärka stödet har regeringen beslutat att samla stöd, information
              och vägledning om offentlig upphandling, inklusive sociala hänsyn,
              i Konkurrensverket. Av Konkurrensverkets regleringsbrev för innevarande
              år framgår att verket ska arbeta med att målen för långsiktig
              hållbar utveckling uppnås. I begreppet ingår sociala hänsyn.
            </seg>
            <seg n="1358f216">
              I detta sammanhang kan jag informera om att en utredare har fått
              uppdraget att undersöka olika möjligheter att underlätta för det
              civila samhällets organisationer att bedriva sin verksamhet, att
              utvecklas och att därigenom bidra till demokrati, välfärd, folkhälsa,
              gemenskap och social sammanhållning. I uppdraget ingår att lämna
              förslag till hur organisationernas möjligheter att delta i offentlig
              upphandling kan förbättras. Utredningen ska redovisa sitt arbete
              senast i februari 2016.
            </seg>
            <seg n="5701fcef">
              Regeringen har också aviserat att Konkurrensverkets anslag ska
              förstärkas med 35 miljoner kronor från och med 2015 för att tillgodose
              behovet av upphandlingsstöd. Jag är säker på att den kraftsamling
              som dessa beskrivna åtgärder tillsammans innebär kommer att tydliggöra
              när och hur upphandlande myndigheter på ett verksamt sätt kan
              använda offentlig upphandling i syfte att nå olika samhälleliga
              mål.
            </seg>
          </u>
          <note type="speaker" n="c332c8f1">
            Anf. 85 ANNIKA LILLEMETS (MP):
          </note>
          <u who="annika_lillemets_d743a3" xml:id="i-dff21e63558a907f-4" n="084aa973">
            <seg n="bb17477e">
              Herr talman! Först vill jag tacka Stefan Attefall för svaret
              på mina interpellationer. Jag har ställt frågorna därför att jag
              och många med mig ser stora möjligheter att använda upphandling
              mer offensivt som ett kraftfullt verktyg för att uppnå stor samhällsnytta
              av flera olika slag.
            </seg>
            <seg n="25edd955">
              Jag är glad att statsrådet är av samma åsikt, och det är bra
              att regeringen bland annat har tagit initiativ till att arbeta
              in de nya upphandlingsdirektiven från EU i svensk lagstiftning.
              Genom att lyfta dessa frågor vill jag bidra till en konstruktiv
              debatt om hur riksdag och regering kan medverka till att ta ännu
              bättre vara på möjligheterna. Det gäller inte minst Ostlänksprojektet,
              som rätt hanterat kan ge stor samhällsnytta genom en större lokal
              arbetsmarknad för fler människor långt innan dess att tågen börjar
              rulla på rälsen.
            </seg>
            <seg n="9e6571de">
              För att nå full potential behövs självklart ansträngningar på
              såväl lokal och regional som på nationell nivå. Och det görs redan
              mycket på många håll. För att nämna några exempel – jag återkommer
              till dem sedan – från Sverige gör man mycket bra arbete i Örebro,
              Malmö och Göteborg på området. Men det är viktigt att även staten
              tar sitt ansvar i sin upphandling av många gånger mycket stora
              projekt.
            </seg>
            <seg n="8ff69d4d">
              Sociala krav kan vara så mycket. Det kan omfatta krav på arbetsmiljö,
              arbetsrätt och antidiskriminering. Om det gäller importerade varor
              som kaffe kan det handla om att de produceras på ett sätt som
              inte skadar hälsa och miljö och att skäliga löner betalats. Många
              kommuner har till exempel certifierat sig som Fairtrade cities.
              Men det är än så länge inte lika vanligt att sociala krav i upphandling
              också används för att ge fler människor en chans att få jobb,
              praktik och värdefull arbetslivserfarenhet på plats här i Sverige.
              Det är särskilt viktigt för människor som av olika anledningar
              står långt från arbetsmarknaden. Inte minst är det viktigt att
              ungdomar får lärlingsplatser.
            </seg>
            <seg n="a135eca8">
              Skottland är ett intressant exempel på ett land där man har kommit
              långt. Där finns en tydlig och uttalad politisk vilja att använda
              upphandling för att uppnå sociala målsättningar. Man arbetar med
              så kallade community benefit clauses, vilket kan översättas ungefär
              till sociala hänsyn. Regeringen i Skottland har pekat ut riktningen
              genom lagar och ett program som heter Developing Markets for Third
              Sector Providers. Engagerade kommuner och myndigheter arbetar
              med regeringens stöd. Fokus ligger ofta på lokal upphandling med
              syfte att skapa ekonomisk utveckling lokalt som gynnar sociala
              målsättningar. Ofta handlar det om att kontraktera frivilligorganisationer
              och sociala företag av olika slag.
            </seg>
            <seg n="1478d5f7">
              Detta har gett riktigt goda resultat. För att nämna bara ett
              exempel bland många: När man skulle bygga ett nytt sjukhus i Glasgow
              fick 500 personer i staden nytt jobb. Närmare 100 ungdomar fick
              chansen att bli lärlingar, över 2 200 fick praktik eller utbildning
              i sitt jobb, funktionshindrade har fått jobb i kaféverksamhet
              och så vidare.
            </seg>
            <seg n="bf3c253e">
              Jag har fått samstämmiga uppgifter om att framgångsfaktorerna
              i Skottland är just den uttalade politiska viljan, inriktningen
              på partnerskap mellan engagerade lokala aktörer, myndigheter och
              politiken, klart definierade mål för upphandlingen och ordentlig
              utvärdering. Det handlar förstås också om handling på alla nivåer.
            </seg>
            <seg n="8cf15fed">
              Här finns mycket inspiration att hämta, och jag hoppas att statsrådet
              är i kontakt med den skotska regeringen och de skotska myndigheterna.
              Jag undrar om Stefan Attefall är beredd att satsa lika målmedvetet
              och aktivt som man har gjort i Skottland för att sociala krav
              inklusive sysselsättningskrav ska bli en alldeles naturlig, självklar
              och normal del av offentlig upphandling i Sverige.
            </seg>
          </u>
          <note type="speaker" n="f13876c9">
            Anf. 86 Statsrådet STEFAN ATTEFALL (KD):
          </note>
          <u who="unknown" xml:id="i-00efcb74f6f3fb6d-30" n="1a86d247">
            <seg n="abd9d13b">
              Herr talman! Jag upplever att jag och Annika Lillemets har en
              likartad viljeinriktning. Vi behöver bli bättre på sociala hänsyn
              i upphandlingen. Regeringen har också i budgetpropositionen för
              2014 angett att offentlig upphandling är ett viktigt verktyg för
              att öka effektiviteten i de offentliga utgifterna och att offentlig
              upphandling kan bidra till att uppnå gemensamma samhälleliga mål
              såsom skydd för miljön samt främjande av innovation, sysselsättning
              och social integration.
            </seg>
            <seg n="52a9cedc">
              Annika pekar på att exempelvis Örebro Bostäder har ett projekt,
              som jag själv har besökt. Örebro Bostäder har, med hjälp av Skanska
              som är aktör där och andra företag, sett till att det finns ett
              antal praktikplatser och lärlingsplatser för människor som inte
              har kommit in på arbetsmarknaden, som behöver praktik för och
              komma in och lära sig ett hantverksyrke. Det har lagts in som
              en variabel i upphandlingen. På det sättet bör man göra i mycket
              högre grad även på fler platser.
            </seg>
            <seg n="f51ba1d6">
              Vi vet att olika typer av verksamheter har olika förutsättningar.
              Just Ostlänkenprojektet är kanske inte det enklaste eftersom det
              är ett högteknologiskt projekt där många utländska aktörer också
              finns med. Men det finns många andra områden där man kan använda
              det här mycket mer, säkerligen inom såväl Trafikverkets regi som
              andra områden. Det gäller inte minst inom bostads- och byggsektorn
              som jag själv är ansvarig för. Med det förbättrade upphandlingsstöd
              som vi nu håller på att arrangera tror vi att också rådgivning,
              vägledning och goda exempel kan spridas lättare och att man kan
              få stöd och hjälp för att veta hur man ska göra. Det gäller att
              göra det på rätt sätt.
            </seg>
            <seg n="ac6ee90e">
              Annika Lillemets pekar i sitt inlägg på en viktig faktor, nämligen
              att det är uppföljbart och att man verkligen följer upp vad det
              blir av det hela. Det har nämligen brustit många gånger när olika
              offentliga aktörer gör upphandlingar. Man skriver på papper vad
              man vill ha, men sedan följer man inte alltid upp vad det blir
              av det. Det leder till att aktörer lär sig att det gäller att
              fylla i papperen på rätt sätt, men de lever inte alltid upp till
              kriterierna i praktiken.
            </seg>
            <seg n="7528e758">
              En del av de principer som måste prägla upphandlingar är att
              det ska vara uppföljbart, att det ska vara icke-diskriminerande
              och att det ska vara likabehandling. Så länge man följer de principerna
              kan man också ställa sociala krav på olika sätt.
            </seg>
            <seg n="2afedd9a">
              De nya EU-direktiven ger också mer utrymme för att exempelvis
              kunna ställa krav på just olika typer av märkningar av varor och
              tjänster. Det måste dock vara just märkningar som går att följa
              upp och som inte diskriminerar någon enskild aktör. Det ska göras
              enligt de grundläggande principer som finns i upphandlingslagstiftningen.
            </seg>
            <seg n="5d666854">
              Med kompetens att göra det på rätt sätt kan vi göra mycket mer
              än i dag. Ett nytt upphandlingsstöd ihop med att de nya upphandlingsdirektiven
              också får praktisk konsekvens i svensk lagstiftning leder till
              att vi kan göra betydligt mer på området än vi har gjort i dag.
            </seg>
          </u>
          <note type="speaker" n="ec8cb633">
            Anf. 87 ANNIKA LILLEMETS (MP):
          </note>
          <u who="annika_lillemets_d743a3" xml:id="i-dff21e63558a907f-5" n="084aa973">
            <seg n="cd9916f0">
              Herr talman! Ostlänksbygget har jag tagit upp eftersom det är
              ett mycket stort projekt som kommer att ge många arbetstillfällen,
              även inom områden där det går alldeles utmärkt att ställa den
              här typen av sysselsättningskrav. För att bara nämna några handlar
              det under byggperioden om till exempel ca 800 betongarbetare,
              ca 2 500 anläggningsmaskinförare och 2 500 anläggningsarbetare,
              enligt en rapport från teknikkonsultföretaget Vectura. Därtill
              kommer förstås en mängd investeringar som kommer att ske runt
              byggandet av själva banan, med resecentrum och stadsdelar som
              kommer att byggas och som kommer att handlas upp av kommunerna.
            </seg>
            <seg n="2507e38c">
              Trafikverket står dock för en stor del när man ska bygga. Och
              det här är bråttom. Upphandlingar är redan på gång. Då är det
              viktigt att Trafikverket redan nu får tydliga direktiv av regeringen
              att ställa sysselsättningskrav i upphandlingen så att vi inte
              missar tåget och står kvar på perrongen tills den svenska lagstiftningen
              är på plats 2016.
            </seg>
            <seg n="589d559a">
              Visst ställer man sociala krav i Trafikverkets upphandling om
              antidiskriminering och annat, men man har inte direktiv att ställa
              just sysselsättningskrav. De måste alltså komma snarast från regeringen.
              Det här fungerar även med nuvarande lagstiftning om man gör det
              på rätt sätt så att vi inte diskriminerar. Det fungerar som sagt
              i Skottland och många andra europeiska länder. Det fungerar också
              i Örebro. Och det är inga bekymmer.
            </seg>
            <seg n="18392e85">
              Jag vill ta upp det för att få bästa möjliga utväxling av det
              här stora, spännande projektet. Jag undrar därför hur statsrådet
              tänker agera, kanske tillsammans med infrastrukturministern, för
              att det här gyllene tillfället att se till att sysselsättningskrav
              ställs i upphandling av Ostlänksbygget inte går förlorat. Som
              sagt skulle betongarbetare, anläggningsmaskinförare och anläggningsarbetare
              kunna utbildas via arbetsmarknadsutbildning, kommunal vuxenutbildning
              och så vidare. Kommunerna och Arbetsförmedlingen kan också gå
              in. Det skulle kunna bli riktigt fint.
            </seg>
            <seg n="e8f05048">
              Det är viktigt att regeringen aktivt stöder och främjar att sysselsättningskraven
              ställs i offentlig upphandling. Det kan handla om en sådan enkel
              sak som att definiera begreppet. Det rymmer nämligen så mycket.
              Hur vet vi att alla myndigheter, kommuner och landsting har klart
              för sig att det går att ställa sysselsättningskrav? Det är mycket
              att hålla reda på. Kanske skulle Konkurrensverket ha i uppdrag
              att sprida kunskap om detta och de möjligheter som det nya EU-direktivet
              ger? Men det går att agera redan innan det är på plats i svensk
              lagstiftning.
            </seg>
            <seg n="e568b98c">
              Statsrådet har själv berättat om Örebro. Det hade jag annars
              tänkt göra. Det var lyckat och spännande, och de har sedan antagit
              en upphandlingspolicy med fokus på särskilda kontraktsvillkor
              där leverantörer ska anställa personer som står långt från arbetsmarknaden
              för att få kontrakt. Även i Göteborg har man sysselsättningskrav.
              Till exempel ska leverantörer ta emot lärlingar.
            </seg>
            <seg n="3a1be5e6">
              I Malmö bygger man också nya bostäder. Fastighetsbolaget och
              dess underleverantörer förbinder sig i kontraktet att anställa
              tio arbetslösa om året från ett område med hög arbetslöshet där
              man bygger bostäder. De ska arbeta med byggnation och underhåll
              i sitt bostadsområde. I motprestation får bolagen rabatt på markhyran
              av kommunen och hjälp från Arbetsförmedlingen med utbildning och
              jobbmatchning. Det är helt enkelt en massa kreativa lösningar
              här som kan återanvändas.
            </seg>
            <seg n="7f7e7d7c">
              Jag hoppas att staten, kanske via Konkurrensverket, kan se till
              att detta blir lite mer systematiskt och det normala och gängse
              i Sverige.
            </seg>
            <seg n="9b07c7ee">
              Jag vet inte hur mycket ni talar med Skottland, men det verkar
              som att de har gjort en hel del som man skulle kunna återanvända.
            </seg>
          </u>
          <note type="speaker" n="97b0bd82">
            Anf. 88 Statsrådet STEFAN ATTEFALL (KD):
          </note>
          <u who="unknown" xml:id="i-00efcb74f6f3fb6d-31" n="1a86d247">
            <seg n="6f706bce">
              Herr talman! Jag själv har inte haft möjligheten att besöka Skottland
              eller träffa företrädare för Skottland och höra om deras erfarenheter.
              Men mina tjänstemän har gjort det. Kunskapen finns alltså hos
              oss.
            </seg>
            <seg n="1bb502a0">
              Det sätt som regeringen kan och bör stödja det här på är till
              att börja med att se till att vi får in det här i svensk lagstiftning.
              Vi har ett arbete på gång med det. Vi förstärker upphandlingsstödet
              som gör att det finns en kompetent myndighet som kan ge vägledning,
              stöd och råd. Vi har, som jag sade, skrivit i budgetpropositionen
              redan för 2014 att offentlig upphandling kan bidra till att uppnå
              gemensamma samhälleliga mål såsom skydd för miljön samt främjande
              av innovation, sysselsättning och social integration.
            </seg>
            <seg n="f9bdf727">
              De olika myndigheterna har ambitionen att också ha med sociala
              hänsyn i sina upphandlingar. Men jag tror att man ska vara lite
              ödmjuk inför att det är svårt för regering och ifrån alltför hög
              nivå att styra hur man praktiskt ska göra i de olika enskilda
              fallen. Det måste utformas av den ansvariga myndigheten i de enskilda
              praktiska fallen.
            </seg>
            <seg n="f531d0b8">
              Genom att sprida goda exempel, genom att visa på möjligheterna,
              genom att det finns bra stöd och verktyg för dem som vill och
              kan göra detta kan vi också främja det. Självklart ska också vi
              som är ansvariga för olika myndigheter diskutera frågorna även
              i myndighetsdialogerna och trycka på de här sakerna. Men precis
              som vi inte detaljstyr hur myndigheterna organiseras kan vi inte
              heller detaljstyra hur man ska göra i varje enskild upphandling.
              Vi bör inte heller göra det. Vi kan däremot ha den här typen av
              viljeyttringar och markeringar från regeringen. Och vi går vidare
              med upphandlingsstöd på Konkurrensverket och förstärker det. Vi
              kommer också att skriva ännu tydligare vad som gäller enligt regeringen
              när vi nu jobbar vidare med att implementera EU:s direktiv i svensk
              lagstiftning, och sedan får myndigheter följa upp det på olika
              sätt.
            </seg>
            <seg n="1e1bb320">
              Det bästa sättet är att vi får just de goda exemplen och att
              vi sprider dem och för en offentlig debatt som påverkar inte bara
              myndigheter utan också kommuner och landsting och även privata
              arbetsgivare. Även där finns det ett stort engagemang som vi ska
              ta till vara och nyttja i sammanhanget. I exempelvis Örebro var
              engagemanget lika stort från Skanskas sida som från Örebro Bostäders
              sida. De fann varandra med ett fast engagemang på båda sidor och
              hittade en lösning tillsammans.
            </seg>
            <seg n="6e02cfe4">
              Det är på det sättet vi kommer att få snurr på frågan. Vi skapar
              ett engagemang, vi skapar god kunskap och vi skapar de goda exemplen.
              Sedan ligger vi alla på i de olika sammanhang där vi finns, såväl
              politiker som enskilda medborgare och enskilda tjänstemän i de
              olika verksamheterna.
            </seg>
          </u>
          <note type="speaker" n="9421a9af">
            Anf. 89 ANNIKA LILLEMETS (MP):
          </note>
          <u who="annika_lillemets_d743a3" xml:id="i-dff21e63558a907f-6" n="084aa973">
            <seg n="7aee4b7f">
              Herr talman! Jag instämmer till fullo i att man ska ta vara på
              engagemang i näringsliv, kommuner, ideella föreningar och alla
              tänkbara instanser. Jag tror att vi kommer långt med det. Men
              jag återkommer till exemplet Ostlänken. Där handlar det om oerhört
              mycket pengar, och vi kan få en mycket stor samhällsnytta, inte
              bara i form av räls och tåg, som ju kommer att bli jättefint,
              utan även så att människor som har svårt att få jobb och praktik
              kan komma ut och få jobb.
            </seg>
            <seg n="3612114f">
              Jag uppfattar att de statliga myndigheterna, i det här fallet
              Trafikverket, bör få hjälp här i form av direktiv, kanske i regleringsbrev,
              alltså skarpa krav på att ställa sysselsättningskraven, så att
              det inte blir suboptimeringar. Det kan hända att det skulle kosta
              lite mer, men jag tror att man behöver det från regeringen. Det
              är så pass viktigt, därför att de skattemedel som vi använder
              kan generera ännu mer samhällsnytta med en aktiv styrning från
              regeringen, en hjälp till de goda krafterna på myndigheterna.
            </seg>
            <seg n="05563712">
              För att varje myndighet ska se till sitt område och för att se
              till helheten här behövs det hjälp från regeringen. Jag tror inte
              att det räcker att Konkurrensverket får direktiv och upphandlingsstöd,
              som i sig är alldeles utmärkt, utan alla myndigheter som gör upphandlingar
              bör få kravet att ställa sysselsättningskrav i upphandling.
            </seg>
            <seg n="9124e65b">
              Jag hoppas som sagt att Stefan Attefall ser hur stort projektet
              Ostlänken är, så att man inte missar chansen att använda det till
              att skapa den stora, stora nyttan. Jag tror att det behövs hjälp
              där. Det gäller naturligtvis inte bara Ostlänken, men jag är ju
              själv från Östergötland och känner till hur det ser ut där. Jag
              hoppas att det blir riktigt bra.
            </seg>
          </u>
          <note type="speaker" n="72b36d0f">
            Anf. 90 Statsrådet STEFAN ATTEFALL (KD):
          </note>
          <u who="unknown" xml:id="i-00efcb74f6f3fb6d-32" n="1a86d247">
            <seg n="6ed9909f">
              Herr talman! Som sagt skriver vi redan i budgetpropositionen
              för 2014 just om vikten av att ta hänsyn till de samhälleliga
              målen, där bland annat social integration och sysselsättning finns
              med.
            </seg>
            <seg n="64bb0892">
              Man kan diskutera om vi ska ha ännu skarpare riktlinjer. Ja,
              det kan vi gott överväga. Vi håller nu på att jobba med hur vi
              ska få ett bättre upphandlingsstöd och hur vi ska jobba vidare
              med den nya lagstiftningen. I det sammanhanget finns det säkert
              anledning att återkomma också till de mer generella och riktningsgivande
              skrivningarna från regeringens sida.
            </seg>
            <seg n="9b1b25b9">
              Däremot tror jag att vi ska vara ganska ödmjuka inför de enskilda
              fallen och de enskilda upphandlingarna. Jag tror inte att statsråd
              är de som vet exakt vad som är lämpligt att göra i de enskilda
              fallen. Där måste man med de goda exemplen, genom ett bra och
              kompetent upphandlingsstöd och engagerade människor hitta de praktiska
              lösningarna. Det kan ta sig lite olika uttryck i olika sammanhang,
              och det tror jag att vi får ha respekt för.
            </seg>
            <seg n="fefd33d0">
              Ambitionen har vi gemensam. Sedan gäller det att hitta de praktiska
              vägarna framåt för att det här ska fungera på ett bra sätt och
              också är förenligt med de mer generella principerna i upphandlingslagstiftningen.
            </seg>
          </u>
          <note n="3d572408">
            Överläggningen var härmed avslutad.
          </note>
          <note n="72df3276">
            16 § Svar på interpellation 2013/14:474 om utflaggning av flyget
          </note>
          <note type="speaker" n="c4060bce">
            Anf. 91 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-00efcb74f6f3fb6d-33" n="1a86d247">
            <seg n="d54be617">
              Herr talman! Leif Jakobsson har frågat mig som infrastrukturminister
              hur jag avser att motverka utflaggning och social dumpning i luftfarten
              och vilka initiativ i frågan jag avser att ta inom EU.
            </seg>
            <seg n="8615d7c8">
              När det gäller mitt ansvarsområde vill jag svara följande.
            </seg>
            <seg n="1782cf1f">
              Lufttransporter är sedan en tid en del av EU:s inre marknad.
              Vi har i dag en ordning där flygföretag från hela EU fritt kan
              erbjuda sina tjänster inom hela unionen.
            </seg>
            <seg n="702cd5d3">
              Genom avregleringen av flyget inom EU har konkurrensen ökat.
              Det har lett till ett ökat destinationsutbud och fler direktlinjer.
              Avregleringen har också inneburit att lågprisflyget fått fäste,
              och detta har i sin tur lett till att tillgängligheten för flygresandet
              har ökat för fler resenärskategorier och att priserna har sjunkit.
              Detta är i grunden positivt, för tillväxten, för tjänsteutbytet
              och för människors möjligheter att mötas.
            </seg>
            <seg n="0c41653f">
              Leif Jakobssons frågor är angelägna. Missbruk av regelverket
              ska självklart motarbetas och lagbrott beivras. I den mån reglerna
              ger utrymme för tolkningar som inte var avsedda bör de ses över.
              Detta är en fråga som mitt och andra berörda departement bevakar.
            </seg>
            <seg n="bccc02c7">
              Luftfarten är i huvudsak internationell, och många flygbolag
              bedriver en global verksamhet. En närvaro på marknaden, till exempel
              i form av etablering av baser i olika länder, kan underlätta den
              dagliga verksamheten och därigenom ge en fördel i en konkurrensutsatt
              bransch.
            </seg>
            <seg n="43f82b2a">
              Självklart bör medlemsstaterna se till att unionslagstiftningen
              och nationell lagstiftning tillämpas på ett korrekt sätt, och
              självklart är det regeringens uppfattning att det ska vara sjysta
              villkor på den svenska arbetsmarknaden.
            </seg>
            <seg n="61a78cce">
              Hur enskilda utländska flygbolag följer EU:s lagstiftning är
              inte min sak att bedöma. Ryanair till exempel, som Leif Jakobsson
              särskilt nämner i sin interpellation, står under tillsyn av irländska
              myndigheter.
            </seg>
            <seg n="836a7202">
              Jag vet att Transportstyrelsen arbetar aktivt med frågorna inom
              sitt ansvarsområde, samtidigt som mycket av luftfartens regelverk
              styrs av gemensamma EU-regler. I ICAO, FN:s organ för civil luftfart,
              pågår ett arbete för rättvis konkurrens som har initierats av
              Europa. Sverige är en aktiv deltagare i detta arbete.
            </seg>
            <seg n="ebab379a">
              Jag vill understryka att när det gäller de frågor jag har ansvar
              för, till exempel flygsäkerheten, är det de gemensamma EU- och
              ICAO-reglerna som styr, och självklart ska regelbrott beivras.
              Det gäller också frågor om till exempel arbetstider, pilotcertifiering
              och drifttillstånd för flygbolag. Samma regler gäller i hela EU.
              Eftersom flyget till sin natur är internationellt är det viktigt
              att till exempel flygsäkerheten också regleras internationellt.
            </seg>
            <seg n="87b4393f">
              Flygsäkerheten har högsta prioritet, och jag har fullt förtroende
              för att tillsynsmyndigheten tillser att gällande regelverk följs
              och att den ingriper om så inte sker.
            </seg>
          </u>
          <note type="speaker" n="e64bc077">
            Anf. 92 LEIF JAKOBSSON (S):
          </note>
          <u who="leif_jakobsson_79f517" xml:id="i-4af6b401a8075576-3" n="d5d9c718">
            <seg n="bea3462b">
              Herr talman! Jag tackar för svaret.
            </seg>
            <seg n="c1bc7e68">
              Jag har ställt interpellationen mot bakgrund av att det blir
              alltmer känt hur snabbt anställningsvillkoren försämras för anställda
              inom flygsektorn och oron för hur det naturligtvis också påverkar
              flygsäkerheten på sikt.
            </seg>
            <seg n="f9cfb59b">
              Framför allt blev jag orolig när jag läste en artikel i Berlingske
              Tidende, där SAS danska direktör talar ut. Han säger att om politikerna
              inte sätter ned foten och talar om att vi ska ha en sjyst arbetsmarknad
              och att man ska vara anställd där man jobbar och inte via bemanningsföretag
              och andra lösningar kommer SAS att tvingas gå in på den vägen.
              Han är väldigt tydlig med det. Eftersom svenska staten är stor
              ägare i SAS är det inte bara en fråga om regeltillämpning och
              annat, utan det är också en fråga om hur vi hanterar de bolag
              vi äger.
            </seg>
            <seg n="f8a98801">
              Nu ska jag villigt säga att det inte är alldeles enkelt att bestämma
              vem man ska ställa en sådan här fråga till. Egentligen borde halva
              regeringen ha varit på plats här i kväll. Det handlar om Peter
              Norman och bolagsstyrningen, det handlar om Anders Borg och alla
              skatteintäkter som inte kommer in och det handlar om arbetsmarknadsministern
              och de arbetsrättsliga reglerna – bara för att räkna upp några
              ministrar. Det är kanske det som gör att jag blir riktigt orolig,
              för det känns inte som att någon tar helhetsgreppen och tittar
              på vad det är som händer, eftersom recorden för regeringen ser
              ut som den gör.
            </seg>
            <seg n="578f9f42">
              Regeringen har tittat på när sjöfartsjobben har flaggats ut,
              regeringen har tittat på när lastbilsjobben har flaggats ut, och
              nu är det flygjobben som är på väg att flaggas ut.
            </seg>
            <seg n="2da99521">
              Tekniken är ungefär densamma. Den danska SAS-direktören använder
              begreppet regelshopping. Det innebär att man på olika, varma öar
              väljer möjligheten att registrera bolag, registrera F-skatt och
              alla möjliga varianter som gör att det blir ogenomträngligt. Konsekvensen
              blir naturligtvis att om det nu skulle betalas några skatter och
              avgifter för de låga löner eller ersättningar som flygpersonal
              numera lever med betalas de i alla fall inte i Sverige. Därutöver
              tvingas man betala utbildningar och annat själv och har ändå ingen
              garanti.
            </seg>
            <seg n="c94a25be">
              Den vanliga synen på denna bransch är att det är glamorösa jobb
              med bra betalt. Men på många håll har det snabbt blivit ett underbetalt
              proletariat, och utvecklingen har gått rasande fort. Det är givetvis
              illa för de anställda, och vi ska inte ha det på det sättet i
              Sverige. Man ska vara anställd i det företag där man jobbar, man
              ska ha en svensk lön och det ska betalas skatter och avgifter.
            </seg>
            <seg n="b7e376fe">
              Säkerhetsaspekten oroar också. En pilot som är uppdragstagare
              berättade på ett seminarium i riksdagen att man såklart har sin
              yrkesetik och vet att man ska kolla planet enligt checklistan.
              Men har man för många anmärkningar och slår larm för ofta får
              man kanske inte så många uppdrag. Många har kontrakt som säger
              att de inte får ta något annat uppdrag på tre månader, så man
              kan alltså bli utan lön i tre månader om man är besvärlig, för
              noga med säkerheten och annat.
            </seg>
            <seg n="52444f77">
              Det här är inte bra. Men svaret från ministern andas: Ja, vi
              förstår, men vi har inte gjort något.
            </seg>
          </u>
          <note type="speaker" n="77e04148">
            Anf. 93 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-00efcb74f6f3fb6d-34" n="1a86d247">
            <seg n="3f6c294e">
              Herr talman! Även om det precis som Leif Jakobsson säger är en
              bred fråga som handhas av många olika departement är regeringens
              utgångspunkt att det ska vara sjysta villkor som gäller på den
              svenska arbetsmarknaden oavsett vilken bransch vi talar om.
            </seg>
            <seg n="040348a1">
              Vad gäller regelefterlevnad på transportpolitikens område har
              jag exakt samma uppfattning. De regler som finns ska följas lika
              av alla, och fusk ska beivras. Det gäller oavsett trafikslag.
            </seg>
            <seg n="e6591b9b">
              Flygsäkerheten, som är den del jag tittar på, är oerhört viktig.
              Den ska beaktas på samma sätt även om flygpersonalen är anställd
              i ett annat bolag än det som har drifttillståndet. Om detta råder
              full tydlighet.
            </seg>
            <seg n="22acddc8">
              Precis som Leif Jakobsson resonerar finns det människor som vet
              att de har ett ansvar och kan ifrågasätta. Vi har en tillsynsmyndighet,
              vi har regler som ska gälla lika för alla och man har också ett
              personligt ansvar. Det är viktigt att gällande regelverk följs.
            </seg>
            <seg n="b78b8d19">
              Leif Jakobssons tar upp uppfattningen att man ska vara anställd
              där man jobbar. Jag trodde att vi hade en gemensam uppfattning
              om principen i den svenska arbetsrätten, nämligen att en arbetsgivare
              själv ska kunna välja om verksamheten ska bedrivas med egen eller
              inhyrd personal. Det är en del av själva arbetsledningsrätten.
              Jag har inte förstått det som att Socialdemokraterna har velat
              ändra på den modellen.
            </seg>
          </u>
          <note type="speaker" n="e8d403ef">
            Anf. 94 LEIF JAKOBSSON (S):
          </note>
          <u who="leif_jakobsson_79f517" xml:id="i-4af6b401a8075576-4" n="d5d9c718">
            <seg n="6df3485b">
              Herr talman! Den svenska modellen innebär att man är anställd
              där man jobbar. Det är också Socialdemokraternas krav. När det
              gäller bemanningsföretag ska den fasta personalen, den som behövs
              för normal verksamhet, vara anställda i det företag där de finns.
              Här behöver ministern läsa på om de socialdemokratiska kraven
              för ordning och reda på arbetsmarknaden.
            </seg>
            <seg n="06253d03">
              Jag ska stanna vid några av punkterna, bland annat säkerheten.
              Låt oss bortse från det självklara i att den som inte vet om den
              har en flygning i morgon och pengar att betala barnens mat undermedvetet
              kanske inte är lika aktiv i säkerhetsarbetet. Enligt SAS avtal
              har man rätt att anmäla fel och avvikelser utan bestraffning.
              Det är en bra modell, för det innebär att alla incidenter och
              annat anmäls. Så fungerar det inte när man är en uppdragstagare
              åt ett bemanningsföretag på någon varm ö där ingen vet vad det
              handlar om. Då har man inte det skydd som finns för anställd personal
              inom till exempel SAS. De är garanterade att inte råka ut för
              repressalier när de anmäler fel. Jag tycker att man ska ta detta
              på stort allvar.
            </seg>
            <seg n="e17c5d16">
              Vi äger SAS. SAS direktör i Danmark säger att han vill veta av
              politikerna om SAS också ska ge sig in på denna väg, för det är
              deras enda chans som det ser ut nu om inte politikerna gör något
              åt anställningsformer och annat.
            </seg>
            <seg n="1bf06633">
              Tycker infrastrukturministern att det är okej om SAS kommer om
              några månader och säger att de måste göra som de andra flygbolagen
              och säga upp personalen, låta dem bli F-skattare och anställda
              i bemanningsföretag med en bas på andra sidan jordklotet fast
              de bor här och skatta någon annanstans om de över huvud taget
              skattar? Är det svenska regeringens svar när SAS frågar? Det är
              ju SAS direktör som säger detta rakt ut.
            </seg>
            <seg n="1e8f02c8">
              Detta är av stor betydelse för många anställda men kanske framför
              allt för alla de människor som reser och vill veta att det är
              säkert och att vi inte får samma utveckling på flygarbetsmarknaden
              som vi har fått på sjöfartens arbetsmarknad och på lastbilssidan.
            </seg>
            <seg n="f7e2dd63">
              Jag känner så väl igen denna argumentation från när jag träffade
              åkare för tre fyra år sedan i Skåne. Då sade de: Det där med att
              hyra in F-skattare och bemanningsföretag tänker jag aldrig befatta
              mig med. För mig är det viktigt att mina anställda är anställda
              här och att det är sjysta villkor.
            </seg>
            <seg n="5eea4f77">
              I dag är en del av dem borta, utkonkurrerade. Andra skäms för
              att de har tvingats att anpassa sig till detta.
            </seg>
            <seg n="9f06a10e">
              Under hela denna tid har regeringen inte gjort något. Vi socialdemokrater
              har lagt fram förslag efter förslag. Vi har massor av idéer om
              hur vi ska komma åt detta. Vi möter en lite förstående och orolig
              ton, men inget väsentligt händer.
            </seg>
            <seg n="3c58173c">
              Nu ser det ut som om flyget kan gå samma väg. Det kanske handlar
              om ett halvår eller ett år innan SAS slår in på denna väg, och
              då har vi verkligen förstört något viktigt i vårt samhälle.
            </seg>
          </u>
          <note type="speaker" n="2e479de5">
            Anf. 95 ANDERS YGEMAN (S):
          </note>
          <u who="anders_ygeman_d54639" xml:id="i-ca0f57124a05d17c-0" n="ca79dff9">
            <seg n="5c6d2761">
              Herr talman! Jag hade förmånen att följa den första delen av
              debatten via webben, och jag blev lite förvånad över det tonfall
              och anslag som ministern har. Min huvudfråga blir: Ser inte ministern
              problemet?
            </seg>
            <seg n="4db8b78f">
              Vi har haft borgerlig regering i åtta år. För tio år sedan hade
              vi över 300 handelsfartyg under svensk flagg. När jag tittade
              i skeppsregistret sist hade vi 74. Det har gått från 300 till
              74.
            </seg>
            <seg n="f1d2d064">
              Tittar vi på lastbilsmarknaden ser vi en begynnande utveckling
              åt samma håll. Sist lastbilarna utanför Ljungby räknades var det
              64 procent som var utländska, tror jag. Enligt forskning från
              Lunds tekniska högskola sker det varje dag flera tusen illegala
              lastbilstransporter.
            </seg>
            <seg n="400c3aef">
              Det började med sjöfarten, det fortsätter med lastbilarna och
              nu ser vi samma utveckling på flygmarknaden.
            </seg>
            <seg n="77535934">
              Leif Jakobsson har gått in på några exempel. Det är bemanningsföretag
              och bekvämlighetsflagg. Löntagarnas rättigheter pressas av uppfinningsrikedomen
              bland flygföretagen. Seriösa svenska flygbolag möter en i och
              för sig sund lågpriskonkurrens, men det finns också osunda element.
              Piloter som anställs som F-skattare i stället för att vara anställda
              av företaget. Kabinpersonal som hyrs in i andra eller tredje hand.
              Härigenom kringgås säkerhetsregler. Det finns exempel på flygbolag
              i upphandlad trafik som betalas av skattepengar och som har avancerade
              arrangemang för att kringgå flygsäkerhetsmyndigheter och skatteuppbörd.
            </seg>
            <seg n="731cbba8">
              Mina frågor till ministern är egentligen desamma som Leif Jakobssons:
              Ser hon inte problemen? Är hon inte beredd att vidta åtgärder
              mot dem?
            </seg>
          </u>
          <note type="speaker" n="888c5c63">
            Anf. 96 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-00efcb74f6f3fb6d-35" n="1a86d247">
            <seg n="6384d89d">
              Herr talman! Leif Jakobsson var inne på en del av den säkerhetskultur
              som finns inom svenskt flyg. Den är väl utvecklad, och jag har
              sagt att det är en kultur som jag skulle vilja se mer av också
              på järnvägens område. Där behöver man ju komma en bit längre.
              I Sverige bygger den bland annat på att var och en ska kunna anmäla
              en brist eller vara medveten om vad som skulle kunna vara en risk,
              så att man jobbar förebyggande. Det är i grunden bra.
            </seg>
            <seg n="be29c784">
              Flygsäkerheten är viktig. Den ska beaktas på samma sätt även
              om flygpersonalen är anställd i ett annat bolag än det som har
              drifttillståndet. Det är en grundläggande förutsättning. Här har
              vi gemensamma EU-regler, och vi har också ICAO-regler. Just när
              det gäller flyget kommer alltid säkerheten först.
            </seg>
            <seg n="cb7ee0fc">
              Det är viktigt att regelverken följs, oavsett transportområde,
              och att man framför allt ser till att fusk beivras. Det är inte
              okej att kringgå säkerhetsregler på ett medvetet fuskande sätt.
              Det tycker i alla fall inte vi är lämpligt.
            </seg>
            <seg n="8d24c225">
              För att gå tillbaka till hur och på vilket sätt en arbetsgivare
              ska kunna organisera sin verksamhet är det en del av arbetsledningsrätten
              att själv kunna välja om verksamheten ska bedrivas i egen regi
              eller med inhyrd personal.
            </seg>
          </u>
          <note type="speaker" n="89382de3">
            Anf. 97 LEIF JAKOBSSON (S):
          </note>
          <u who="leif_jakobsson_79f517" xml:id="i-4af6b401a8075576-5" n="d5d9c718">
            <seg n="46cd0044">
              Herr talman! Där har vi olika åsikt. Det har vi på många fler
              områden när det gäller arbetsrätten. EU-valrörelsen var faktiskt
              rätt uppfriskande, för de gamla moderaterna dök upp och sade vad
              de egentligen tyckte. En av EU-kandidaterna sade sig till exempel
              vara för den svenska modellen men inte för kollektivavtal. Det
              tyckte jag var ett ganska fantastiskt uttalande.
            </seg>
            <seg n="5a290910">
              För att gå tillbaka till huvudsaken så handlar det naturligtvis
              om den oro man känner när en SAS-direktör går ut på det sättet.
              SAS hänvisar till en branschrapport som gjorts av Dansk Luftfart
              – det skulle vara jättebra om en liknande gjordes i Sverige –
              där flygbolagen tillsammans med de fackliga organisationerna har
              gått igenom problematiken och kommit fram till ett antal krav
              som man har gått till den danska regeringen med.
            </seg>
            <seg n="6e7d15c9">
              Kraven är att man ska arbeta i EU för att säkra att anställda
              från bemanningsföretag betraktas som anställda i bolagen och att
              EU kommer med en klar definition av vad en hemmabas är. SAS har
              varit med och tagit fram detta i Danmark och har gått till de
              danska politikerna och krävt precis det jag nämnde när det gäller
              hur man betraktar inhyrd personal.
            </seg>
            <seg n="0ad4f678">
              Man föreslår också att skatteministeriet ska säga upp dubbelbeskattningsavtalet
              med Irland och kräva att Danmark får de skatteintäkter från Irland
              som avser de som bor i Danmark och som jobbar för ett visst bolag.
              När Danmark skriver skatteavtal i framtiden ska man också täppa
              till så att inte skatteintäkter, arbetsgivaravgifter och annat
              försvinner ut ur landet. Vi borde vara lika tuffa.
            </seg>
            <seg n="1f747d76">
              Ministern hänvisar väldigt ofta till EU, men EU är ju ingenting
              annat än medlemsstaterna. När jag pratar om att det behövs handling,
              aktivitet och lite jädrar anamma handlar det om mitt krav på ministern
              att man ska vara aktiv i EU-sammanhang för att få ordning på detta.
            </seg>
          </u>
          <note type="speaker" n="36736020">
            Anf. 98 ANDERS YGEMAN (S):
          </note>
          <u who="anders_ygeman_d54639" xml:id="i-ca0f57124a05d17c-1" n="ca79dff9">
            <seg n="40474c9d">
              Herr talman! Jag frågade helt frankt ministern om hon inte ser
              problemen och om hon inte hör Svensk Pilotförening som varnar
              för att just den säkerhetskultur som ministern säger sig värna
              och hylla och vill föra in i tåget håller på att eroderas på flygområdet.
            </seg>
            <seg n="8164e5c5">
              När piloter hyrs in, inte i första eller andra utan i tredje
              hand, kan man inte ha gemensamma säkerhetsövningar mellan kabinpersonal
              och piloter för att piloterna är från ett företag och kabinpersonalen
              från ett annat.
            </seg>
            <seg n="6b6ce0ef">
              Hör ministern inte varningarna från de kabinanställda? Ser hon
              inte hur löner och arbetsvillkor pressas tillbaka? Ser hon inte
              att den utveckling som redan är ett faktum på sjöfartsområdet
              och som håller på att slå sönder svensk åkerinäring på lastbils-
              och åkeriområdet nu också hotar ordningen inom svenskt flyg? Svaret
              från ministern är helt blankt.
            </seg>
            <seg n="82619dcc">
              Om man inte ser problemet är det klart att det inte är så konstigt
              om man inte är beredd att vidta några åtgärder. Man kan vidta
              åtgärder på nationell nivå. I de upphandlingar staten gör för
              skattebetalarnas pengar kan man se till att rimliga regler, avtal
              och villkor följs, att de flygplan som används i den upphandlade
              trafiken står under svenska luftsäkerhetsmyndigheters kontroll,
              vilket de inte gör i dag, och att vi kan garantera att de företag
              som vi använder våra skattepengar till betalar skatt för sina
              anställda. Det är inte alls säkert att det är så i dag.
            </seg>
            <seg n="501cb904">
              Vi kan vidta åtgärder i Sverige, och vi kan vidta åtgärder på
              EU-nivå. Men ministerns svar är att hon inte ser problemet och
              att hon inte är beredd att vidta några åtgärder.
            </seg>
          </u>
          <note type="speaker" n="d361a7c9">
            Anf. 99 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-00efcb74f6f3fb6d-36" n="1a86d247">
            <seg n="91d7cace">
              Herr talman! Det är riktigt som Leif Jakobsson säger att EU inte
              är någonting annat än sina medlemsstater. Jag tycker att det är
              bra att medlemsstaterna agerar gemensamt och har gemensamma regler,
              inte minst på ett område som flyget.
            </seg>
            <seg n="887525b5">
              Det är självklart att man följer regler när staten upphandlar.
              Jag uppfattade att Anders Ygeman insinuerade någonting annat.
            </seg>
            <seg n="14e3dd5c">
              Beträffande flygsäkerhet är det flygoperatören som ansvarar för
              alla tillämpliga regelverk, exempelvis EU-OPS. De ska uppfyllas
              i alla delar, till exempel utbildning, ledning, styrning, kontroll
              och uppföljning. Detta gäller oavsett hur piloten är anlitad.
            </seg>
            <seg n="5ecf4633">
              Som jag sade inledningsvis måste den som är arbetsgivare kunna
              välja på vilket sätt den vill ha sin personal anställd. Men oavsett
              hur man är anställd ska gällande regler följas och fusk beivras.
            </seg>
            <seg n="f17b8e9c">
              När det gäller just flygets område kommer alltid flygsäkerheten
              först. Den ska beaktas på samma sätt oavsett om personalen är
              anställd i ett annat bolag än det som har drifttillståndet.
            </seg>
          </u>
          <note n="3d572408">
            Överläggningen var härmed avslutad.
          </note>
          <note n="e1183da5">
            17 § Svar på interpellation 2013/14:482 om kryphål som består
            trots åtta års väntan
          </note>
          <note type="speaker" n="a18bbe22">
            Anf. 100 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-00efcb74f6f3fb6d-37" n="1a86d247">
            <seg n="f512ebba">
              Herr talman! Raimo Pärssinen har frågat mig om mot bakgrund av
              vilka fakta och omständigheter regeringen har dröjt två valperioder
              med att komma fram med ett förslag som i princip var färdigberett.
            </seg>
            <seg n="8a3773d0">
              Raimo Pärssinen har också frågat mig om mot bakgrund av vilka
              fakta och omständigheter kommunikationsministrarna har låtit näringsministrarna
              och finansministern hindra dem från att framlägga förslag om redovisningscentraler
              i taxibranschen.
            </seg>
            <seg n="d65b280d">
              Slutligen har Raimo Pärssinen frågat mig om mot bakgrund av vilka
              fakta och argument taxameterundantaget kvarstår.
            </seg>
            <seg n="06139a35">
              Raimo Pärssinen skriver två valperioder. Det är betydligt längre
              än så. Frågan om redovisningscentraler har utretts i olika omgångar
              sedan mitten av 90-talet men har inte lett till någon proposition.
              Jag vill inte recensera tidigare socialdemokratiska regeringar
              som utredde frågan 1997, 1999 och 2004, men jag kan konstatera
              att det nu ligger ett förslag på riksdagens bord om redovisningscentraler.
            </seg>
            <seg n="f5f6e5c2">
              Det förslag som beskrivs som i princip färdigberett fick i själva
              verket sådan remisskritik att man inte kunde gå vidare med det.
              Allt arbete har därför fått göras om.
            </seg>
            <seg n="67e82350">
              Som interpellanten är medveten om fattar regeringen kollektiva
              beslut. Alla statsråd står bakom och stöder de ärenden som beslutas
              av regeringen, så även tidigare och nuvarande hantering av frågor
              som rör intäktsredovisning.
            </seg>
            <seg n="0781cad3">
              Transportstyrelsen har i dag en möjlighet att medge dispens för
              taxametrar om det finns synnerliga skäl för det. Alternativet
              vore i dagsläget att, som jag har förstått att Socialdemokraterna
              förespråkar, helt slopa dispensmöjligheten, vilket skulle innebära
              att verksamheter som exempelvis sjuktransporter, skolskjutsar
              med mera skulle behöva ha taxameter. Detta skulle vidare leda
              till ökade kostnader men utan att lösa något problem. Möjligheten
              till dispens bör kvarstå tills vidare och kommer att behöva analyseras
              vidare.
            </seg>
          </u>
          <note type="speaker" n="72f7dec3">
            Anf. 101 RAIMO PÄRSSINEN (S):
          </note>
          <u who="raimo_parssinen_d2cb35" xml:id="i-0ac53f64ef4c1d86-2" n="63105c32">
            <seg n="8f1ec3d6">
              Herr talman! Som alla vet är detta en långkörare i Sveriges riksdag.
              Det handlar om illojal konkurrens som slår ut seriösa taxiföretag.
              Det handlar om skyhöga priser som de oseriösa tar ut från besökare
              här i Helsingfors, från turister och från affärsresenärer, som
              tvingas betala flera tusen kronor mer, där de seriösa tar ett
              par hundra kronor. Stora resecentrum vittnar om att de är oseriösa
              och att det förekommer hot. Till och med den brittiska tv-kanalen
              BBC varnar Helsingforssresenärer för att ta fel taxi. Detta skadar
              jobben och skadar Sveriges rykte internationellt.
            </seg>
            <seg n="9f0cb41a">
              Riksmötet 2005/06 satt Elmsäter-Svärd i riksdagen och röstade
              emot kravet på obligatoriska redovisningscentraler. Det kom en
              lagrådsremiss 2006. Den var färdig då, men den borgerliga regeringen
              rev sönder den och kastade den i papperskorgen. Det har varit
              två tillkännagivanden, och vi har haft ett flertal interpellationsdebatter
              om detta. Skatteverket har gjort en hemställan till regeringen
              om att införa obligatoriska redovisningscentraler. Taxiförbundet
              har gjort ett ihärdigt arbete för att få till stånd en ordning
              med redovisningscentraler, likaså Transportarbetareförbundet.
            </seg>
            <seg n="f4063c2c">
              Skattefusket – som skulle kunna stoppas med obligatoriska redovisningscentraler
              – har kostat samhället oerhörda summor, ca 2 miljarder kronor
              per år, och då kan vi räkna alla år sedan 2006.
            </seg>
            <seg n="98c57d08">
              Nu finns det ett förslag från regeringen. Men Elmsäter-Svärd
              blir starkt kritiserad av taxibranschen för att hon väljer att
              tillåta undantag från kravet på taxameter. Och hon blir kritiserad
              med all rätt.
            </seg>
            <seg n="ca5cd644">
              Tre gånger i den förra interpellationsdebatten, herr talman,
              sade statsrådet att fusk ska beivras.
            </seg>
            <seg n="383cc46e">
              Statsrådet går emot Finansdepartementets promemoria. Hon lyssnar
              inte på Skatteverket. Hon avvisar Taxiförbundets krav. Hon struntar
              i transportarbetarnas önskemål.
            </seg>
            <seg n="6cce8e65">
              Då måste man fråga: Vem lyssnar hon då på? Statsrådet Elmsäter-Svärd
              skriver i svaret att om hon skulle göra som vi socialdemokrater
              vill, starkt uppbackade av Transportstyrelsen, Taxiförbundet,
              Transportarbetareförbundet och Skatteverket skulle det innebära
              att verksamheter som exempelvis sjuktransporter, skolskjutsar
              med mera skulle behöva ha taxameter. Detta skulle vidare leda
              till ökade kostnader men utan att lösa något problem.
            </seg>
            <seg n="1984ed1f">
              Ändå vet vi att utredaren i sin promemoria skrev att en viktig
              komponent för konkurrens på lika villkor är att ta bort möjligheten
              till taxameterdispens. Samma slutsats har Skatteverket, som skriver:
              Att utan tungt vägande skäl undanta cirka 17 procent av branschen
              från denna kontrollmöjlighet är inte i linje med den ansats som
              den föreslagna regleringen innebär.
            </seg>
            <seg n="4e85158f">
              Åter till frågan: Vem lyssnar statsrådet Elmsäter-Svärd på? Kan
              det vara så som Taxiförbundet pekar på, att det kan vara på en
              nykomling på taximarknaden, ett företag som heter Uber? Det är
              ett limousine- och teknikföretag som har fått taxameterdispens
              och håller 30 procent lägre pris. De har fått dispens eftersom
              de enligt egen utsago inte är något taxibolag. Man kallar de övriga
              taxibolagen traditionella, vilket rimligtvis betyder att Uber
              är ett otraditionellt taxiföretag. Ubers vd säger i Svenska Dagbladet
              att de har en väldigt positiv dialog med näringsdepartementet.
            </seg>
            <seg n="6c9904ea">
              Min fråga är: Varför skulle Ubers åsikter vara viktigare än Svenska
              Taxiförbundets?
            </seg>
          </u>
          <note type="speaker" n="648a6b5e">
            Anf. 102 ANDERS YGEMAN (S):
          </note>
          <u who="anders_ygeman_d54639" xml:id="i-ca0f57124a05d17c-2" n="ca79dff9">
            <seg n="f1273095">
              Herr talman! Jag hade egentligen inte tänkt gå in i diskussionen,
              men jag har två små tillrättalägganden. SKL, som köper upp färdtjänst
              och sjuktransporter, har inget problem med obligatoriskt taxameterkrav.
              SKL:s ordförande var på utskottet så sent som i dag och berättade
              om deras uppfattning. De kräver däremot att man ska ha en övergångstid,
              så att de slipper riva upp de nuvarande avtalen.
            </seg>
            <seg n="5c44337a">
              Det hade varit enkelt för statsrådet att tillmötesgå SKL:s krav.
              Nu gör ni något helt annat än vad SKL och de som upphandlar sjuktransporter
              vill.
            </seg>
            <seg n="8680f3e7">
              Sedan har jag en enkel fråga till ministern. Hon ondgjorde sig
              över hur lång tid det hade tagit för andra regeringar att ta fram
              förslag om obligatoriska redovisningscentraler. Hon kanske skulle
              ha nämnt att det första regeringen gjorde var att riva det färdiga
              förslag som fanns, och sedan började en åtta år lång utredningsprocess,
              och två år efter det har man en lag som träder i kraft.
            </seg>
            <seg n="48903174">
              Men vi kan lämna det därhän och ändå vara glada över att det
              finns ett förslag om redovisningscentraler. Men vad blir redovisningscentralerna
              värda om man inte behöver ha taxameter? Då finns det ju ingenting
              att tömma! Själva grunden för att ha obligatoriska redovisningscentraler
              är ju att det finns taxametrar man kan tömma in i redovisningscentralen.
            </seg>
            <seg n="4810c897">
              Om det är så oöverstigliga problem med att ha krav på taxameter
              i taxibilar – vilket de flesta inte ser – vill jag fråga ministern:
              Hur kommer det sig att Transportstyrelsen entydigt har tagit ställning
              för taxameterkrav, att Taxiförbundet entydigt har tagit ställning
              för taxameterkrav och att Skatteverket, som liksom är hela grunden
              för lagstiftningen, entydigt har tagit ställning för taxameterkrav?
              Och Finansdepartementet har tidigare gjort samma bedömning.
            </seg>
            <seg n="b222fa07">
              Hur kommer det sig att regeringen i strid med alla dessa väljer
              att lägga fram ett förslag om redovisningscentraler utan krav
              på taxameter? Det skulle jag bra gärna vilja veta.
            </seg>
          </u>
          <note type="speaker" n="893ed90c">
            Anf. 103 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-00efcb74f6f3fb6d-38" n="1a86d247">
            <seg n="e705f611">
              Herr talman! Det är oerhört viktigt när det gäller taxibranschen,
              inte minst för den som använder sig av taxi, att man kan känna
              sig trygg i att veta att man inte ska bli lurad på priset när
              man åker taxi. Man måste också kunna känna en form av trygghet
              i att den som kör hittar dit man ska. Det tredje är att företaget
              som man åker med ska vara sjyst och göra rätt för sig.
            </seg>
            <seg n="fc5e23ad">
              Det är tre enkla och ganska rimliga krav som man kan ha på en
              sjyst verksamhet.
            </seg>
            <seg n="be24733d">
              Därför har regeringen kommit med ett antal förslag beträffande
              hur man ska komma åt en del av att inte bli lurad på priset, och
              Transportstyrelsen har tittat på att den som kör faktiskt ska
              hitta dit man ska ha.
            </seg>
            <seg n="cc1e2e77">
              I den del som handlar om att förvissa sig om att företaget är
              sjyst har bland annat redovisningscentraler varit ett starkt efterlängtat
              verktyg. Där ser jag inte att det finns några motsättningar, för
              nu finns det faktiskt redovisningscentral, utan frågan blir: Ska
              man ha dispens eller inte?
            </seg>
            <seg n="479aa417">
              Redan i dag säger man att det ska finnas synnerliga skäl. Det
              kan vara rimligt att ha den formuleringen.
            </seg>
            <seg n="d522266f">
              Man kan se på totalen. Det rör sig om någonstans mellan 15 000
              och 16 000 olika tillstånd. Det är ungefär 1 500 som har fått
              dispens. 1 400 av dem – nästan 90 procent – är de samhällsbetalda
              transporterna, det vill säga sjuktransporter, ambulans och sådant.
            </seg>
            <seg n="d56af1a5">
              Då har vi sagt: Det är bättre att ta delen med redovisningscentralerna
              och få i gång den. Där gäller dessutom att ikraftträdandet är
              den 1 januari 2016. Under tiden kan vi se över om vi måste definiera
              viss sorts trafik som inte längre ska räknas som taxitrafik fast
              den lyder under samma lagstiftning. Då har vi en rimlig tid att
              se över detta.
            </seg>
            <seg n="0f79927f">
              Låt oss inte göra detta till en fånig diskussion! I grunden har
              vi allihop varit för att ha redovisningscentraler, och nu finns
              det ett sådant förslag på bordet. Sedan får vi hantera den del
              som gäller de samhällsbetalda transporterna, huruvida de ska ha
              taxameter eller inte eller klassas som något annat. Men det är
              en liten del. Det kan knappast vara där som det stora problemet
              ligger.
            </seg>
          </u>
          <note type="speaker" n="46294e6a">
            Anf. 104 RAIMO PÄRSSINEN (S):
          </note>
          <u who="raimo_parssinen_d2cb35" xml:id="i-0ac53f64ef4c1d86-3" n="63105c32">
            <seg n="175be983">
              Herr talman! Jag kan inte förstå varför det ska vara så svårt
              att få ordning och reda i en bransch som har varit så utsatt och
              varför det är sådant motstånd varenda gång frågan är uppe.
            </seg>
            <seg n="fa34533e">
              Om man nu har dispens skulle den gälla ungefär 10 procent. Hur
              kan det för en så stor andel finnas synnerliga skäl? Det frågar
              Taxiförbundet. De frågar vidare: Innebär inte det förslag som
              Elmsäter-Svärd lägger att de som väljer att fuska kan fortsätta
              med det? På vilket sätt ser hon att marknaden kan gå mot en konkurrens
              på lika villkor om möjligheterna till dispens behålls?
            </seg>
            <seg n="25227647">
              Det är något jag inte förstår i resonemanget, herr talman. Statsrådet
              säger: Låt oss inte göra detta till en fånig diskussion! Vi har
              tunga aktörer som berörs av frågan som säger att detta är allvarligt
              och att de vill ha ordning och reda. Men när de säger det från
              Taxiförbundet, Transportarbetareförbundet, Transportstyrelsen
              och Skatteverket kallar statsrådet det en fånig diskussion! Hon
              säger att den lagrådsremiss som fanns framme 2006 var illa beredd
              och fick så mycket remisskritik. Har inte detta fått mycket remisskritik?
              Varför hamnar man i en sådan situation med ett sådant massivt
              tryck mot Elmsäter-Svärd i denna fråga? Äntligen skulle vi kunna
              få en lösning så att vi får ordning och reda. Men ändå vill hon
              inte gå fullt ut utan säger nej och tillåter dessa undantag.
            </seg>
            <seg n="878b077d">
              För mig är detta inte en fånig diskussion, och det är ingen fånig
              fråga. Det är en följetong som har funnits i riksdagens kammare
              ända sedan den borgerliga regeringen rev sönder ett förslag till
              obligatoriska redovisningscentraler på hösten 2006. Jag har haft
              otaliga debatter med Anders Borg om detta. Jag har haft debatter
              med Åsa Torstensson och med Annie Lööf, och nu har jag det med
              Catharina Elmsäter-Svärd. Det är samma fråga. Ändå väljer hon
              och regeringen att inte gå fullt ut och möts av massiv kritik
              från seriösa taxiägare och från Skatteverket när vi vet att det
              har varit ett sådant stort skatteundandragande genom åren. Nu
              säger Catharina Elmsäter-Svärd: Låt oss inte göra detta till en
              fånig fråga, utan vi får se hur det går. Är inte det ofattbart?
              Var ligger hindret?
            </seg>
            <seg n="e7e5c161">
              Sedan kommer misstankarna när man från ett nytt bolag, som i
              varje fall inte är traditionellt, säger att man har haft fina,
              djupa och goda diskussioner med Näringsdepartementet om detta.
              Varför ska det kunna bli så?
            </seg>
            <seg n="9b2b601e">
              Såvitt jag förstår har vi fortfarande en chans att ändra på detta
              här i kammaren.
            </seg>
            <seg n="48cc7309">
              Återigen vill jag fråga: Mot vilken bakgrund och mot vilka fakta
              och sakargument kvarstår taxameterundantaget? Det är inte en fånig
              fråga. Det är en viktig fråga. Vi har arbetat länge med den. Vi
              vill ha ordning och reda, och vi vill att de seriösa taxiägarna
              och taxiförarna ska kunna ha ett gott liv. Vi vill att Sveriges
              rykte när det gäller taxi ska återställas och bli gott. Vi vill
              ha en bra arbetsmarknad. Den marknad som vi har i dag skadar jobben
              och vårt rykte. Jag förstår faktiskt inte statsrådets motvilja
              att ändra på detta.
            </seg>
          </u>
          <note type="speaker" n="099d23de">
            Anf. 105 ANDERS YGEMAN (S):
          </note>
          <u who="anders_ygeman_d54639" xml:id="i-ca0f57124a05d17c-3" n="ca79dff9">
            <seg n="5e879b79">
              Herr talman! Jag vill först vara tydlig med att jag menar att
              alla taxiföretag som klarar de två huvudkraven som vi har på dem,
              nämligen att inte lura sina kunder och att kunna redovisa sina
              intäkter vecko- eller månadsvis till Skatteverket, bör kunna driva
              taxiverksamhet. Det är inte den tekniska lösningen med en taxameter
              som är det viktiga för mig utan att vi kan säkra skatteuppbörd
              och att människor inte luras.
            </seg>
            <seg n="f346923b">
              Men jag undrar lite grann över detta med rimlig tid, som statsrådet
              säger. För åtta år sedan rev dåvarande infrastrukturminister Åsa
              Torstensson ett färdigutrett förslag, en lagrådsremiss, som låg
              på hennes bord. Sedan har det gått åtta år. Under denna tid har
              regeringen först motverkat redovisningscentraler. Sedan har regeringen
              efter mycket motstånd och så vidare ändrat sig igen. Det var inte
              så att regeringen rev förslaget för att man var för redovisningscentraler
              men inte gillade förslaget. Man var emot redovisningscentraler
              precis på samma sätt som man var emot kravet på att taxichaufförer
              skulle hitta. Ni stod här i kammaren och hånade mig när vi stod
              upp för att det skulle vara krav på att taxichaufförerna skulle
              ha lokalkännedom.
            </seg>
            <seg n="b5d02037">
              Men tio år efter detta – 2016 – då ska ett förslag träda i kraft.
              Ministern står här och säger: Vi måste ha rimlig tid på oss för
              att klara sjuktransporterna. Men snälla statsrådet Elmsäter-Svärd,
              ska inte en rudimentärt begåvad regering klara att lösa problemen
              med kraven på sjuktransporter under tio års regeringsinnehav?
              Snacka om att ha en löjlig debatt!
            </seg>
          </u>
          <note type="speaker" n="956b887c">
            Anf. 106 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-00efcb74f6f3fb6d-39" n="1a86d247">
            <seg n="5ffc31bc">
              Herr talman! Låt mig påminna Anders Ygeman om det som jag sade
              inledningsvis om den första utredningen som kom 1994. Fram till
              2006 hade ni haft tolv år på er. Låt oss därför lämna denna sifferexercis
              när det gäller år.
            </seg>
            <seg n="a445fcff">
              Nu har vi redovisningscentraler på plats, vilket uppenbarligen
              båda våra partier tycker är alldeles utmärkt. Jag har talat med
              hela taxibranschen, inte bara med Uber. Vi är många som har haft
              fina samtal på Näringsdepartementet. Det som jag då har reflekterat
              över är att taxitrafik innefattar så vitt skilda trafikslag. Jag
              har tidigare nämnt ambulanser och transporter till exempel med
              historiska fordon. Det kan vara bröllopskorteger och limousinetransporter.
              Regeringen är inte övertygad om att det är lämpligt att fullt
              ut upphäva möjligheten till taxameterdispens utan vill faktiskt
              pröva den frågan lite till. Det kan finnas skäl att exempelvis
              klassificera limousinetransporter som någonting annat än taxitrafik
              om det är till exempel beställningstrafik som över huvud taget
              inte ska omfattas av krav på taxameter. Detta är någonting som
              man skulle kunna få ta under vidare beaktande.
            </seg>
          </u>
          <note type="speaker" n="f2a7037f">
            Anf. 107 RAIMO PÄRSSINEN (S):
          </note>
          <u who="raimo_parssinen_d2cb35" xml:id="i-0ac53f64ef4c1d86-4" n="63105c32">
            <seg n="5776392a">
              Herr talman! Tycker inte statsrådet Elmsäter-Svärd att Taxiförbundet
              ställer relevanta frågor? Man har ställt ett antal frågor, och
              man är inte alls glad över svaren.
            </seg>
            <seg n="7462ba75">
              Vilka förändringar förväntar sig statsrådet på taximarknaden
              till följd av en lag enligt vilken redovisningscentraler införs
              men möjligheten till taxameterdispens behålls? Är det nu som vi
              har gjort ett alexanderhugg? Är det detta som statsrådet säger
              när alla tunga instanser säger att det inte räcker? Hon talar
              om andra transporter och så vidare när alla är så övertygade om
              att vi nu äntligen kan sätta stopp för de oseriösa förare som
              lurar turister och som har som sin affärsidé att lura en turist
              om dagen. När jag vid ett tillfälle åkte taxi pekade taxichauffören
              på en bil där det stod 9 090 kronor.
            </seg>
            <seg n="41ee156d">
              Att Sverige ska vara fläckat av att vi har en helt oreglerad
              marknad där folk blir lurade och att vi har en regering som inte
              lyssnar på branschen, vare sig på företagarna eller på dem som
              arbetar i företagen, som inte lyssnar på Skatteverket och som
              inte lyssnar på Transportstyrelsen är lite obegripligt för mig.
            </seg>
            <seg n="1dcf69e6">
              När det gäller detta med sifferexercis var det faktiskt statsrådet
              själv som skrev om det i sitt svar. Jag tyckte inte heller att
              det var relevant och att det inte hörde hit. Nu kan vi lösa denna
              fråga. Men ändå upplever jag att detta starka motstånd finns kvar.
            </seg>
          </u>
          <note type="speaker" n="e413ba01">
            Anf. 108 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-00efcb74f6f3fb6d-40" n="1a86d247">
            <seg n="d36783f9">
              Herr talman! Som jag sade inledningsvis tycker jag att det finns
              tre viktiga saker för den som ska åka taxi. Det första är att
              man inte ska bli lurad på priset. Där har regeringen nu lämnat
              ett förslag om krav på att man ska få en uppgift om jämförelsepris
              om priset överstiger 500 kronor. Det andra är att man ska kunna
              lita på att chaufförerna hittar. Det tredje gäller det som diskussionen
              också har handlat om i dag, nämligen att man ska kunna se att
              företaget är sjyst, för att vi ska få bort den osunda konkurrensen.
              Där har vi lagt till ett verktyg för polisen. När man gör kontroller
              och ser att taxametrar som finns i taxibilar inte är besiktade
              eller inte fungerar ska man kunna ta registreringsskyltarna. Det
              är också en viktig del i ett paket för att få en sjystare taxinäring.
            </seg>
            <seg n="58318a94">
              Det som vi har diskuterat här i dag om redovisningscentraler
              är bland annat Taxiförbundet mycket positivt till att de äntligen
              kommer.
            </seg>
            <seg n="4940ef3b">
              Kvar finns frågan om vi ska ha kvar särskilda skäl, eller synnerliga
              skäl, för att få en dispens. Det är en liten del, om vi räknar
              bort de samhällstransporter som finns, ambulanser eller annat.
              Därför säger jag: Låt oss se hur vi ska lösa den delen, så att
              vi får en ordning där alla på ett bra sätt ska kunna redovisa
              vad de har för intäkter.
            </seg>
            <seg n="bf277b1c">
              Lagstiftningen med krav på redovisningscentraler är tänkt att
              börja gälla från och med den 1 januari 2016. Det kan till och
              med vara så att vi är färdiga med denna översyn redan innan lagstiftningen
              träder i kraft. Det är väl i så fall om möjligt ännu bättre.
            </seg>
          </u>
          <note n="3d572408">
            Överläggningen var härmed avslutad.
          </note>
          <note n="274c7bc4">
            18 § Svar på interpellation 2013/14:406 om den oroande utvecklingen
            i life science-branschen
          </note>
          <note type="speaker" n="274f3510">
            Anf. 109 Näringsminister ANNIE LÖÖF (C):
          </note>
          <u who="unknown" xml:id="i-00efcb74f6f3fb6d-41" n="1a86d247">
            <seg n="482a0e5c">
              Herr talman! Ingela Nylund Watz har frågat mig om jag och regeringen
              står fast vid uppfattningen att det inte behövs någon nationell
              strategi för life science i Sverige sedan Vinnova presenterade
              sin rapport Global Trends with Local Effects.
            </seg>
            <seg n="14ef0a83">
              Som jag svarade Ingela Nylund Watz i februari arbetar regeringen
              med omfattande insatser för att stärka life science-området. Vinnova
              och andra myndigheter presenterar återkommande rapporter som ger
              oss kunskap om näringslivets utveckling inom life science-området
              och andra områden. Dessa rapporter fungerar som underlag till
              regeringens arbete.
            </seg>
            <seg n="f7401e8e">
              Ingela Nylund Watz menar att rapporten Global Trends with Local
              Effects pekar på förändringar i näringslivsstrukturen med fokus
              på negativa sådana. I det sammanhanget vill jag påtala att utländskt
              ägande i sig inte är negativt. Snarare visar rapporten att majoriteten
              av företagen som fått utländska ägare har fortsatt att investera
              i Sverige. Det tyder på att vi har ett bra och konkurrenskraftigt
              näringslivsklimat i Sverige. De exempel som ligger bakom den negativa
              trenden i antal anställda beror på att ett fåtal företag gjort
              större neddragningar som till exempel Astra Zeneca. För Astra
              Zenecas del handlar neddragningen om att det pågår en strukturomvandling
              inom de stora läkemedelsbolagen globalt där de minskar sin interna
              forskning och utveckling och i större utsträckning väljer att
              arbeta i samarbetsprojekt med aktörer utanför företaget.
            </seg>
            <seg n="4a4a80c1">
              Avslutningsvis vill jag säga att regeringen har gjort omfattande
              insatser som är viktiga för life science-sektorn. Arbetet som
              pågår ligger också i linje med mitt arbete med Nationella innovationsstrategin
              som regeringen presenterade parallellt med forsknings- och innovationspropositionen.
              Ett av målen med detta arbete är att förbättra förutsättningarna
              för innovation inom hela samhället såväl inom näringsliv och offentlig
              sektor som inom civilsamhället.
            </seg>
          </u>
          <note type="speaker" n="f38da565">
            Anf. 110 INGELA NYLUND WATZ (S):
          </note>
          <u who="ingela_nylund_watz_ce889e" xml:id="i-389fb64ade3a18fe-0" n="7ac7da19">
            <seg n="7b6f9d5f">
              Herr talman! Tack, statsrådet, för svaret. Jag tycker att det
              är väldigt klargörande, måste jag säga. Det är tydligt att regeringen
              inte anser att det behövs någon ytterligare nationell kraftsamling
              kring den svenska life science-branschen. Detta beklagar jag djupt.
            </seg>
            <seg n="36d6773d">
              Dess värre verkar det som att regeringens bild av branschens
              status och läge i Sverige inte alls stämmer överens med verkligheten,
              eller för den delen med stora delar av branschens bild av läget.
            </seg>
            <seg n="383c50a9">
              Vinnovas rapport Global Trends with Local Effects pekar ju på
              allvarliga risker som, om inget görs, kommer att leda till att
              ytterligare företag lämnar Sverige och att framtida investeringar
              riskerar att hamna i andra länder. Det är en verklighet som har
              flåsat oss i nacken under den senaste tiden i och med Pfizers
              bud på Astra Zeneca.
            </seg>
            <seg n="841fa67a">
              Herr talman! Den globala strukturomvandling som nu sker inom
              läkemedelsindustrin är omfattande. Varningsklockorna för vad som
              skulle kunna komma att ske har klingat ganska länge och under
              de senaste åren ökat i kraft. Bara i Sverige har vi förlorat 4
              000 jobb. Det är 4 000 arbetstillfällen inom en av de mest tunga,
              kunskapsintensiva branscherna. Det handlar om forskningsjobb där
              Sverige har investerat mycket offentliga medel via universitetsutbildning
              och forskningsanslag. Anser inte statsrådet att detta är ett problem
              eller en allvarlig varningssignal? Jag tycker det.
            </seg>
            <seg n="ed0c4698">
              Det här är också en bransch med höga kostnader och extremt långa
              utvecklingstider. Att framställa ett nytt läkemedel tar i genomsnitt
              tolv år och kostar 6 miljarder utan garantier för marknadstillträde.
              Det gör den här branschen helt unik. Men det innebär också att
              de satsningar som vi i Sverige väljer att göra här och nu sannolikt
              inte kommer att bära frukt förrän inom mycket lång tid. Därför
              lever branschen farligt just nu. I själva verket halkar vi efter.
              Precis som branschen vill vi ingenting hellre än att vi nu samlar
              ihop oss.
            </seg>
            <seg n="155d19c9">
              Branschen har gång på gång efterlyst och framfört önskemål om
              en rejäl långsiktig samverkan mellan näringslivet, staten och
              akademin. Men regeringen har varit ganska kallsinnig till detta.
              För mig är det obegripligt, och jag undrar därför: På vilket sätt
              skulle en strategisk, långsiktig samverkan för branschens utveckling
              vara skadlig enligt regeringen?
            </seg>
            <seg n="23fe9617">
              Herr talman! För att life science i Sverige ska kunna återta
              förlorad mark krävs det att alla berörda politikområden ger sitt
              stöd. Inte minst handlar det om vilka förutsättningar som ges
              till svensk hälso- och sjukvård. Dess värre har sjukvården i dag
              inte tillräckligt med resurser för att på allvar bidra med möjligheter
              till kliniska prövningar.
            </seg>
            <seg n="d0ba1c58">
              Sjukvården har som en följd av politiska prioriteringar blivit
              helt produktionsinriktad – det har vi debatterat tidigare – och
              klarar nu inte längre sitt utvecklingsuppdrag till fullo. Därför
              har vi nu, enligt Vetenskapsrådet, halkat ned från tredje till
              sjätte plats när det gäller klinisk forskning. Hälso- och sjukvården
              är ett exempel – och kanske det allra viktigaste exemplet – på
              ett politikområde som måste sättas i fokus i arbetet med att utveckla
              life science i Sverige.
            </seg>
            <seg n="bdfcb0be">
              Och jag undrar: Varför har regeringen inte kommit med några substantiella
              förslag som gör det möjligt för svensk hälso- och sjukvård att
              bli mer attraktiv för kliniska prövningar och därigenom bidra
              till branschens utveckling?
            </seg>
          </u>
          <note type="speaker" n="03367382">
            Anf. 111 Näringsminister ANNIE LÖÖF (C):
          </note>
          <u who="unknown" xml:id="i-00efcb74f6f3fb6d-42" n="1a86d247">
            <seg n="228df545">
              Herr talman! Regeringen vet hur viktig life science-sektorn är
              för Sverige. Därför har vi gjort väldigt stora satsningar. Vi
              arbetar också med en intensiv dialog och samverkan med de olika
              aktörerna inom life science.
            </seg>
            <seg n="c488e2be">
              Jag vet inte vilken planet som Ingela Nylund Watz har varit på
              under det senaste halvåret, men följer man de dagliga medierna
              kan man konstatera att regeringen har varit oerhört offensiv genom
              att backa upp Astra Zenecas styrelses nej till det bud som Pfizer
              har lagt på Astra Zeneca. Vi har ägnat mycket arbetstid åt att
              ha dagliga kontakter med Astra Zeneca, omfattande kontakter med
              den brittiska regeringen och omfattande kontakter med fackförbund
              och ledning. Så sent som för två veckor sedan träffade jag samtliga
              fackförbund på Astra Zenecas forsknings- och produktionsanläggning.
            </seg>
            <seg n="fbaeb58e">
              Anledningen till det är att regeringen ser detta som en mycket
              viktig bransch. Vi sätter stort värde på dialog, men det är inte
              bara dialogen som är viktig. Nationella innovationsstrategin pekar
              ut målet. Dessutom har regeringen gjort ett antal satsningar.
              Vi har bland annat genomfört en nivåhöjning på sammanlagt 9 miljarder
              sedan vi tillträdde när det gäller just life science. Det innebär
              en ambitionshöjning med 50 procent av de statliga insatserna till
              life science.
            </seg>
            <seg n="ec486ca9">
              Sedan regeringen kom till makten 2006 har vi fokuserat på life
              science. Vi har förstärkt branschen med miljarder och en gigantisk
              procentuell utveckling. Tillsammans med andra aktörer har vi sjösatt
              Sci Life Lab. I går presenterade utbildnings- och forskningsminister
              Jan Björklund att antalet utbildningsplatser på KTH i Södertälje
              ska fördubblas. Förra året invigde jag ett institut som inte kommer
              att jobba enbart inom life science, utan med process och katalys
              i Södertälje. Vi har också strategiska innovationsområden där
              life science är ett viktigt område som man kan söka medel ifrån
              för forskning och innovation.
            </seg>
            <seg n="664443af">
              Totalt sett har regeringen lagt ned stora summor på life science.
              Vi har förstärkt den kliniska forskningen. Vi har öppnat upp möjligheten
              för testbäddar för att man ska kunna utveckla läkemedel och produkter
              i Sverige inom life science. Det är oerhört viktigt att det finns
              möjlighet till kliniska prövningar. Av den anledningen har vi
              satt ett stort fokus på detta i våra forsknings- och innovationspropositioner.
            </seg>
            <seg n="9904b866">
              Men vi behöver göra mycket mer. Vi i Sverige befinner oss i en
              globaliserad värld där vi utsätts för ett hårt konkurrenstryck.
              Av den anledningen följer regeringen utvecklingen noga. Vi har
              sänkt bolagsskatten kraftigt. Varför är det viktigt? Jo, Astra
              Zeneca betalar den högsta bolagsskatten i Sverige. Då är det klart
              att det är viktigt vilken bolagsskattesats som man har när bolagen
              överväger om de ska vara kvar i Sverige eller inte.
            </seg>
            <seg n="285006d0">
              Astra tillsammans med många av de mindre bolagen i Sverige är
              ju själva livsnerven för life science och forskning och utveckling.
              Astra har exempelvis över hundra olika samarbetsavtal med universitet
              och högskolor för att garantera samverkan på detta viktiga område.
            </seg>
            <seg n="1ca55452">
              Avslutningsvis skulle jag vilja säga att regeringen följer detta
              mycket noggrant, och vi inte bara följer det utan vi för också,
              och har under lång tid fört, fysiska dialoger. Vi lägger miljarder
              på life science vad gäller forskning och strategiska utvecklingsområden.
              Vi inrättar institut. Vi fördubblade antalet utbildningsplatser
              så sent som i går. Jag kan med glädje läsa Dagens Nyheters debattsida
              i dag där det framgår att Wallenbergstiftelserna går in med ytterligare
              1,7 miljarder under tio år till satsningar på spetsforskning inom
              life science. Det sker tillsammans med Södertälje kommun, Scania
              och Astra, och även regeringen är med på ett hörn.
            </seg>
          </u>
          <note type="speaker" n="6d3b93bd">
            Anf. 112 INGELA NYLUND WATZ (S):
          </note>
          <u who="ingela_nylund_watz_ce889e" xml:id="i-389fb64ade3a18fe-1" n="7ac7da19">
            <seg n="6d0fa7f8">
              Herr talman! Jag vet inte om det är jag eller statsrådet som
              är på en annan planet. När jag lyssnar på branschens företrädare,
              som de senaste åren återkommande, bland annat genom Forska Sveriges
              ledning, efterlyst en nationell samling, helst blocköverskridande
              och långsiktig, kring satsningar på life science, förefaller det
              inte som att statsrådet eller regeringen uppmärksammat det. Det
              är helt uppenbart att den bild som regeringen och statsrådet lever
              med när det handlar om regeringens insatser för att samla ihop
              svensk life science är en helt annan än den som många av branschens
              företrädare har.
            </seg>
            <seg n="59ba924f">
              Det verkar dess värre som om Christer Bengtsson, som är senior
              rådgivare inom utbildning, forskning och innovation vid Svenskt
              Näringsliv, får rätt när han i ett nyhetsbrev den 17 mars med
              anledning av Vinnovas rapport, som vi tidigare refererade till,
              menar att det verkar som om beslutsfattare i Sverige blivit blinda
              för andra länders framgångar. Visst är det så att regeringen gjort
              en hel del bra insatser, och det har jag berömt regeringen för.
              De flesta har vi varit överens om, till exempel satsningarna i
              forskningspropositionen. Problemet är att andra länder gör mer
              och på annat sätt. De kraftsamlar bättre. De markerar sina satsningar
              genom politiskt ledarskap på högsta nivå. Ett sådant arbetssätt
              har vår svenska regering medvetet eller omedvetet valt bort.
            </seg>
            <seg n="6abd38e3">
              Vi socialdemokrater anser att det är bråttom om vi i Sverige
              ska hänga med. Därför har vi förutom de satsningar som vi varit
              eniga med regeringen om, bland annat i samband med forskningspropositionen,
              lagt fram en lång rad ytterligare förslag för att stärka life
              science i Sverige. Låt mig nämna några av dem.
            </seg>
            <seg n="4451e0be">
              Vi vill ha ett nationellt innovationsråd lett av statsministern,
              en blocköverskridande satsning och överenskommelse om forsknings-
              och innovationspolitiken, 2 miljarder till strategiska samverkansprogram
              där life science kanske är det viktigaste, 1 miljard till en innovationsfond
              för tidiga skeden, 1 miljard till stärkta inkubatorprogram, innovationskatapulter,
              program för testbäddar och demonstrationsanläggningar, innovationsvänliga
              upphandlingar för att uppmana till och hitta innovativa läkemedel,
              medicinsk teknik och behandlingsmetoder och inte minst, vilket
              regeringen helt har missat, 2 miljarder kronor mer än regeringen
              till att stärka svensk hälso- och sjukvård så att den kan vara
              mer mottaglig för tillgänglig forskningspersonal och kliniska
              prövningar. Dessutom vill vi att ersättningssystemen i sjukvården
              ska utvecklas så att de premierar forskning, utbildning och utveckling.
              Vi vill till och med gå så långt att vi förstärker hälso- och
              sjukvårdslagens krav om att förtydliga hälso- och sjukvårdshuvudmännens
              ansvar för klinisk forskning.
            </seg>
            <seg n="9198f6a9">
              Herr talman! Varningssignalerna har ljudit länge. Det är någonting
              som fattas när det handlar om svenska ambitioner att upprätthålla
              och helst ligga i framkant med life science i Sverige. Det som
              branschen kräver, och som många andra länder har gjort men som
              den svenska regeringen vägrar att ta till sig, är nationell kraftsamling,
              högsta politiska nivå på insatserna och långsiktighet. Det vore
              ett recept som skulle kunna föra Sverige ur det besvärliga läge
              vi befinner oss i. Det är obegripligt att regeringen inte förstår
              det.
            </seg>
          </u>
          <note type="speaker" n="15dcd06e">
            Anf. 113 CECILIA DALMAN EEK (S):
          </note>
          <u who="cecilia_dalman_eek_0e9246" xml:id="i-ebd1d1d0ab4e300f-0" n="3c3191f0">
            <seg n="58260dfd">
              Herr talman! Kvaliteten i den svenska sjukvården är i dag i absolut
              internationell toppklass. Ett av skälen till det är att man väldigt
              tidigt etablerade starka samarbeten mellan forskning, sjukvård
              och forskande och utvecklande företag. Det som vi i dag kallar
              life science har uppstått genom den typen av nära samarbeten,
              vilka varit fruktbara på alla tre sidor – samhället, sjukvården
              och forskningen samt företagen.
            </seg>
            <seg n="1b15dbfd">
              I dag är ett av svensk forsknings huvudområden just life science.
              Regeringens brist när det gäller att tala om forskning är inte
              så stor, men när det gäller att förstå och samordna den forskning
              som bedrivs finns däremot stora brister. Sverige har historiskt
              varit starkt, men de senaste åren har antalet kliniska prövningar
              minskat, inte minst för att samordningen inte fungerar. Sverige
              är ett litet land sett till den globala life science-scenen. Vi
              behöver insatser som stärker oss, kanske till och med som en del
              av ett kluster. Ett nordiskt kluster skulle behövas, säger branschen.
              Då handlar det inte om att göra insatser här och där, eller på
              några ställen, utan det behövs en samlad bild av vad som sker
              i hela Sverige. Den typen av samverkan skulle innebära att svensk
              life science kunde återta sin position.
            </seg>
            <seg n="20291a63">
              Problemet är att formerna för samarbete inte stått i fokus för
              regeringen. Det som branschen talar om, och det som Ingela Nylund
              Watz också tog upp, är bristen på former för samverkan. När det
              gällt sjukvården har regeringen varit upptagen av produktion men
              också av privatisering. När man slår sönder sammanhängande sjukvård
              slår man också sönder sammanhängande och fungerande forskningssamverkan.
            </seg>
            <seg n="009af83f">
              Den transnationella forskningen, som handlar om att kunna forska
              på hela sjukvårdskedjan, får det inte precis lättare när det är
              många huvudmän inblandade och när det inte alls är säkert att
              alla är lika intresserade eller har lika stora resurser för forskningsmedverkan.
              Det är ett av skälen till att svårigheterna blivit större och
              större. Det säger flera praktiker på forskningssidan men också
              på företagssidan, inom branschen. Det behövs nya enklare former
              för samarbete, för att forskande företag, sjukvård och akademi
              ska kunna samarbeta.
            </seg>
            <seg n="14f98add">
              I Göteborg finns norra Europas största universitetssjukhus, och
              det är helt oprivatiserat. Där finns ett stort samarbete mellan
              forskarna vid Sahlgrenska akademin och sjukvården. Där finns också
              Astra Zenecas forskningssajt med 2 000 anställda. Ett av deras
              bärande skäl till lokaliseringen där var just närheten till akademin
              och det stora sammanhållna sjukhuset. Det underlättar. Ändå säger
              de att det krävs mer av samordning, inte minst nationellt.
            </seg>
            <seg n="494476f0">
              Det är lite märkligt att höra ministern upprepa insatser som
              är så uppdelade och att inte se vikten av samordning för att kunna
              skapa det nationella klustret och därmed på bästa sätt ta vara
              på alla de förutsättningar vi har. Därtill krävs samarbete.
            </seg>
          </u>
          <note type="speaker" n="6c7bf6e8">
            Anf. 114 Näringsminister ANNIE LÖÖF (C):
          </note>
          <u who="unknown" xml:id="i-00efcb74f6f3fb6d-43" n="1a86d247">
            <seg n="6e82060c">
              Herr talman! Jag har verkligen uppskattat Socialdemokraternas
              partiledares ton i den här debatten. Genom att inte göra partipolitik
              av detta har vi lyckats skapa bilden av att Sverige är en framgångsrik
              nation på life science-området, att vi har en omfattande och viktig
              forskning, att den kompetenta arbetskraft som jobbar på produktionsanläggningen
              för Astra i Södertälje och på forskningsdelen i Mölndal gör enastående
              insatser varje dag. Det tonläge som Socialdemokraterna valt på
              högsta nivå har gjort att vi skapat en bra bild i internationella
              medier för att locka internationella investeringar till Sverige.
              Det har gjort att vi för andra internationella bolag kunnat förmedla
              bilden av ett framgångsrikt Sverige, till exempel för Pfizer,
              för att även fortsättningsvis få gynnsamma investeringar till
              landet. Alla partier har ansvar för att tala väl om hur Sverige
              utvecklas inom life science-området.
            </seg>
            <seg n="4d1341aa">
              Jag säger inte detta för att jag är näringsminister. Jag säger
              det när jag pratar med fackförbunden, som jag träffade för två
              veckor sedan tillsammans med socialminister Göran Hägglund. De
              lyfter alla fram värdet i det arbete de gör med sina medlemmar
              varje dag. Jag säger det när jag träffar forskare som Mathias
              Uhlén. Han lyfter fram regeringens satsningar på Sci Life Lab,
              ett laboratorium i världsklass, och de insatser vi har gjort med
              en nivåhöjning och anslagsökning på 9 miljarder. Det har skett
              en 50-procentig ökning av de statliga anslagen bara på några år.
            </seg>
            <seg n="bb6a40c7">
              Vi har gjort detta för att vi när vi kom till makten 2006 såg
              att antalet jobb inom life science hade minskat dramatiskt. Det
              berodde i stor utsträckning på den strukturomvandling som fortfarande
              pågår men som då hade varit särskilt tydlig. Stora bolag köpte
              upp varandra och rationaliserade bort jobb. Här behövde vi göra
              en stoppboll. Vi behövde förändra och förstärka samverkan och
              samarbete, satsa på forskning, utbildning och hela kedjan, inrätta
              mer insatser för klinisk forskning, till exempel kliniska prövningar,
              och öppna sjukhus och hälso- och sjukvård för att kunna testa
              nya produkter. Allt det där har gjorts under de senaste åren.
            </seg>
            <seg n="9adb91dd">
              Jag vill påminna interpellanterna om att det är viktigt att vi
              fortsätter att ha en blocköverskridande samsyn om vikten av att
              stärka Sverige som life science-nation. De insatser som Socialdemokraterna
              driver och som Ingela Nylund Watz räknade upp är i mångt och mycket
              väldigt bra. Det ligger också i budgetpropositioner och genomförandefaser
              att satsa på offentligt riskkapital, som vi ska debattera senare
              i kväll, kliniska prövningar och samverkan samt till exempel innovation.
              Jag är väldigt glad att även Socialdemokraterna ser värdet av
              detta. Låt oss nu kraftsamla för att stärka oss i världen som
              en stark life science-nation!
            </seg>
            <seg n="cd0dec13">
              Ingela Nylund Watz lyfter fram att vi ska vara långsiktiga och
              att det krävs en kraftsamling och offensiva satsningar. Jag menar
              att vi har gjort en hel del, men inte tillräckligt. Vi behöver
              förmodligen göra mer för att satsa på forskning och innovation.
              Sedan decennier tillbaka var detta eftersatt när vi kom till makten
              2006. Det är därför vi har gjort de omfattande investeringarna.
            </seg>
            <seg n="1e348762">
              Vi har under de senaste åren börjat jobba genom samverkan i stället
              för att peka ut specifika branscher. Det som exempelvis rapporten
              från Vinnova pekar ut är inte enbart en branschsatsning på life
              science utan till exempel att man behöver arbeta med IKT tillsammans
              med life science för att utnyttja den nya tekniken och på det
              sättet utveckla produkter och tjänster. Det är alltså inte branschprogram
              utan samverkanslösningar genom till exempel strategiska innovationsområden,
              som vi lanserade för bara något år sedan.
            </seg>
          </u>
          <note type="speaker" n="bde9c332">
            Anf. 115 INGELA NYLUND WATZ (S):
          </note>
          <u who="ingela_nylund_watz_ce889e" xml:id="i-389fb64ade3a18fe-2" n="7ac7da19">
            <seg n="a94e7583">
              Herr talman! Själva grunden när vi försöker samla oss kring life
              science efter den besvärliga situation vi hamnade i för någon
              månad sedan har vi alltid stått för. Det handlar nämligen om att
              vi behöver ha långsiktighet, gemensamma tag och helst en blocköverskridande
              samsyn kring de nödvändiga satsningar vi behöver göra på life
              science. Det är välkommet att regeringen nu inser värdet av detta.
              Det vore ännu bättre om regeringen skulle vara så pass offensiv
              att man inviterade till en villkorslös diskussion om vilka förutsättningar
              vi måste ge den här branschen, när man nu sett att Socialdemokraterna
              sträcker ut handen. Statsrådet och regeringen har möjlighet att
              respondera på det som vår partiledare och vår gruppledare erbjudit
              regeringen. Det återstår att se om regeringen orkar med att gå
              hela vägen.
            </seg>
            <seg n="f004716a">
              Vi är helt eniga om att väldigt mycket som har gjorts av den
              här regeringen har varit bra. Nivåhöjningarna i forskningen har
              vi varit överens om. Vi har varit överens om ganska mycket vad
              gäller inriktningen på satsningar och utökade forskningsanslag
              på det medicinska området. Det som saknas är i grunden en vilja
              från regeringen att göra det här handslaget för att skapa långsiktighet,
              lyssna på branschen och försöka se helheten i politiken för life
              science.
            </seg>
            <seg n="650109f2">
              Ett av de stora problem där jag upplever att regeringen haltar
              just nu, förutom detta med oviljan att samverka för en nationell
              strategi för life science, är att man helt har tappat bort sjukvården
              i detta sammanhang. Här är regeringen blank. Jag undrar återigen:
              Varför kommer man inte med några förslag på det här området?
            </seg>
          </u>
          <note type="speaker" n="ad5fb07d">
            Anf. 116 CECILIA DALMAN EEK (S):
          </note>
          <u who="cecilia_dalman_eek_0e9246" xml:id="i-ebd1d1d0ab4e300f-1" n="3c3191f0">
            <seg n="53e07cd7">
              Herr talman! Näringsministern talar om att man ska öppna sjukvården,
              men det har inte gjorts, trots att det är det som är beskedet
              här i kväll. Ingrid Petersson, regeringens egen utredare, talar
              om att det behövs. I betänkandet från Utredningen om nationell
              samordning av kliniska studier talar Ingrid Petersson, som tidigare
              var director science relations vid Astra Zeneca, om vikten av
              att samordna utbildning, rådgivning och stöd hos olika aktörer,
              som näringsliv, sjukvårdshuvudmän och forskare, när det gäller
              kliniska studier. Hon föreslår också ett system för nationell
              samordning, precis det som vi efterfrågar. Detta var för ett halvår
              sedan, men vi har inte hört någonting efter det.
            </seg>
            <seg n="a762357b">
              Här ställs krav på att ganska snabbt lägga fram förslag om förbättring
              av de viktigaste utvecklingsområdena. Det kan handla om till exempel
              statistikinsamling för att stärka registerforskningen. Det kan
              också handla om nationellt stöd och samordningssystem samt en
              effektivare organisation av sjukvården för att adressera de problem
              som Sverige har fått i den sönderslagna och privatiserade sjukvården
              de senaste åren.
            </seg>
            <seg n="dee3a816">
              Detta är åtgärder som inte är på låtsas. Det är åtgärder som
              behövs. Branschen ropar efter samordning, men regeringen säger
              att den redan gör tillräckligt. Vi hör inga förslag. Utredningen
              tillsattes efter sju och ett halvt år. Så lång tid tog det för
              regeringen att inse att någonting behövs. Men sedan har vi inte
              hört något mer. Det behövs åtgärder för samordning. Det säger
              branschen och regeringens egen utredare, men vi har inte hört
              några förslag.
            </seg>
          </u>
          <note type="speaker" n="5086f858">
            Anf. 117 Näringsminister ANNIE LÖÖF (C):
          </note>
          <u who="unknown" xml:id="i-00efcb74f6f3fb6d-44" n="1a86d247">
            <seg n="3fe7a0a2">
              Herr talman! Låt oss lugna oss. Det som har gjorts är inte tillräckligt.
              Mer behöver förmodligen göras. Men faktum är att vi har ökat nivån
              med 9 miljarder. Det är en 50-procentig ökning av de statliga
              insatserna. Vi har öppnat hälso- och sjukvården för testbäddar.
              Mer behöver dock göras för att förstärka life science vad gäller
              både produktion och forskning i Sverige.
            </seg>
            <seg n="1a26c6e5">
              I går presenterade vi fördubblade satsningar på forskning och
              utbildningsplatser i Södertälje. Förra året inrättade vi ett nytt
              forskningsinstitut i Södertälje efter att Astra Zeneca valt att
              lägga ned. I dag presenteras omfattande satsningar på 1,7 miljarder.
              Det handlar bland annat om att säkerställa att landets medicinska
              forskare får tillgång till teknik i världsklass, bygga upp biobanker
              och registerforskning, skapa ett bredare samarbete för utveckling
              av Sci Life Lab, utreda inrättandet av laboratorier i såväl Göteborg
              som Lund och Umeå och titta på karriärprogram för de bästa kliniska
              forskarna i samarbete med Kungliga Vetenskapsakademien. Det är
              några delar som har presenterats bara under de senaste timmarna.
            </seg>
            <seg n="7140239d">
              Vi arbetar frenetiskt i samverkan med fackförbunden och forskarsamhället.
              Vi har daglig kontakt med företagsledningarna för några av de
              största bolagen inom life science. Det gör vi för att vi tycker
              att life science är viktigt. Vi gör det också för att vi har gjort
              omfattande offentliga investeringar i den här sektorn. Den är
              viktig för vår export, våra skatteintäkter, jobben och forskningen.
              Därför har helheten i regeringen ett stort engagemang och gör
              stora insatser för att fortsätta att stärka sektorn.
            </seg>
          </u>
          <note n="3d572408">
            Överläggningen var härmed avslutad.
          </note>
          <note n="406e4f9a">
            19 § Svar på interpellation 2013/14:426 om åtgärder med anledning
            av Riksrevisionens kritik mot riskkapitalförsörjning
          </note>
          <note type="speaker" n="7a8a865a">
            Anf. 118 Näringsminister ANNIE LÖÖF (C):
          </note>
          <u who="unknown" xml:id="i-00efcb74f6f3fb6d-45" n="1a86d247">
            <seg n="7381e75e">
              Herr talman! Jennie Nilsson har frågat mig vilka åtgärder jag
              avser att vidta med anledning av Riksrevisionens kritik mot riskkapitalförsörjningen
              i landet och vilka åtgärder jag avser att vidta för att åstadkomma
              bättre resultat när det gäller målstyrning och faktiskt utfall
              i fråga om riskkapital.
            </seg>
            <seg n="3df6cc93">
              Regeringen välkomnar Riksrevisionens granskning. Tillgång till
              finansiering är ofta avgörande för start och utveckling av företag,
              och statens insatser är viktiga för att komplettera det privata
              kapitalet och bidra till att bärkraftiga och innovativa verksamheter
              kan finna det start- och utvecklingskapital de behöver. Det är
              viktigt att statliga riskkapitalinsatser genomförs kostnadseffektivt,
              att de kompletterar den privata marknaden och att undanträngning
              minimeras.
            </seg>
            <seg n="469008be">
              I går lämnade regeringen en skrivelse till riksdagen – den jag
              håller här i min hand – där Riksrevisionens iakttagelser kommenteras
              och åtgärder med anledning av dessa redovisas.
            </seg>
            <seg n="98c03616">
              Sammanfattningsvis delar regeringen flera av Riksrevisionens
              iakttagelser, men inte alla. Bland annat menar regeringen att
              Riksrevisionen ger en överdriven bild av statens engagemang i
              senare fas. Sett till antalet investeringar sker den absoluta
              merparten i tidig fas. Vidare framhåller regeringen att privat
              medfinansiering i enskilda investeringar är önskvärt av olika
              skäl och att det inte innebär någon målkonflikt som leder bort
              från segment med marknadskompletterande behov, vilket antyds i
              Riksrevisionens rapport.
            </seg>
            <seg n="f6ce4efc">
              Jag vill också poängtera att Riksrevisionens granskning bara
              fokuserar på en liten del av de insatser som görs för att stärka
              finansiering och företagsutveckling i tidiga skeden, nämligen
              ägarkapitalinvesteringar. Exempel på andra insatser är lånefinansiering,
              mjuka avskrivningsbara lån, rena bidrag och affärsutvecklingsstöd
              gnom inkubationsinsatser. En viktig del av arbetet för att stärka
              tillgången till företagsfinansiering är också de insatser som
              gjorts för att öka tillgången till privat riskvilligt kapital,
              exempelvis genom investeraravdrag och sänkt bolagsskatt. För att
              bedöma insatser som görs för företag i tidiga utvecklingsskeden
              måste hela bilden beaktas.
            </seg>
            <seg n="eaaa66fa">
              Några av de åtgärder som lyfts fram i skrivelsen är
            </seg>
            <seg n="1823e311">
              I och med skrivelsen hoppas jag att det står klart att det finns
              en tydlig och väl motiverad linje i regeringens arbete inom området
              och att denna överensstämmer med riksdagens intentioner och beslut.
            </seg>
          </u>
          <note type="speaker" n="a13cf1ad">
            Anf. 119 JENNIE NILSSON (S):
          </note>
          <u who="jennie_nilsson_c9c6be" xml:id="i-20719d12071598c2-0" n="615481af">
            <seg n="d9a718f7">
              Herr talman! Tack så mycket för svaret, näringsministern.
            </seg>
            <seg n="dceb0015">
              Vi brukar politiskt i Sverige vara väldigt överens om att tillväxt
              är något både väldigt viktigt och nödvändigt. Vi brukar vara ganska
              överens om att tillväxt kräver fler och växande företag. Ska man
              titta på vad som är viktigt ur ett politiskt perspektiv för att
              se till att det blir så, kan man konstatera att de frågor som
              oftast lyfts upp när man samtalar med företagare och olika aktörer
              är behovet av kompetens- och kapitalförsörjning.
            </seg>
            <seg n="038a3a1c">
              När det gäller kapitalförsörjning har politiken och staten ett
              särskilt ansvar för det statliga riskkapitalet, och det spelar
              en viktig och stor roll i systemet. Det finns anledning att ifrågasätta
              hur väl det statliga riskkapitalet fungerar av väldigt många olika
              skäl. Jag tänker nämna några av dem.
            </seg>
            <seg n="15f2984b">
              Ett är att en förhållandevis stor andel av det statliga riskkapitalet
              inte används. Trots att man ständigt hör att det finns ett stort
              behov och att företag inte i tillräckligt stor utsträckning kan
              få tillgång till statligt riskkapital används inte hälften av
              det statliga riskkapitalet.
            </seg>
            <seg n="84a2d045">
              Utöver det har bland annat Riksrevisionen – det är den skrivelse
              som man nu svarat på från regeringens sida – granskat hur det
              statliga riskkapitalet fungerar. Man riktar kritik på ett antal
              olika punkter, och kritiken är allvarlig.
            </seg>
            <seg n="b2a1e54d">
              Man riktar kritik om att det är svåröverskådligt och överlappande.
              Det kan finnas skäl att fundera på om det har en undanträngande
              effekt gentemot privat riskkapital men också genom att fonderna
              konkurrerar mot och möjligen ut varandra.
            </seg>
            <seg n="d337402d">
              Man reser frågetecken kring förvaltningskostnader och ineffektivitet
              i förvaltningen och kanske framför allt om de mål man politiskt
              uttalar om vad man vill uppnå med det statliga riskkapitalet,
              nämligen att vara en kompletterande aktör till det privata som
              styr mot exempelvis finansiering till tidiga skeden, och så vidare,
              som jag tror betonats av alla partier, kopplat till hur man har
              utformat det. Genom den faktiska utformningen styr man snarare
              exempelvis mot region eller bransch.
            </seg>
            <seg n="e7bfe1fe">
              Man konstaterar att merparten av det statliga riskkapitalet går
              till mogna företag i sena faser. Endast knappt 25 procent går
              till tidiga faser och endast 0,2 procent går till det som betraktas
              som såddfaser. Det är de faser där det är allra svårast att få
              tillgång till privat riskkapital. Där är behovet av ett fungerande
              statligt riskkapital som störst.
            </seg>
            <seg n="0a370a0f">
              Kritiken utdelas inte bara av Riksrevisionen. Delar av kritiken
              delas exempelvis av en statlig utredning som presenterades 2008,
              en utredning som gjordes av McKinsey 2011 och många av de företag
              man möter ute när man diskuterar dessa frågor.
            </seg>
            <seg n="c0eb42ed">
              Därför är regeringens skrivelse och ministerns svar till mig
              i dag något av en besvikelse. Man säger sig välkomna Riksrevisionens
              granskning och ser den som ett värdefullt inslag i det fortsatta
              arbetet. Men man kommer bara fram till att man ska undersöka förutsättningarna
              för en mer samlad aktörskultur och att man ska överväga att stärka
              incitamenten för investeringar i tidiga faser. Min fråga till
              ministern blir: Var det allt man ville, eller var det allt man
              förmådde?
            </seg>
          </u>
          <note type="speaker" n="9861e458">
            Anf. 120 Näringsminister ANNIE LÖÖF (C):
          </note>
          <u who="unknown" xml:id="i-00efcb74f6f3fb6d-46" n="1a86d247">
            <seg n="4423d486">
              Herr talman! Just tillgång till finansiering är, som Jennie Nilsson
              påtalar, oerhört viktigt för att få fler jobb och fler och växande
              företag i hela landet. Av den anledningen har vi jobbat med finansieringsfrågan
              under en lång tid sedan 2006.
            </seg>
            <seg n="dcd6549f">
              Bland annat förstärker vi finansieringsdelen på den privata sidan
              genom att sänka skatter och införa ett investeraravdrag för att
              möjliggöra för privatpersoner att investera i onoterade bolag.
            </seg>
            <seg n="b24d08d6">
              Sedan en tid tillbaka, som Jennie Nilsson också påtalar, har
              vi en utredning. Vi har presenterat en proposition 2008/09. Vi
              lät McKinsey göra en genomlysning av det offentliga riskkapitalet,
              hur det kan effektiviseras och arbeta bättre ute i verkligheten
              och hur det kan gynna framför allt små och växande bolag i tidiga
              utvecklingsskeden.
            </seg>
            <seg n="8ed2f4a8">
              Sedan propositionen kom och McKinseyrapporten presenterades har
              vi gjort ett antal reformer som har behövt göras under en längre
              tid. Bland annat har vi gjort en sammanslagning av Almi och Innovationsbron
              för att få en samlad aktör i tidiga skeden. Det har riksdagen
              i enlighet med regeringens proposition fattat beslut om.
            </seg>
            <seg n="f5311a43">
              Vi har också aviserat i budgetpropositionen att vi inte ska inrätta
              nya aktörer för fond-i-fond eller Gröna fonden som vi presenterade
              i höstens budget, utan det ska finnas inom en mer samlad aktörsstruktur
              för att fokusera medel i tidiga faser inom vissa segment.
            </seg>
            <seg n="35f3eabd">
              Utöver det har vi förstärkt och breddat mandaten för Inlandsinnovation
              och Fourier Transform för att få största möjliga nytta. Också
              det är förankrat i riksdagen genom beslut. Vi har under de senaste
              två tre åren gjort en del saker för att effektivisera och förstärka
              det statliga riskkapitalet.
            </seg>
            <seg n="588d0514">
              Jag välkomnar därför den skrivelse som Riksrevisionen kom med
              när man granskade det offentliga riskkapitalet. Väldigt mycket
              av vad man presenterade i vintras ligger i linje med det arbete
              som regeringen har gjort. Mycket av det bemöter vi nu genom att
              vi fortsätter på den inslagna vägen. Det gör vi dels genom att
              fortsatt arbeta för en mer samlad aktörsstruktur, dels genom att
              fortsätta att förstärka insatserna i tidiga faser.
            </seg>
            <seg n="dc2715c1">
              Vi har också nu sett över kostnadseffektiviteten i de olika aktörsbolagen
              och uppmanat dem att sätta upp mål för förvaltningskostnaderna.
            </seg>
            <seg n="012f9efd">
              Under våren har konstitutionsutskottet granskat regeringens och
              således mitt agerande i ett specifikt bolag, Inlandsinnovation,
              och kommit fram till att man lämnar ärendet utan åtgärd. KU har
              konstaterat att vi följer de riktlinjer som riksdagen har stipulerat
              och de riktlinjer som regeringen har för de statligt ägda bolagen.
            </seg>
            <seg n="ec2c9425">
              Vi kommer att fortsätta att arbeta för att reformera detta. Anledningen
              till det är att finansieringen är en sådan avgörande fråga för
              företagsamhet. Men vi ska också komma ihåg att det offentliga
              riskkapitalet bara är 1–2 procent. Lejonparten av finansieringen
              finns på den privata sidan. Med detta sagt vill jag ändå säga
              att det är viktigt att skattebetalarnas pengar behandlas varsamt
              och att det hela sköts på ett effektivt sätt.
            </seg>
            <seg n="be1eae71">
              Som jag skriver i skrivelsen till riksdagen ska vi komma ihåg
              att vi menar att man fokuserar på en alltför smal del från Riksrevisionens
              sida. De fokuserar bara på ägarkapital och inte på alla de insatser
              som finns i tidig fas från bidrag, från inkubationsverksamhet
              och från mjuka lån som är en viktig del, inte minst i Almis verksamhet.
              Vi behöver bredda detta och ha en större helhetssyn på det statliga
              offentliga kapitalet.
            </seg>
          </u>
          <note type="speaker" n="3909b8d9">
            Anf. 121 JENNIE NILSSON (S):
          </note>
          <u who="jennie_nilsson_c9c6be" xml:id="i-20719d12071598c2-1" n="615481af">
            <seg n="da3d03f1">
              Herr talman! Det är bra att regeringen har tagit ett antal initiativ
              när det gäller vissa av de kritikområden som finns. Problemet
              är bara att det inte räcker, och att merparten av problemen och
              kritiken kvarstår. Låt oss titta på digniteten av hur problemen
              beskrivs. Om man som jag och mitt parti bedömer det som både angeläget
              och viktigt att man har ett högt förtroende för hur staten hanterar
              de här frågorna och att staten tar på sig politiskt ledaransvar
              i utformning, uppföljning och styrning av frågorna blir regeringens
              skrivelse som svar på Riksrevisionens granskning för mig väldigt
              tunn.
            </seg>
            <seg n="7553d02f">
              Regeringen konstaterar att den tycker att det är bra att man
              har granskat. Den säger sig tycka att det är värdefullt som underlag
              i det fortsatta arbetet. Men sedan blir det inte så himla mycket
              mer. Av hela den diskussion och det resonemang som finns om att
              det är en spretig aktörsstruktur, att det finns många aktörer,
              att de överlappar och att de konkurrerar med varandra är det mest
              konkreta man kommer fram till att man ska undersöka förutsättningen
              för en mer samlad aktörsstruktur. Det är tunt.
            </seg>
            <seg n="420bfd65">
              Det mest konkreta man kommer fram till när det handlar om att
              stärka incitamenten i tidiga faser och i såddfasen är att man
              ska överväga att ändra och stärka incitamenten i samband med att
              man inför ett förslag till fond-i-fond-lösningar. Det är svagt.
            </seg>
            <seg n="f2aed7c8">
              Det är bra att regeringen kommer tillbaka med förslag till fond-i-fond-lösningar.
              Det har vi efterlyst länge. Det välkomnar vi. Det är ett steg
              i rätt riktning. Men det är svagt att man av 17 miljarder, som
              det totala statliga riskkapitalet i princip uppgår till om man
              räknar in alla delar, även de mjuka som Annie Lööf räknade upp
              i sitt förslag, bara lyckas prestera ett förslag om 200 miljoner.
              Det är svagt. Det är svårt att se hur det på något genomgripande
              sätt kommer att förändra förutsättningarna för de små, nya företagen
              och såddfinansieringen. Hur ska de bli bättre av detta förslag?
            </seg>
            <seg n="568f9bc5">
              Det finns ytterligare ett konkret förslag, som jag inte berörde
              i mitt förra anförande men som ministern berörde i sitt svar.
              Tillsammans med fond-i-fond finns en webbportal som man lanserar
              som en lösning på stora delar av förslagen. Jag är alltid mycket
              för information. Jag tror att det är en bra tanke att man samlar
              information, att man sprider information, att man gör den lättillgänglig
              och så vidare.
            </seg>
            <seg n="13205b2a">
              Låt oss titta på hur det ser ut. Jag visar här en bild med de
              aktörer och det kapital som i princip finns. Då blir kartan som
              ni ser här när man försöker strukturera och rita den. Man ska
              vara medveten om att en av alla dessa pluttar dessutom representerar
              16 regionala dotterbolag. Varje plutt skulle alltså ha varit 16
              pluttar.
            </seg>
            <seg n="899adf34">
              I stället för att ta ett helhetsgrepp över hela det statliga
              riskkapitalet och verkligen försöka göra någonting vettigt av
              det – för det är inte bristen på pengar som är bekymret, utan
              det sätt som det är utformat på – blir den mest konkreta lösningen
              en webbportal. Den är antagligen inspirerad av hitta.se eller
              någonting, och den kallas för verksamt.se. Det är inget fel på
              idén, men det räcker inte. Det är alldeles för tunt.
            </seg>
            <seg n="a3556c87">
              Jag måste tyvärr återigen upprepa min fråga från det förra inlägget:
              Är det här allt man ville, eller var det allt man förmådde?
            </seg>
          </u>
          <note type="speaker" n="0da299d4">
            Anf. 122 Näringsminister ANNIE LÖÖF (C):
          </note>
          <u who="unknown" xml:id="i-00efcb74f6f3fb6d-47" n="1a86d247">
            <seg n="593786cb">
              Herr talman! Jennie Nilsson behöver få information om att just
              verksamt.se är en av de mest uppskattade sajterna för företagarna
              i det här landet. Där får man information om hur man startar ett
              företag och hur man går till väga. Vi tyckte att det var viktigt
              att ha en portal in för vilka finansieringsinsatser som finns.
            </seg>
            <seg n="15bfc9db">
              Jag är medveten om att det är en hybrid av olika bolag – lokala
              och regionala men också statliga – som finns i detta. Det är min
              ambition att få en mer samlad aktörsstruktur med En dörr in i
              framtiden. Vi har påbörjat detta arbete genom att först och främst
              slå samman Almi och Innovationsbron, som vi gjorde för ett par
              år sedan, för att få en aktör i tidiga skeden.
            </seg>
            <seg n="6c389567">
              Om vi skulle ta den karta som Jennie Nilsson nu visade upp och
              lägga till Socialdemokraternas 30 – tror jag att det är – innovationskatapulter
              får vi ytterligare en hybrid av olika aktörer inom den här delen.
              Jag tror inte på fler aktörer, utan jag tror på en samlad aktörsstruktur.
              Jag tror på en tydligare information in. Av den anledningen presenterar
              vi i skrivelsen vårt omfattande arbete hittills, vad vi kunde
              presentera i skrivelsen men också en riktning framåt för vad vi
              vill med att få en samlad aktörsstruktur, tydligare information
              och fokusering på tidiga skeden.
            </seg>
            <seg n="91d52a84">
              Låt mig ta ett exempel på när jag menar att Riksrevisionen ger
              en överdriven bild av i vilken utsträckning det statliga kapitalet
              är i sen fas. Man tar hänsyn till volymer investerade medel och
              kommer fram till att ett stort antal investerade medel är i senare
              fas. Om man tittar på antalet investeringar ser man att det är
              absolut störst antal investeringar i tidig fas. Anledningen till
              det är att det är mindre medel som behöver investeras i bolag
              i tidiga skeden.
            </seg>
            <seg n="bbe7ca47">
              Låt oss ta exemplet Industrifonden. När man tittar på Industrifondens
              investeringar framgår det av en volymbaserad fördelning att drygt
              50 procent av investerade medel går till investeringar i tidig
              fas på volym. Men om vi ser på antalet investeringar ser vi att
              84 procent har gått i tidig fas. Jag är inte nöjd med detta, för
              jag tycker att det offentliga riskkapitalet ska vara marknadskompletterande
              och giftas samman med privat medfinansiering för att på det sättet
              finnas i riktigt tidiga skeden.
            </seg>
            <seg n="ea7202b9">
              Jag har som ambition under nästa mandatperiod att fortsätta reformeringen
              av det offentliga riskkapitalet, inte genom fler aktörer och katapulter
              utan genom att samla detta för att få en samlad aktörsstruktur.
              Det är viktigt att skapa ett förtroende för det offentliga riskkapitalet
              och visa ledarskap i de här frågorna. Det är av den anledningen
              vi har gjort ett flertal förändringar i offentligt riskkapital.
              Det är också därför vi har sett till att McKinsey har fått titta
              på detta. Det är därför jag välkomnar att Riksrevisionen med sin
              oberoende granskning har gått igenom detta och kommit med en rad
              förslag som vi har tagit till oss, bland annat vad gäller specifika
              mål för förvaltningskostnadernas storlek. Det är otroligt viktigt
              att skattebetalarnas pengar hanteras varsamt.
            </seg>
            <seg n="82a1a2d2">
              Utöver detta har konstitutionsutskottet granskat detta efter
              att Socialdemokraterna har velat spela upp frågan under våren.
              Det har varit misskötsel och annat. Jag kan bara konstatera att
              efter en gedigen granskning från KU:s sida har man kommit fram
              till att regeringen har skött detta till punkt och pricka.
            </seg>
          </u>
          <note type="speaker" n="d592131a">
            Anf. 123 JENNIE NILSSON (S):
          </note>
          <u who="jennie_nilsson_c9c6be" xml:id="i-20719d12071598c2-2" n="615481af">
            <seg n="568e9f16">
              Herr talman! Det är jättebra att företagen uppskattar verksamt.se.
              Om ministern hade lyssnat noga på vad jag sade skulle hon ha hört
              att även jag tycker att det är en helt okej idé. Problemet är
              om regeringen tror att det räcker.
            </seg>
            <seg n="8ffceade">
              Det är också ett problem att regeringen inte kan se att Socialdemokraterna
              föreslår det som regeringen inte förmår göra: att ta ett samlat
              helhetsgrepp och att vara tydlig med styrningen gentemot tidiga
              faser och gentemot sådd. Jag föreslår att Annie Lööf läser på
              de förslag vi har lagt fram lite mer innan hon raljerar över dem.
              Det är inte klädsamt.
            </seg>
            <seg n="ef8dc979">
              Det är bekymmersamt att när regeringen nu säger sig välkomna
              den skrivelse som finns och säger att den har den som utgångspunkt
              för sitt fortsatta arbete lägger den ändå merparten av tiden och
              utrymmet i både rapporten och debatten på att försvara det som
              är. Genom olika sätt att räknetricksa – får man väl säga i det
              här fallet – försöker regeringen visa att sanningen inte är den
              som revisorerna, den egna konsultfirman och framför allt företagen
              upplever.
            </seg>
            <seg n="c7be65b7">
              Annie Lööf säger att det visst går mycket mer pengar till de
              tidiga faserna och till sådd eftersom man i stället räknar antal
              företag. Det är egentligen ganska irrelevant, och det är bara
              ett sätt att försöka tricksa bort det.
            </seg>
            <seg n="cf7cbe43">
              Självklart behöver det vara dels volym, dels andel och dels antal.
              Om man bara fokuserar på den siffra som är bäst har man inte förstått
              hur allvarlig frågan är för tillväxt i Sverige. Jag blir uppriktigt
              bekymrad och oroad, mer efter den här debatten än jag var tidigare,
              när jag hör Annie Lööf resonera kring de här frågorna.
            </seg>
            <seg n="8ddb86a3">
              Det som jag håller med Annie Lööf om är att det krävs ledarskap
              i frågorna. Efter den här debatten kan jag bara konstatera att
              vi tyvärr inte har något ledarskap i frågorna. Vi behöver inte
              en minister som duckar och hukar; vi behöver en minister som tar
              ansvar.
            </seg>
          </u>
          <note type="speaker" n="961b263f">
            Anf. 124 Näringsminister ANNIE LÖÖF (C):
          </note>
          <u who="unknown" xml:id="i-00efcb74f6f3fb6d-48" n="1a86d247">
            <seg n="dfcdee57">
              Herr talman! Jag välkomnar Jennie Nilssons intresse för finansieringsfrågor.
              Det är viktigt för att få jobb och växande företag i hela landet
              att arbeta inte bara med det privata kapitalet utan också med
              det marknadskompletterande offentliga kapitalet.
            </seg>
            <seg n="1abf568e">
              Jag är glad över att Socialdemokraterna delar regeringens ambition
              om att jobba med insatser i tidig fas, att reformera kapitalet
              så att det blir en mer enhetlig aktörsstruktur och att värna skattebetalarnas
              pengar både genom effektiviseringsmål och genom att sätta mål
              för förvaltningskostnadernas storlek. Det är otroligt viktigt.
            </seg>
            <seg n="6674f5df">
              Jennie Nilsson inledde dock debatten med att bland annat säga
              att vi brukar vara överens om att tillväxt är viktigt. Det tycker
              jag är bra. Problemet är bara att Socialdemokraternas samarbetspartner
              Miljöpartiet så sent som i helgen sade: Tillväxt ska vi inte ha.
            </seg>
            <seg n="bc6b3669">
              Jennie Nilsson sade också i inledningen av debatten att vi brukar
              vara överens om att det är viktigt med fler och växande företag.
              Ja, det har vi också varit. Men problemet är att Socialdemokraterna
              går till val med en samarbetspartner som är emot tillväxt. Och
              sedan går man till val på en egen politik som krånglar till livet
              för företagare och lägger på miljarder i skattebördor på småföretagare
              i hela landet. Ni föreslår dessutom ytterligare innovationskatapulter
              i ett redan snårigt system av riskkapital.
            </seg>
          </u>
          <note n="3d572408">
            Överläggningen var härmed avslutad.
          </note>
          <note n="93d1a8c9">
            20 § Svar på interpellation 2013/14:467 om Astra Zenecas betydelse
            för svensk life science
          </note>
          <note type="speaker" n="e7907f6b">
            Anf. 125 Näringsminister ANNIE LÖÖF (C):
          </note>
          <u who="unknown" xml:id="i-00efcb74f6f3fb6d-49" n="1a86d247">
            <seg n="dd871d0a">
              Herr talman! Ingela Nylund Watz har frågat mig vilka konsekvenser
              jag bedömer att ett uppköp av Astra Zeneca skulle få för svensk
              life science och på vilket sätt regeringen agerar utifrån det
              bud som Pfizer har lagt på Astra Zeneca.
            </seg>
            <seg n="7572bcdd">
              Ett av Sveriges främsta styrkeområden är vår konkurrenskraftiga
              life science-industri. Dit hör företag inom bioteknik, medicinteknik
              och läkemedel med 40 000 anställda som ger stora exportinkomster
              och skatteintäkter till välfärden samt bidrar till människors
              hälsa.
            </seg>
            <seg n="d5ddcc28">
              Astra Zeneca är med sin forskningsanläggning i Mölndal och produktionsanläggning
              i Södertälje en viktig aktör för att behålla kompetens i landet.
              Företaget har 5 900 anställda och är med ca 150 samarbetsavtal
              med svenska universitet en central aktör i det svenska innovationssystemet.
              25 procent av Astra Zenecas totala investeringar i forskning och
              utveckling görs i Sverige. Astra Zeneca står för 71 procent av
              den svenska läkemedelsexporten som enligt SCB står för 5 procent
              av Sveriges totala export för 2014.
            </seg>
            <seg n="a4edc75d">
              Regeringen har följt diskussionerna mellan Pfizer och Astra Zeneca
              noggrant och med oro. Regeringen har också tydligt markerat att
              vi stöder Astra Zenecas styrelses nej till Pfizers bud. I måndags
              den 26 maj drog Pfizer tillbaka sitt bud på Astra Zeneca, och
              Pfizer kan nu återkomma med nya bud först efter en period om sex
              månader.
            </seg>
            <seg n="9c879149">
              Sverige är ständigt utsatt för global konkurrens där företag
              återkommande utvärderar var det är mest fördelaktigt att placera
              sina produktions- och forskningsanläggningar. Det är Sveriges
              verklighet. Därför driver regeringen en näringspolitik med syfte
              att skapa ett näringsklimat i världsklass för alla företag. Det
              handlar om goda ramvillkor, sänkta kostnader för företag som exempelvis
              sänkt bolagsskatt, införande av investeraravdrag för fysiska personer
              som investerar i små bolag i tidig fas och FoU-avdrag.
            </seg>
            <seg n="c36ac64c">
              Regeringen har gjort omfattande investeringar i de två senaste
              forsknings- och innovationspropositionerna med nivåhöjning på
              sammanlagt 9 miljarder kronor. För life science-området betyder
              det ökade statliga satsningar med 50 procent. I den senaste forsknings-
              och innovationspropositionen avsattes ytterligare 600 miljoner
              kronor per år till området livsvetenskap. Regeringen genomför
              inom ramen för dessa medel en omfattande satsning på Sci Life
              Lab, ett nytt industriforskningsinstitut inom Rise, SP Process
              Development, satsningar på behandlingsforskning, läkemedelsutveckling,
              antibiotika och infektion, åldrande och hälsa, vårdforskning,
              registerforskning och området kliniska prövningar.
            </seg>
            <seg n="bc5f46fc">
              Därutöver finns generella satsningar på strategiska innovationsområden
              och test- och demonstrationsanläggningar som även är viktiga för
              life science-området.
            </seg>
          </u>
          <note type="speaker" n="e81f6014">
            Anf. 126 INGELA NYLUND WATZ (S):
          </note>
          <u who="ingela_nylund_watz_ce889e" xml:id="i-389fb64ade3a18fe-3" n="7ac7da19">
            <seg n="a561b78a">
              Herr talman! Jag tackar statsrådet för svaret.
            </seg>
            <seg n="faffd7b5">
              Självfallet har vi alla under en tid fram till förra måndagen
              då Pfizer drog tillbaka sitt bud både våndats över och bävat för
              vilket dramatiskt bakslag ett sådant övertagande skulle kunna
              leda till med förlorade jobb, förlorad styrka i det svenska innovationssystemet,
              förlorad kompetens och inte minst förlorade exportintäkter.
            </seg>
            <seg n="a636384e">
              Därför gläder det mig att statsrådet är så tydlig i sitt svar.
              Jag tolkar det som att statsrådet inte nog kan understryka Astra
              Zenecas betydelse för svensk life science. Där är vi helt eniga.
              Det är bra att vi har en samsyn om detta.
            </seg>
            <seg n="7e409af0">
              Jag vill också framföra att det är bra att regeringen var tydlig
              med att stödja bolaget i deras nej till Pfizers bud. Vi välkomnar
              det. Jag ville inte blanda in det i den tidigare debatten om den
              oroande utvecklingen för life science eftersom det här är en för
              viktig fråga för att blanda ihop vår kritik mot regeringens generella
              arbete för life science med hur regeringen har agerat i den här
              frågan.
            </seg>
            <seg n="5c705654">
              Om sex månader kan Pfizer återkomma. Jag hoppas att Astra Zenecas
              bolagsledning och styrelse kommer att kunna ha lugn och ro under
              de sex månaderna och kan använda dem för att jobba med sina utvecklingsstrategier
              och utvecklingsplaner. Men läkemedelsindustrin är, precis om vi
              talade om i den förra debatten, utsatt för väldigt hård internationell
              konkurrens. Och en stor strukturomvandling pågår. Man investerar
              helst i säkra forskningsprojekt, lägger ut riskprojekt till mindre
              bolag, köper upp intressanta konkurrenter, koncentrerar forskningsresurserna
              och minskar den egna personalen.
            </seg>
            <seg n="25899bfa">
              Sverige har blivit varse detta, framför allt sedan 2002 då Pfizer
              köpte Pharmacia. Vi har sett det när Astra Zeneca avvecklade forskningsresurserna
              i Lund och Södertälje, och vi ser det runt om i världen. Pfizers
              bud på Astra Zeneca ska ses mot precis den bakgrunden.
            </seg>
            <seg n="bf3d63d5">
              Allt tyder också på att Sverige inte alls har funnits på Pfizers
              karta när buden har lagts. Forskningen i Mölndal har över huvud
              taget inte nämnts. Fokus har helt legat på den brittiska forskningen
              för att övertyga den brittiska regeringen om genialiteten i detta
              bud.
            </seg>
            <seg n="1c10717f">
              Herr talman! Om sex månader har Pfizer alltså möjlighet att närma
              sig Astra Zenecas aktieägare igen. Det är en kort tid, och ingen
              kan i dagsläget förutse om det kommer att hända. Vad vi däremot
              vet är att sex månader är just en mycket kort tid. Vi är också
              helt eniga om att Astra Zenecas närvaro i Sverige är viktig för
              den svenska life science-branschen.
            </seg>
            <seg n="0d468e0c">
              Därför gjorde vi socialdemokrater, i samband med att det här
              hände, klart att vi är beredda att helt villkorslöst se över de
              lösningar som krävs för att behålla och utveckla svensk life science
              och att vi vill använda oss av alla samverkansmöjligheter som
              finns för att säkra branschens tillväxt. Därför har vi sträckt
              ut handen till regeringen för en dialog.
            </seg>
            <seg n="8e7d3aaf">
              Vi hoppas också att Pfizers bud på Astra Zeneca har tjänat som
              en nödvändig väckarklocka för regeringen om behovet av en bredare
              samsyn kring branschen och gemensamma tag. Är regeringen beredd
              till detta?
            </seg>
          </u>
          <note type="speaker" n="6b5bbd44">
            Anf. 127 Näringsminister ANNIE LÖÖF (C):
          </note>
          <u who="unknown" xml:id="i-00efcb74f6f3fb6d-50" n="1a86d247">
            <seg n="6545c86a">
              Herr talman! Vi har under många år följt life science generellt
              och gjort stora investeringar för att stärka både produktion och
              forskning i Sverige. Jag har redogjort för satsningarna i tidigare
              interpellationsdebatter. Det handlar bland annat om en 9 miljarders
              nivåhöjning på en rad olika områden inom life science-forskning
              för att kunna investera här och utveckla nya produkter och läkemedel
              och för att öka samverkan.
            </seg>
            <seg n="9a751d74">
              Vi har haft en omfattande dialog, inte bara med forskarsamhället
              och med bolagen utan också med medarbetarna genom de olika fackförbunden.
              Så sent som för två veckor sedan hade jag ett fysiskt dialogmöte
              med fackförbunden som framförde att de var väldigt nöjda med regeringens
              agerande på det här området. Vi har tydligt markerat vikten av
              att bevara svenska jobb och svensk forskning.
            </seg>
            <seg n="7b8c151d">
              Jag har också haft omfattande kontakter med forskarsamhället,
              så sent som för bara några timmar sedan, och redogjort för de
              satsningar vi har gjort tidigare på det här området. Vi har stått
              upp för svensk forskning och innovation inom området, inte bara
              här hemma i svenska medier utan också i internationella medier.
              Därutöver har vi daglig kontakt med Astra Zenecas ledning, och
              den fortsätter även efter det att Pfizer lägger sitt bud.
            </seg>
            <seg n="5e28a67d">
              Som Ingela Nylund Watz sade går sex månader fort, men ännu fortare
              går tre månader. Enligt brittisk lag är det möjligt att det sker
              förändringar även efter tre månader, då Astra Zenecas egen styrelse
              kan öppna upp för fortsatta samtal. Därför är det viktigt för
              oss att påtala för Astra Zeneca att vi ställer krav även på dem
              om fortsatta jobb och fortsatt forskning. Regeringen har framfört
              så sent som i dag att det är viktigt att Astra Zeneca tar ett
              ansvar för fortsatta investeringar i Sverige.
            </seg>
            <seg n="c8d31389">
              Varför är det då viktigt? Jo, bland annat därför att på Astra
              Zeneca finns ca 50 procent av alla som jobbar med forskning och
              utveckling inom läkemedelsindustrin. Det är en jätteviktig anledning
              till att forskningsanläggningen i Mölndal är viktig och att produktionsanläggningen
              i Södertälje är viktig.
            </seg>
          </u>
          <note type="speaker" n="7d888086">
            Anf. 128 INGELA NYLUND WATZ (S):
          </note>
          <u who="ingela_nylund_watz_ce889e" xml:id="i-389fb64ade3a18fe-4" n="7ac7da19">
            <seg n="3f99366b">
              Herr talman! Som sagt tror jag att vi lite till mans i samband
              med det ganska aggressiva budet från Pfizers sida har fått ett
              ytterligare uppvaknande. Vi har sett det här komma. Redan 2002,
              med Pfizers övertagande av Pharmacia, började det skaka. Då var
              vi i startgroparna inför den enormt snabba omvandlingen av den
              stora viktiga läkemedelsindustrin på den globala arenan.
            </seg>
            <seg n="c0937202">
              Vi har också sett det inom medicinteknik. En del stora utländska
              företag har gått in och köpt svenska hjärteklenoder, till exempel
              pacemakertillverkning som St. Jude köpte här i Sverige. Nu har
              den lyckligtvis ändå blivit kvar i Sverige. Men vi har sett de
              här tendenserna sedan början av 2000-talet.
            </seg>
            <seg n="492050b8">
              Dess värre måste jag säga att regeringen nog inte tog på så stort
              allvar det som hände kring Astra Zeneca i Lund och det som senare
              hände i Södertälje. Visserligen har regeringen förtjänstfullt
              gjort en del satsningar och bidragit till att det har hänt en
              del i både Lund och Södertälje, även om den senaste insatsen i
              Södertälje i första hand har fokus på produktion och logistik.
              I huvudsak handlar det om utbildningsplatser, och det är bra.
              Den mindre delen går till forskningen.
            </seg>
            <seg n="5608f58a">
              Det som har hänt den senaste tiden med Pfizers bud på Astra Zeneca
              tror jag ändå har skakat om det svenska samhället. Jag tror att
              det också har skakat om regeringen en del eftersom företaget,
              som näringsministern säger, utgör en så oerhört stor del av grundbulten
              i den svenska life science-branschen. Det är en omistlig del,
              skulle jag vilja säga, som vi måste göra allt vi kan för att värna
              i Sverige.
            </seg>
            <seg n="e91f48f6">
              Jag tror att vi kan vara överens, statsrådet och jag, om att
              om detta skulle ske är vi rätt tomma. Då faller mycket av vår
              kompetens på området. Vi får en kompetensflykt från landet. Det
              kommer att förstärka den situation som vi nu är inne i, nämligen
              att vi halkar efter på många områden inom life science-branschen,
              och det önskar ingen av oss.
            </seg>
            <seg n="30c68536">
              Det var just därför som min partiledare tillsammans med min gruppledare
              i samband med det som inträffade skrev en debattartikel i Dagens
              Industri och var väldigt tydliga med att vi är beredda att villkorslöst
              diskutera vad vi kan göra för att stärka den här branschens möjligheter
              att växa, utvecklas och vara konkurrenskraftig på den globala
              marknaden. Vi har inte sett något svar från regeringen på inviten.
              Tidigare har ju regeringen varit kallsinnig för blocköverskridande
              överenskommelser och nationella strategier. Det visade också den
              tidigare interpellationsdebatten. Men nu är vi i ett så allvarligt
              läge att jag tycker att det borde föranleda regeringen att tänka
              om. Är regeringen beredd att föra förutsättningslösa samtal om
              hur vi ska göra för att stärka life science-branschen i Sverige?
            </seg>
          </u>
          <note type="speaker" n="e27984d7">
            Anf. 129 CECILIA DALMAN EEK (S):
          </note>
          <u who="cecilia_dalman_eek_0e9246" xml:id="i-ebd1d1d0ab4e300f-2" n="3c3191f0">
            <seg n="36c67a15">
              Herr talman! Det är glädjande att statsrådet med en sådan tydlighet
              redovisar en insikt om vad Astra Zeneca betyder inte bara för
              life science utan också för näringsliv och forskning i Sverige.
            </seg>
            <seg n="1e742f79">
              Astra Zeneca i Västsverige, forskningssajten i Mölndal, har 2
              000 anställda inom en verksamhet där också 4 000 inom akademin
              arbetar. Sahlgrenska universitetssjukhuset är norra Europas största
              sammanhållna sjukhus och erbjuder en oprivatiserad lättillgänglig
              sjukvård men ges ändå inte de förutsättningar och den potential
              som de skulle kunna få.
            </seg>
            <seg n="59f90c46">
              Vi talar om Astra Zeneca och ett eventuellt uppköp som att det
              får stora konsekvenser för forskningen, för näringslivet och för
              branschen, men ibland glömmer vi att det också ger väldigt stora
              effekter för sjukvården.
            </seg>
            <seg n="baa5b353">
              Jag är glad över att regeringen agerade snabbt och med tydlighet
              visade att man såg allvarligt på det bud som Pfizer lade och att
              konsekvenserna antagligen skulle bli väldigt stora för Sverige.
              Det var bra. Vi är överens om att det är rätt attityd att ha.
            </seg>
            <seg n="52f0b1f0">
              Nu är det också andra saker som ligger framför oss. Ingela Nylund
              Watz har just berättat vad som kommer att hända efter det halvår
              som Pfizer har på sig till nästa gång som det kan bli aktuellt
              med ett bud.
            </seg>
            <seg n="4d775fbd">
              Under tiden finns det förutsättningar för regeringen att arbeta
              med frågan och visa att man gör det som inte har gjorts under
              de hittills sju och ett halvt åren. Det handlar om att stärka
              villkoren för samarbete mellan akademin, sjukvården och företag
              som Astra Zeneca. Det är vad företagen själva talar om. De har
              oroväckande erfarenheter av den långbänk som regeringen har placerat
              de här frågorna i. Det handlar om den Westerbergska utredningen
              som är uppskjuten. Det handlar om Ingrid Peterssons utredning
              som fortfarande inte har fått någon som helst respons från regeringen.
              Vi har inte hört någonting om den, och det är ett halvår sedan
              som den presenterades. Den kom sent, men den har i alla fall presenterats.
            </seg>
            <seg n="fb529a5a">
              Nu har regeringen ett halvår på sig att presentera förslag som
              tydliggör hur man ska samordna sjukvården, hur man ska samordna
              Sverige som ett fungerande kluster när det gäller kliniska prövningar
              och hur man ska hantera förutsättningarna för en registerforskning
              som klarar både integritet och att ge människor möjligheten att
              delta på ett enkelt och snabbt sätt för att korta ledtiderna.
            </seg>
            <seg n="9cf742d8">
              Statsrådet talar väl om den globala konkurrens som vi befinner
              oss i. Just därför är det oerhört viktigt att inte längre vara
              så passiv utan kliva ur långbänken och agera snabbt. På de här
              områdena är det viktigt att vara snabb.
            </seg>
            <seg n="ae46a290">
              De försenade utredningarna sätter fingret på hur vi inte längre
              kan arbeta. Demokratin tar tid, och det ska den få göra, men utredningsväsendet
              måste hänga med. I den globala konkurrensen har man mer bråttom
              än så.
            </seg>
            <seg n="a9975025">
              Därför skulle jag vilja att statsrådet redovisar hur man inom
              dessa sex månader kommer att arbeta med att lägga fram de förslag
              som behövs från den Westerbergska utredningen och från Ingrid
              Peterssons utredning.
            </seg>
          </u>
          <note type="speaker" n="4ce99619">
            Anf. 130 Näringsminister ANNIE LÖÖF (C):
          </note>
          <u who="unknown" xml:id="i-00efcb74f6f3fb6d-51" n="1a86d247">
            <seg n="4e8bfce3">
              Herr talman! Som jag har påtalat många gånger under kvällen har
              vi alltså gjort omfattande satsningar på åldrande och hälsa, på
              antibiotika och infektion, på vårdforskning, på registerforskning,
              på området kliniska prövningar, på att inrätta nya industriforskningsinstitut,
              på att förstärka utbildningsplatserna och på att förstärka forskningen.
              Det är en nivåhöjning med 9 miljarder inom detta område, vilket
              är en 50-procentig ökning mot tidigare. Detta har vi gjort för
              att vi tycker att det viktigt att stärka life science generellt.
            </seg>
            <seg n="56850920">
              Vi har ett starkt kluster i Sverige av såväl stora som väldigt
              små bolag. Det kännetecknas av en bra samverkan mellan forskarsamhället,
              sjukvården och näringslivet. Det har byggts upp under decennier
              under ett otal regeringar, och det ska vi vara stolta över. Vi
              måste fortsätta bygga vidare på det.
            </seg>
            <seg n="0c064dc5">
              Life science är en viktig framtidsbransch, inte minst för att
              den tar oss högt upp i värdekedjan och är viktig för oss när vi
              ska konkurrera globalt. Därför har vi försvarat detta med både
              Astra Zenecas produktionsanläggning i Södertälje och den viktiga
              forskningsanläggningen i Mölndal.
            </seg>
            <seg n="53be1bc4">
              Jag skulle vilja lägga till ytterligare en aspekt av fakta från
              det interpellanterna tar upp, nämligen att forskningsanläggningen
              i Mölndal är ett av tre globala forskningscentrum för Asta Zeneca.
              Av den anledningen är det också helt centralt för Astra Zeneca
              som ett globalt bolag. Det finns alltså på plats i Mölndal.
            </seg>
            <seg n="19330a0f">
              Anledningen till att regeringen gjorde det mycket unika att agera
              i en affär mellan två kommersiella aktörer var att det betyder
              så mycket för jobb och forskning i Sverige. Vi ville inte göra
              om det misstag som Leif Pagrotsky gjorde med Pfizer och Pharmacia
              då man enbart hade samtal, gick ut från Pfizer och sedan var affären
              ett faktum.
            </seg>
            <seg n="b8e701d4">
              Vi har i stället ställt mycket hårda krav både på Astra Zenecas
              ledning och styrelse och på Pfizer. Jag har varit i kontakt med
              koncernledningen för Pfizer och påtalat detta.
            </seg>
            <seg n="ab827148">
              Precis som vi har gjort under de senaste veckorna är det viktigt
              att vi från de olika partierna i Sverige markerar både styrkan
              i life science och hur vi ser på vikten av att ha kvar jobb och
              forskning i Sverige även i framtiden.
            </seg>
            <seg n="3137fd2d">
              Vi kommer inte bara att fortsätta arbeta med life science efter
              valet, utan vi har varje dag sedan budet drogs tillbaka haft omfattande
              kontakter med de olika aktörerna för att se hur vi kan fortsätta
              stärka detta. Ett resultat var det som utbildningsministern presenterade
              i går med förstärkta satsningar i Södertälje. Det är framtaget
              tillsammans med Astra Zeneca, bland annat. Ett annat initiativ
              var det som presenterades i dag på lika mycket pengar, det vill
              säga ungefär 1,7 miljarder, som läggs på kliniska prövningar,
              registerforskning och annat där vi också förstärker Västsveriges
              del i detta vad gäller samverkan.
            </seg>
            <seg n="bffc0ca3">
              Fler saker kan säkert göras, och dialogen med branschen är viktig
              för att se vad som är nästa steg vi behöver göra för att förstärka
              life science i Sverige, både generellt och specifikt för Astra
              Zenecas verksamhet här.
            </seg>
            <seg n="0f79b3ff">
              Jag uppskattar att denna diskussion förs i riksdagen. Jag uppskattar
              att Socialdemokraterna har lyft upp den. Jag är också glad över
              att Socialdemokraterna backar upp den hårda linje som regeringen
              har fört mot det aggressiva skatteupplägg som föranledde Pfizers
              bud. Det är inte över än. Det är hårt arbete varje dag som återstår
              för att förmå aktieägarna till Astra Zeneca, som bara till 12
              procent är svenska, att förstå att verksamheten i Sverige är viktig.
              Det behöver vi fortsätta markera, och det vore glädjande om även
              Socialdemokraterna fortsätter göra det under de kritiska månaderna
              framåt.
            </seg>
          </u>
          <note type="speaker" n="b8b34c18">
            Anf. 131 INGELA NYLUND WATZ (S):
          </note>
          <u who="ingela_nylund_watz_ce889e" xml:id="i-389fb64ade3a18fe-5" n="7ac7da19">
            <seg n="1ef1c5e9">
              Herr talman! Vi behöver nog inte bolla fram och tillbaka hur
              överens vi är om att det var bra att regeringen var tydlig i sitt
              markerande. Det har nog framgått med all önskvärd tydlighet att
              vi tycker att det var ett bra agerande av regeringen.
            </seg>
            <seg n="1ab2457f">
              Det vi behöver fundera över är hur vi ska använda den närmaste
              tiden, precis som statsrådet säger. Det är bråttom, för om olyckan
              är framme kan stora delar av den svenska medicinska forskningsbasen,
              alltså samverkan mellan universitetssjukhus och industri, ryckas
              undan. Det handlar om så mycket som 50 procent, vilket statsrådet
              själv säger. Det vore en katastrof för den svenska life science-branschen,
              och vi lever i en mycket skör tid på några månader. Därför är
              det viktigt att vi är eniga i Sverige om att slå vakt om det vi
              har och tala som en man eller kvinna i dessa frågor.
            </seg>
            <seg n="be296ce2">
              Det är också viktigt att vi skaffar oss en bild av vad som måste
              ske om olyckan är framme. Det är därför min partiledare och min
              gruppledare i riksdagen har sträckt ut en hand till regeringen
              och sagt att vi är beredda till villkorslösa samtal om förutsättningarna
              för den svenska life science-branschen eftersom den är otroligt
              viktig för Sverige som kunskapsnation. Men regeringen har inte
              såvitt jag förstår reagerat på detta. Det är olyckligt.
            </seg>
            <seg n="7eb99ef5">
              På samma sätt som regeringen önskar backning från socialdemokratin
              när det gäller att bemöta det aggressiva agerandet från Pfizer
              vid budet på Astra Zeneca vore det klädsamt att regeringen svarade
              på vår invit.
            </seg>
          </u>
          <note type="speaker" n="e0ecf00c">
            Anf. 132 CECILIA DALMAN EEK (S):
          </note>
          <u who="cecilia_dalman_eek_0e9246" xml:id="i-ebd1d1d0ab4e300f-3" n="3c3191f0">
            <seg n="cf66c568">
              Herr talman! Jag noterar att statsrådet inte kommenterar mina
              frågor om den Westerbergska utredningen och Ingrid Peterssons
              utredning. De hänger verkligen intimt ihop med utvecklingsförutsättningarna
              för life science-företagen, för forskningen inom akademin och
              för sjukvårdens utvecklingsmöjligheter.
            </seg>
            <seg n="0e9af11a">
              Låt mig läsa lite ur Ingrid Peterssons betänkande Starka tillsammans
              som handlar om samordning av kliniska studier: Den svenska storhetstiden
              innan millennieskiftet – här syftar Ingrid Petersson på life science-verkligheten
              och medicinsk-tekniska studier – byggde på internationella förutsättningar
              som inte längre finns.
            </seg>
            <seg n="22b75712">
              Hon skriver vidare: Vårdens struktur var också annorlunda, med
              längre vårdtider på sjukhusen och nästan enbart direkt landstingsdriven
              verksamhet. I dag vill många länder vara i livsvetenskapernas
              frontlinje. På flera håll i världen bygger man nya stödstrukturer
              för att stärka sin konkurrenskraft inom området.
            </seg>
            <seg n="5d820625">
              Detta är vad regeringens egen utredare målar upp som den situation
              vi befinner oss i. Vi behöver en handlingskraftig regering som
              kan bygga upp stödstrukturer för att stärka konkurrenskraften
              inom området.
            </seg>
            <seg n="19c8879a">
              Ingrid Petersson föreslår ett antal åtgärder. Det handlar framför
              allt om ett nationellt stöd- och samordningssystem. I en tidigare
              interpellationsdebatt i kväll diskuterade vi just vikten av ett
              nationellt stöd- och samordningssystem men fick inget svar på
              det.
            </seg>
            <seg n="dd3cd8b6">
              Utredaren föreslår att man bygger upp samarbetsstrukturer för
              att skapa framväxt av gemensamma stödfunktioner och kontaktpunkter
              för att stärka internationella och nationella aktörer. Statsrådet
              har dock fortfarande inte svarat på detta.
            </seg>
            <seg n="0db589b1">
              Nu har vi sex månader. Kommer vi att få höra svaren på dessa
              två utredningar under denna tid?
            </seg>
          </u>
          <note type="speaker" n="aa54ac40">
            Anf. 133 Näringsminister ANNIE LÖÖF (C):
          </note>
          <u who="unknown" xml:id="i-00efcb74f6f3fb6d-52" n="1a86d247">
            <seg n="7f8d369e">
              Herr talman! Jag ska svara Cecilia Dalman Eek. Vill Cecilia Dalman
              Eek veta exakt beredningsläge och hur vi kommer att hantera utredningarna
              som gäller sjukvårdens område förslår jag att hon ställer en interpellation
              eller en fråga om det till ansvarig minister som säkert kan ge
              ett utförligare svar än jag i frågan.
            </seg>
            <seg n="a1ede95e">
              Som påpekats i denna debatt är det jätteviktigt att vi har en
              gemensam bild av vad som ska ske. Vi arbetar intensivt från morgon
              till kväll med att stärka life science. Vi gör det genom olika
              organ som vi har inrättat i Regeringskansliet för att samordna
              detta och genom de samordningsmöten vi har haft med fackförbund,
              forskarsamhälle och Astra Zeneca. Detta har vi gjort under flera
              månader. Vi gjorde det så sent som i dag och kommer att fortsätta
              även under morgondagen. Det är otroligt viktigt att vi lyssnar
              in vad fackförbunden, forskarsamhället och företaget vill se.
            </seg>
            <seg n="bcbb7b60">
              Hittills har man sagt att man är nöjd med den dialog vi har och
              med de satsningar vi har gjort. Framför allt är man nöjd med det
              unika ställningstagande som regeringen med ett flertal statsråd
              gjorde för ett antal veckor sedan då vi markerade i en kommersiell
              affär, vilket är högst ovanligt.
            </seg>
            <seg n="20c67b84">
              Vi kommer att fortsätta att följa detta. Det är inte över än.
              Som jag sade tidigare skulle det vara helt förödande om Astra
              Zeneca lämnar Sverige. De står för 70 procent av läkemedelsexporten
              och för 50 procent av medarbetarnas forskning och utveckling inom
              detta område. De är dessutom den bästa bolagsskattebetalaren i
              Sverige.
            </seg>
            <seg n="7798b1b0">
              Astra Zeneca har alltså en avgörande betydelse för såväl jobben
              och forskningen som exporten och skatteintäkterna. Det är av den
              anledningen regeringen nu lägger ned sin själ i samverkan och
              samtal med aktörer, inte bara under den senaste månaden utan sedan
              flera år tillbaka.
            </seg>
          </u>
          <note n="3d572408">
            Överläggningen var härmed avslutad.
          </note>
          <note n="aed8983e">
            21 § Svar på interpellation 2013/14:492 om näringspolitik för
            fler jobb i Sverige
          </note>
          <note type="speaker" n="8121f1da">
            Anf. 134 Näringsminister ANNIE LÖÖF (C):
          </note>
          <u who="unknown" xml:id="i-00efcb74f6f3fb6d-53" n="1a86d247">
            <seg n="0d3456e0">
              Herr talman! Ingemar Nilsson har frågat mig hur jag avser att
              förändra regeringens näringspolitik så att fler människor kan
              komma i arbete i Sverige samt hur EU:s krisstöd ska användas för
              att fler unga ska komma i arbete.
            </seg>
            <seg n="c7be3b75">
              Sedan 2006 har regeringen arbetat systematiskt för att stärka
              det nationella och regionala näringsklimatet och därmed efterfrågan
              på arbetskraft. Trots att världen genomgått den djupaste ekonomiska
              krisen sedan 1930-talet har sysselsättningen upprätthållits på
              en hög nivå och till och med ökat i Sverige. Det är i dag fler
              unga som arbetar, och sysselsättningsgraden bland unga är högre
              än 2006. Trots det är ungdomsarbetslösheten en utmaning för Sverige
              och har varit det sedan flera decennier tillbaka.
            </seg>
            <seg n="8ab3e0e3">
              För att skapa fler och bredare vägar in på arbetsmarknaden för
              unga införde regeringen i mitten av januari ett statligt stöd
              för anställningar med yrkesintroduktionsavtal. Regeringen föreslog
              även i budgetpropositionen för 2014 fler åtgärder för att förbättra
              såväl den skolförlagda yrkesutbildningen som lärlingsutbildningen.
            </seg>
            <seg n="fd29d108">
              Som Ingemar Nilsson konstaterar har vi sänkt skatter. Det har
              inneburit mer pengar i plånboken för vanliga löntagare, vilket
              bidragit till att upprätthålla konsumtion och efterfrågan i ekonomin,
              vilket varit avgörande för sysselsättningsutvecklingen. Sänkningen
              av företagsskatter som till exempel bolagsskatt och arbetsgivaravgifter
              har minskat kostnaderna för företagen och ökat deras konkurrenskraft.
            </seg>
            <seg n="cf2a9167">
              Regeringen har också minskat de administrativa kostnaderna för
              företag, öppnat upp marknaderna för fler utförare och genomfört
              reformer för att stärka efterfrågan. Vi har fattat en rad beslut
              som förbättrar finansieringsmöjligheterna för företag och genomfört
              infrastruktursatsningar till stöd för tillväxt och konkurrenskraft.
            </seg>
            <seg n="b569c48f">
              Våra företag påverkas av regelverk, förutsättningar och insatser
              inom en rad områden, på global nivå såväl som på nationell och
              regional nivå. Därför betonar vi också samverkan inom till exempel
              innovationsstrategin och det pågående arbetet inom sammanhållningspolitiken.
            </seg>
            <seg n="b9e06fc8">
              Liksom de flesta av EU:s medlemsstater får Sverige del av medlen
              från EU:s sysselsättningsinitiativ för unga. Sveriges tilldelning
              kommer att uppgå till ca 740 miljoner kronor. Därutöver ska Sverige
              medfinansiera initiativet med ca 370 miljoner kronor.
            </seg>
            <seg n="d0b2655f">
              Regeringen har under våren beslutat om ett förslag till nationellt
              socialfondsprogram 2014–2020. Arbetet med att utarbeta programmet
              har letts av arbetsmarknadsministern och omfattar bland annat
              sysselsättningsinitiativet för unga. Regeringens förslag är att
              medlen ska användas för att komplettera och utöka de befintliga
              arbetsmarknadspolitiska insatserna för arbetslösa ungdomar som
              står långt ifrån arbetsmarknaden samt till att vidareutveckla
              och stärka den nationella arbetsmarknadspolitiken och befintliga
              arbetsmarknadsprojekt med samma syfte. Programförslaget ska nu
              förhandlas mellan Sverige och kommissionen.
            </seg>
          </u>
          <note type="speaker" n="2e866e20">
            Anf. 135 INGEMAR NILSSON (S):
          </note>
          <u who="ingemar_nilsson_e9c916" xml:id="i-dbb1b7b7378c7da9-0" n="435efb11">
            <seg n="ff69d1ce">
              Herr talman! Jag vill börja med att tacka statsrådet Annie Lööf
              för svaret på min interpellation.
            </seg>
            <seg n="65d118d0">
              Orsaken till att jag har ställt interpellationen är att jag är
              övertygad om att den allra viktigaste politiska frågan är och
              förblir jobben och alla människors möjlighet och rättighet att
              kunna få och ha ett jobb. Det kan vara som anställd eller egen
              företagare.
            </seg>
            <seg n="7bc75696">
              Man kan fråga sig varför detta är så viktigt. Enligt mitt synsätt
              ger arbete människor frihet. Arbete ger gemenskap och tillhörighet.
              Det är att kunna skapa sin egen försörjning, skaffa en egen bostad,
              köpa en egen bil, förverkliga en resa eller vad det nu är för
              mål och drömmar man har. Att ha ett fast jobb och en inkomst är
              en grundläggande förutsättning för det mesta av allt detta.
            </seg>
            <seg n="1eb205c1">
              Att politiskt slåss för allas rätt till arbete måste därför vara
              den viktigaste frihetsfråga man kan ägna sig åt. Men även för
              samhället är jobb och sysselsättning viktigt. Ju fler människor
              som har ett arbete och en inkomst och ju fler som bidrar till
              vårt gemensamma samhällsbygge, desto bättre är det. Sverige behöver
              fler arbetade timmar.
            </seg>
            <seg n="b8e90912">
              Omvänt blir arbetslöshet det största problemet och den största
              utmaningen vi har att slåss emot. För alla människor som inte
              får chansen till ett arbete är det tragiskt, men störst och kanske
              allvarligast är problemet för unga människor. Att börja sitt vuxenliv
              eller det som skulle vara starten på ett vuxenliv med att vara
              arbetslös är i alla avseenden tragiskt. Därför bör regeringens
              viktigaste uppgift vara att bekämpa ungdomsarbetslösheten.
            </seg>
            <seg n="8e652ffd">
              Frågan är: Hur ser det ut i Sverige i dag? Regeringen och statsrådet
              brukar framhäva att ungefär 200 000 fler människor i dag än 2006
              går till jobbet. Det må så vara, men det räcker inte när befolkningen
              har ökat mycket mer.
            </seg>
            <seg n="c8535c9c">
              Den hemska sanningen är att arbetslösheten faktiskt har ökat.
              Den har ökat mätt som andel av den arbetsföra befolkningen, så
              som vi och alla andra länder brukar mäta arbetslöshet. Sanningen
              är att arbetslösheten i dag är 8 procent, eller faktiskt lite
              mer än så.
            </seg>
            <seg n="e7dbbd3c">
              Men låt oss inte ägna alltför mycket av den här debatten åt sifferexercis.
              Låt oss bara konstatera att det bakom siffrorna finns 400 000
              människor av kött och blod. De är i just den situation jag försökte
              beskriva. De saknar den frihet som ett arbete ger och därmed också
              en del av det människovärde som så många förknippar med att ha
              ett arbete.
            </seg>
            <seg n="5a33342e">
              Herr talman! I Sverige är närmare 90 000 ungdomar arbetslösa
              i dag. I mitt hemlän Västernorrland är drygt 2 800 unga människor
              öppet arbetslösa. För mig är det hisnande siffror. Det som är
              anmärkningsvärt är att vi i Sverige i ett EU-perspektiv tillhör
              de länder som har högst ungdomsarbetslöshet. Det är därför EU
              har beviljat krisstöd till tre regioner i Sverige så att vi kan
              vidta åtgärder mot ungdomsarbetslösheten.
            </seg>
            <seg n="1cc067d4">
              Mellersta Norrland i Västernorrland ingår i en av de tre regionerna.
              EU har anslagit 740 miljoner kronor för att hjälpa Sverige att
              hantera detta problem. Till det kommer den svenska medfinansieringen.
            </seg>
            <seg n="b0c82a6f">
              Av statsrådets svar att döma tycker hon och regeringen att detta
              är fullt i sin ordning. I sitt svar säger statsrådet: Liksom de
              flesta av EU:s medlemsstater får Sverige del av medlen från EU:s
              sysselsättningsinitiativ för unga. Min fråga till statsrådet blir
              då: Tycker statsrådet att det är rimligt att i detta sammanhang
              jämföra Sverige med Rumänien, Grekland, Portugal, Spanien och
              Bulgarien i stället för med länder som Tyskland, Österrike, Danmark,
              Finland och Nederländerna, som vi oftast jämför oss med i andra
              sammanhang? Är det rimligt att göra den jämförelsen här och nu?
            </seg>
            <seg n="200e9e2a">
              Vad är det då som gör det så svårt att bekämpa ungdomsarbetslösheten
              i Sverige, mycket svårare än i till exempel Tyskland och Nederländerna?
              I min interpellation efterlyser jag aktiva åtgärder i näringspolitiken
              för att skapa fler jobb.
            </seg>
            <seg n="3a570d76">
              Mina frågor till Annie Lööf är: Vilka aktiva åtgärder som regeringen
              genomför tycker statsrådet att jag kan redovisa för unga arbetslösa
              människor i Västernorrland efter den här debatten? Vilka effekter
              har i så fall dessa åtgärder gett? Hur kommer ungdomar i Västernorrland
              konkret att märka att Sverige får 740 miljoner i krisstöd från
              EU?
            </seg>
          </u>
          <note type="speaker" n="03a74447">
            Anf. 136 GUSTAV NILSSON (M):
          </note>
          <u who="gustav_nilsson_b00398" xml:id="i-aff57d61e0a5fc06-0" n="73c3bb26">
            <seg n="98e2e2cc">
              Herr talman! Att det bedrivs en aktiv näringspolitik så att vi
              får fler jobb är en viktig fråga att debattera. Inledningsvis
              tar interpellanten upp arbetslösheten och gör beskrivningen att
              Sverige har massarbetslöshet. Verkligheten är ju den att trots
              finanskris och lågkonjunktur under flera av Alliansens regeringsår
              har utanförskapet minskat. Det har minskat i varje län.
            </seg>
            <seg n="682263ae">
              250 000 fler människor är sysselsatta i dag jämfört med när Alliansen
              tillträdde. Sysselsättningsgraden har ökat i alla åldersgrupper.
              Den har ökat bland människor i arbetsför ålder, bland ungdomar,
              bland utrikes födda och bland pensionärer.
            </seg>
            <seg n="f9f19180">
              Vi tillhör de länder i Europa som har högst sysselsättningsgrad
              och lägst långtidsarbetslöshet. Arbetskraftsdeltagandet, sysselsättningsgraden
              och antalet arbetade timmar har utvecklats väl under Alliansens
              regeringsår, vilket framgår av Finanspolitiska rådets rapport
              som presenterades för någon vecka sedan. Men det innebär självfallet
              inte att det saknas utmaningar. Fler människor måste komma i arbete.
            </seg>
            <seg n="e7eeaecb">
              Den kritik mot Alliansens skattesänkningar som interpellanten
              anför är inte trovärdig. Jobbskatteavdragen, som Socialdemokraterna
              för övrigt har accepterat i efterhand, ger nya jobb. Såväl Finanspolitiska
              rådet som Konjunkturinstitutet bekräftar detta.
            </seg>
            <seg n="178c6227">
              För att upprätthålla och förstärka Sveriges konkurrenskraft krävs
              ett dynamiskt näringsliv i hela landet. Ett antal stora internationella
              företag svarar för en betydande del av näringslivets satsningar.
              De möter tuffare konkurrens. Det gör också småföretagen. Med ökade
              investeringar i forskning och utveckling blir Sverige bättre rustat
              för att möta den tilltagande konkurrensen.
            </seg>
            <seg n="a2ea2c08">
              Med Alliansens åtgärder med stöd till forskning, sänkt bolagsskatt,
              investeraravdrag med mera stärker vi konkurrenskraften och får
              fler jobb.
            </seg>
            <seg n="07571d19">
              Landets småföretag skapar fyra av fem nya jobb. Vi ser detta
              tydligast på mindre orter. På landsbygden är småföretagen avgörande
              för landsbygdens utveckling.
            </seg>
            <seg n="531e5f0a">
              Interpellantens påpekanden om att det är viktigt att landets
              industri får bra förutsättningar genom säker tillgång till energi
              till konkurrenskraftiga priser, tydliga, långsiktiga spelregler
              samt kompetent arbetskraft är viktiga påpekanden. Det är svårt
              att säga emot detta.
            </seg>
            <seg n="d1b6607f">
              Vi är ett elberoende land. Vår geografi, vårt klimat, våra basindustrier
              och vårt samhälle är beroende av el, och säker elleverans är avgörande
              för hållbar tillväxt och välfärd.
            </seg>
            <seg n="62b20350">
              Det som är oroväckande i sammanhanget är den politik som Socialdemokraternas
              tilltänkta regeringspartner Miljöpartiet vill driva. Kärnkraften
              – den energikälla som ger oss nästan hälften av vår el – ska bort.
              Minst två reaktorer ska stängas redan under kommande mandatperiod.
              Det skulle vara ett hårt slag mot både basindustrin och hushållen.
            </seg>
            <seg n="4b7e58c8">
              Alliansens energipolitik bygger på tre ben: vattenkraft, kärnkraft
              och förnybar energi. Energiförsörjningen är en av de viktigaste
              delarna i en aktiv näringspolitik. Detta tillsammans med satsningar
              på forskning och innovation, som näringsministern har redogjort
              för, bättre villkor för företagande och fortsatta satsningar på
              jobbskapande åtgärder är grunden för ökad tillväxt och välfärd.
              Det är den vägen som vi måste gå vidare på.
            </seg>
          </u>
          <note type="speaker" n="ffa269de">
            Anf. 137 Näringsminister ANNIE LÖÖF (C):
          </note>
          <u who="unknown" xml:id="i-00efcb74f6f3fb6d-54" n="1a86d247">
            <seg n="1e2c4778">
              Herr talman! Jag blir väldigt glad när jag hör Ingemar Nilssons
              inledning, när han pratar om jobben som den viktigaste frihetsfrågan.
              Jobben är ju, precis som Ingemar Nilsson påpekar, en otroligt
              viktig både trygghets- och frihetsfaktor. Det är här man får gemenskap
              genom arbetskamrater. Det är här man får lön för att kunna betala
              sina räkningar. Det är här man får inkomst så att man som ung
              får möjlighet att flytta hemifrån och börja sitt vuxna liv.
            </seg>
            <seg n="f18d0282">
              Därför är jobben det mest centrala både för mig som näringsminister
              och för regeringen. Arbetslinjen är det som har präglat oss under
              alla våra år vid makten och är det som kommer att prägla oss även
              fortsättningsvis.
            </seg>
            <seg n="d3e38801">
              Jag minns en tid för åtta nio år sedan när jag själv kandiderade
              till riksdagen, 2005–2006. Jag hade då en fråga som jag drev,
              nämligen att ungdomsarbetslösheten i Sverige var alldeles för
              hög. Den låg på ungefär 25 procent, det vill säga ungefär den
              nivå som den ligger på i dag. Vi toppade ligor i Europa med högst
              ungdomsarbetslöshet, precis som vi gör i dag.
            </seg>
            <seg n="9e05516b">
              Det visar att Sverige har ett strukturellt problem med människor
              som är förstagångsinträdare på arbetsmarknaden. Det är inget konjunkturellt,
              utan det är strukturella åtgärder som krävs för att få unga människor
              i arbete. Det krävs att vi vågar vända på alla stenar för att
              få fler unga i arbete.
            </seg>
            <seg n="ba1ef318">
              Det jag skulle vilja peka på och svara på är det Ingemar Nilsson
              frågar: Vilka aktiva åtgärder har regeringen gjort?
            </seg>
            <seg n="b0ccc7c2">
              Vi har återinfört lärlingsutbildningen i svenskt skolsystem.
              Den avskaffade Socialdemokraterna. Den har vi återinfört, och
              vi vill förstärka den. Vi har genomfört en omfattande reformering
              av skolsystemet. Flera elever ska klara skolan med godkända betyg.
              Det är en grundförutsättning för att lättare få arbete efter studenten.
            </seg>
            <seg n="0c205d5f">
              Vi förstärker yrkeshögskolan i hela landet. Det är en viktig
              del vad gäller omställning. Vi har förstärkt med tiotusentals
              platser under de senaste åren. Vi har fler utbildningsplatser
              i dag än vi hade tidigare inom högskola och universitet i hela
              landet.
            </seg>
            <seg n="44ab8003">
              Vi har halverat restaurangmomsen och halverat arbetsgivaravgifterna
              för ungdomar för att sänka kostnaderna för ungas jobb. Varför
              väljer vi att halvera restaurangmomsen? Jo, en stor del av dem
              som arbetar inom kaféer, restauranger och hotell är just unga
              människor. Det är deras första jobb in. Vi har valt att sänka
              kostnaderna för att de ska få ett arbete.
            </seg>
            <seg n="1938f9bb">
              Ingemar Nilsson frågar efter effekter. Prognoser visar att det
              har skapats tusentals jobb för unga människor inom den här sektorn.
            </seg>
            <seg n="e02c5324">
              Utöver det har vi tillsammans med fack och arbetsgivare – vilket
              vi uppskattar – infört YA-jobb, yrkesintroduktionsanställningar,
              som innebär att man med 75 procent av lönen och 25 procent i handledarstöd
              får möjlighet att få in en första fot. Delarna med 75 procents
              lön tycker till och med Stefan Löfven är bra och kallar Löfvenjobb.
              Det är något som började i januari i år.
            </seg>
            <seg n="3766e67c">
              Vi har också förstärkt Arbetsförmedlingens insatser, där man
              som ung människa får stöd från dag ett.
            </seg>
            <seg n="a3bf6893">
              Det finns ett otal förslag så att Ingemar Nilsson kan förklara
              för de unga människorna hemma i Västernorrland vad regeringen
              har gjort för att sänka trösklarna.
            </seg>
            <seg n="634d08d6">
              Men framför allt tycker jag att han ska svara på varför Socialdemokraterna
              inte har några skarpa förslag i budgeten på det här området, varför
              man vill fördubbla såväl arbetsgivaravgifter som restaurangmoms,
              på platser där unga människor arbetar, och varför Socialdemokraterna
              alldeles nyligen sade nej till regeringens förslag om att ytterligare
              sänka kostnaderna för unga upp till 23 år. Det säger man nej till,
              och det tycker jag är anmärkningsvärt.
            </seg>
            <seg n="66cecbff">
              Jag delar uppfattningen att arbetslösheten är en oerhört stor
              utmaning. Därför ska vi fortsätta att sänka kostnaderna – inte
              fördubbla dem, som Socialdemokraterna vill.
            </seg>
          </u>
          <note type="speaker" n="73406407">
            Anf. 138 INGEMAR NILSSON (S):
          </note>
          <u who="ingemar_nilsson_e9c916" xml:id="i-dbb1b7b7378c7da9-1" n="435efb11">
            <seg n="8de2c0ec">
              Herr talman! Låt mig börja i en annan ända och konstatera att
              statsrådet i det svar som hon har avlämnat lyfter fram några exempel.
              Några av dem kommer tillbaka, och jag tänkte kommentera dem senare.
              I sitt svar lyfter statsrådet fram några exempel som hon beskriver
              som åtgärder som regeringen har gjort och som har genomförts för
              att stärka de ungas situation på arbetsmarknaden.
            </seg>
            <seg n="c07dd98c">
              Beträffande statligt stöd för anställning och yrkesintroduktionsavtal:
              I en första utvärdering konstaterar man att det kommer att ta
              tid. 47 jobb hade kommit till stånd när man gjorde den första
              utvärderingen, i och för sig efter ganska kort tid. Men det är
              ändå 47.
            </seg>
            <seg n="4025e130">
              Sedan är det sänkt skatt för vanliga löntagare, sänkt bolagsskatt
              och sänkta arbetsgivaravgifter. Vi kommer säkert tillbaka till
              det på slutet.
            </seg>
            <seg n="7b063b70">
              Det intressanta med detta är att de så kallade experter som regeringen
              själv anlitar avfärdar merparten av de här åtgärderna som ineffektiva,
              dyra och suboptimerande. Då frågar man sig, efter det här svepande
              påståendet om tusentals jobb: Hur många ungdomar i Västernorrland
              har fått ett jobb som är en direkt följd av de här relativt ensidiga
              skattesänkningarna? Det är oerhört svårt att leda i bevis, men
              jag lyssnar på de experter som säger att det är ineffektiva åtgärder.
            </seg>
            <seg n="4c72858a">
              Öppnat upp marknaden för fler utförare säger statsrådet i sitt
              svar att regeringen har gjort. Ja, det omvandlar möjligtvis jobb
              som tidigare har utförts i offentlig regi till privata jobb. Det
              kanske för Centerpartiet och Annie Lööf är en ideologisk fråga,
              men det skapar inga nya jobb, utan det skapar bara andra arbetsgivare,
              ofta med sämre anställningsvillkor. Det har vi sett en rapport
              om senast i dag som Kommunalarbetareförbundet presenterade. Eller
              finns det andra siffror som tyder på något annat? Jag har inte
              sett de siffrorna.
            </seg>
            <seg n="1bf8b009">
              Vidare påstår statsrådet i sitt svar att man har genomfört infrastruktursatsningar
              som stöd för tillväxt och konkurrenskraft. Det är sagt av Sveriges
              näringsminister i en tid när fler tåg står stilla än som för närvarande
              rullar på svenska järnvägar, på grund av total brist på underhåll
              och investeringar. Det är ett tillstånd som hotar befintliga jobb
              och försvårar för ungdomar att pendla till såväl jobb som utbildning.
            </seg>
            <seg n="53ed6592">
              Det kanske är lite dålig tajmning i svaret, lika dålig tajmning
              som de flesta tågoperatörer har i sina tidtabeller för närvarande.
            </seg>
            <seg n="bffaca35">
              Vad är då orsakerna till att relativt få nya jobb skapas enligt
              de företagare som jag möter hemma i min valkrets men också på
              andra ställen när jag turnerar runt landet? Man pratar om det
              statsrådet tar upp, den stora satsningen på innovation. Det är
              en innovationsstrategi som inte ens passerade riksdagen och som
              de företagare jag möter inte är speciellt imponerade av.
            </seg>
            <seg n="38ced573">
              Det är bristande stimulans till växande företag att verkligen
              bli växande företag. De saknar stimulansåtgärder. Tillgång på
              kapital har diskuterats tidigare i kväll. Det finns en kritik
              från många företag. Det ser dessutom väldigt olika ut regionalt.
              Brister i infrastrukturen och avsaknaden av långsiktiga spelregler,
              bland annat avseende energipolitiken, är exempel på frågor som
              tas upp när jag möter företag.
            </seg>
            <seg n="260c5753">
              Statsrådet kritiserar i sitt andra inlägg vår politik från Socialdemokraternas
              sida. Jag har ställt frågor som gäller regeringens politik och
              får egentligen inga svar. Men det finns satsningar som vi är beredda
              att göra. Statsrådet tar upp att vi höjer restaurangmoms och arbetsgivaravgifter.
              Ja, eftersom regeringens egna expertmyndigheter säger att åtgärderna
              är ineffektiva, dyra och suboptimerande tror vi att de pengarna
              kan användas på ett mycket bättre sätt. De ger inte de jobb åt
              unga som de behöver, utan det är andra satsningar som behöver
              göras.
            </seg>
            <seg n="000cc6a5">
              Därför är jag fortfarande väldigt nyfiken på vilka satsningar
              regeringen avser att göra och hur de medel som EU nu avsätter
              ska ge jobb och möjligheter åt fler ungdomar i Västernorrland
              men också i Sverige i övrigt. Det skulle vara väldigt intressant
              att få höra. Jag är mycket spänd på det svaret.
            </seg>
          </u>
          <note type="speaker" n="f554c0ee">
            Anf. 139 GUSTAV NILSSON (M):
          </note>
          <u who="gustav_nilsson_b00398" xml:id="i-aff57d61e0a5fc06-1" n="73c3bb26">
            <seg n="3ce9410c">
              Herr talman! För att vårt näringsliv ska utvecklas behövs högklassiga
              forsknings- och innovationsmiljöer. Alliansen har gjort betydande
              satsningar på forskningssidan. EU-kommissionen konstaterade för
              en tid sedan att Sverige ligger i topp vad gäller innovation.
              Investeringar i forskning och innovation ger nya jobb och kan
              också bidra till att lösa många av de utmaningar som vi står inför.
              Det går inte att luta sig tillbaka och ta välfärd och levnadsstandard
              för givna. Våra företag bär välfärden, och en aktiv näringspolitik
              är viktig.
            </seg>
            <seg n="bca9c117">
              Omvärlden förändras snabbt, och satsningar på innovation och
              entreprenörskap är nödvändiga för att nya produkter ska utvecklas
              och tas fram på marknaden. Företagens egna investeringar i forskning
              och utveckling går i normalfallet snabbare att omsätta i kommersiella
              produkter och tjänster. Den offentliga finansieringen är, som
              vi hörde här tidigare, mycket mindre. Men den är också viktig,
              bland annat för att få fram ett bra samarbete mellan lärosäten
              och näringsliv.
            </seg>
            <seg n="c55d0342">
              Vi ser att när kunskapsintensiva företag väljer att investera
              och satsa ser de ofta till vilka möjligheter som finns till samverkan
              med universitet och högskola. Att stimulera rörligheten mellan
              akademi och näringsliv tror jag är något som Sverige behöver mer
              av.
            </seg>
            <seg n="d77fcee5">
              Många småföretag och nya företag är beroende av riskvilligt kapital
              för att kunna växa och utvecklas. Det är viktigt att få statligt
              kapital och också att få riskkapital från privat håll. Det är
              också viktigt att se att varje satsad krona ger tillväxt och nya
              jobb.
            </seg>
            <seg n="f3cc7135">
              Ingemar Nilsson sade från talarstolen att det har kommit fler
              jobb för att befolkningen har ökat. Vi ser en befolkningsökning
              i Danmark, Nederländerna, Grekland med flera länder. Men vi ser
              inte motsvarande ökning av nya jobb. Under 90-talet ökade också
              befolkningen men 500 000 jobb förlorades. Det argumentet håller
              alltså inte.
            </seg>
          </u>
          <note type="speaker" n="a87e8a63">
            Anf. 140 Näringsminister ANNIE LÖÖF (C):
          </note>
          <u who="unknown" xml:id="i-00efcb74f6f3fb6d-55" n="1a86d247">
            <seg n="0477bb7a">
              Herr talman! Ska vi få fler jobb i hela landet krävs det sänkta
              kostnader, minskat regelkrångel, tillgång till finansiering, tillgång
              till bra kompetensförsörjning och en god infrastruktur. Många
              av dessa delar lyfter både företag och organisationer men även
              enskilda företagare fram när jag besöker dem. Det är av den anledningen
              som regeringen har fokuserat på just dessa delar. Men vi är inte
              klara. Det är därför som vi söker mandat för en tredje mandatperiod.
              Vi menar att kostnaderna inte ska fördubblas utan fortsätta sänkas.
              Vi menar att regelkrånglet inte ska öka med Socialdemokraterna
              utan fortsätta minska. Vi menar att finansiering från det offentliga
              riskkapitalet ska fortsätta få en samlad aktörsstruktur och få
              en tydlighet, inte få ytterligare aktörer som Socialdemokraterna
              föreslår. Vi behöver enkelhet och tydlighet. Vi behöver sänkta
              kostnader, minskat krångel, sänkta trösklar för unga och en gedigen
              skolutbildning. Det är några delar.
            </seg>
            <seg n="0c10ea71">
              Jag svarade i mitt tidigare inlägg på Ingemar Nilssons frågor
              om vad vi har gjort för saker som har varit viktiga. Vi har bland
              annat infört lärlingsjobb, vi har gjort en stor reformering av
              skolan och vi har kraftigt sänkt kostnaden för att anställa unga
              människor. Det är satsningar som delar av socialdemokratin nu
              vill riva upp. Jag tycker att det är beklämmande att man använder
              just ungas jobb som en finansieringskälla när man vill höja bidrag.
              Det som Socialdemokraterna gör är nämligen att ta in pengar från
              restaurangbranschen där många unga och många invandrare får sitt
              första jobb. De tar in pengarna genom att tredubbla kostnaderna
              för att anställa riktigt unga människor. Sedan använder de alla
              dessa miljarder till bidrag. Det leder inte Sverige framåt.
            </seg>
            <seg n="c2662b8e">
              Ska vi ha satsningar på jobb och företagande krävs det att den
              inslagna vägen följs med sänkta kostnader, minskat krångel och
              en god infrastruktur.
            </seg>
            <seg n="d5dba743">
              I dag presenterade jag 35 miljarder till regional tillväxt inom
              ramen för Regionalfonden och Socialfonden. De 35 miljarderna tillsammans
              med den strategi som regeringen i dag presenterade är viktiga
              för att man ska se till att få ett ökat fokus på entreprenörskap
              och innovation ute i landsbygd och glesbygd. Men där finns också
              sysselsättningsinitiativet för unga. Allt är inte färdigt där,
              utan nu förhandlas det med kommissionen. För fördjupade kunskaper
              om vad det kommer att falla ut i för Sverige ber jag interpellanten
              att återkomma till arbetsmarknadsministern som sitter med dessa
              detaljkunskaper.
            </seg>
            <seg n="8434e395">
              Återigen skulle jag vilja ställa en fråga till Ingemar Nilsson.
              Jag uppskattade din uppriktiga inledning då du sade att jobben
              är den största frihetsfrågan. Det är därför jag ställer mig så
              frågande: Varför föreslår ni en 90-dagarsgaranti för unga? Det
              är helt ineffektivt. Den är också utdömd av Finanspolitiska rådet.
              Ni ger 5 miljarder till en ineffektiv åtgärd för unga – 90-dagarsgarantin.
              Sedan tar ni 15 miljarder, och nu blir det ännu mer, från ungas
              jobb. Detta hänger inte ihop. Ni ger småsmulor, men ni tar hela
              kakan tillbaka.
            </seg>
            <seg n="3decd44d">
              Ska vi skapa jobb till unga krävs det fortsatta och riktiga satsningar
              på jobb och företagande, inte en miljardhöjning av skatter, inte
              kilometerskatter på Västernorrlands åkeriföretag och inte en samarbetspartner
              i Miljöpartiet som både vill stänga kärnkraftverk inom några år
              och är emot tillväxt. Det är inte seriöst.
            </seg>
          </u>
          <note type="speaker" n="65d10160">
            Anf. 141 INGEMAR NILSSON (S):
          </note>
          <u who="ingemar_nilsson_e9c916" xml:id="i-dbb1b7b7378c7da9-2" n="435efb11">
            <seg n="e8c66887">
              Herr talman! Jag har faktiskt försökt läsa på en del av det som
              ska handla om sysselsättningsförutsättningar för unga. Men jag
              får inga svar från statsrådet om vad man kan förvänta sig på dessa
              områden.
            </seg>
            <seg n="9e35d527">
              Jag tycker att det skulle vara viktigt att få en tydlig bild
              av hur näringsministern ser på hur EU:s krisstöd till dessa tre
              regioner ska kunna används på ett sätt som ger unga människor
              stöd och möjligheter till jobb och som samtidigt kan medverka
              till en positiv utveckling av näringslivet i dessa regioner, bland
              annat i Västernorrland. Det handlar trots allt om mer än 1 miljard
              kronor som finns för att skapa dessa förutsättningar.
            </seg>
            <seg n="3b0d8b17">
              När det gäller ett antal diskussionspunkter som handlar om olika
              synsätt är det intressant att höra att man i vissa fall lyssnar
              på vad expertmyndigheterna säger och att man i andra sammanhang
              inte gör det. När expertmyndigheterna påstår att de förslag och
              system som regeringen har infört är ineffektiva, dyra och suboptimerande
              lyssnar man inte på dem. Men när de har synpunkter på de förslag
              som vi har lagt fram lyssnar man på dem. Då är det helt plötsligt
              sanning. Det är oerhört intressant.
            </seg>
            <seg n="36426fa4">
              90-dagarsgarantin är en offensiv satsning för att visa på vikten
              av att unga människor inte lämnas vind för våg. I stället för
              att ha ett aktivitetsförbud i tre månader vill vi ha en absolut
              gräns som innebär att unga inom tre månader ska garanteras jobb,
              utbildning eller praktikplats. Det är skillnad i synsätt. Det
              kanske också är skillnad i människosyn som gör att vi har ett
              sådant synsätt.
            </seg>
            <seg n="904713f4">
              Sedan är det lite imponerande och skrämmande att höra från Gustav
              Nilsson, när han kastar sig in i debatten, att han är nöjd med
              ett tillstånd där 400 000 människor i Sverige är arbetslösa och
              där 90 000 unga människor är arbetslösa i Sverige. För mig är
              detta ett skrämmande synsätt.
            </seg>
            <seg n="5786ce76">
              Sedan tar statsrådet upp de lyckade satsningar som man har gjort.
              Bland annat handlade det om skolan. De senaste diskussionerna
              som jag har hört om svensk skola handlar knappast om att det är
              en succé och en framgång. Där ligger väl en del av problemen med
              den ungdomsarbetslöshet som vi har. Vi har en skola som inte klarar
              att rusta unga för den arbetsmarknad som vi har. Det är också
              en synpunkt som är mycket tydlig från de företagare som jag möter,
              alltså att kompetensbristen och bristen på adekvat utbildning
              är en av de grundläggande orsakerna.
            </seg>
            <seg n="6ae25f9d">
              Min avslutningsfråga är: Hur många förbättringar kommer vi att
              få se som ett resultat av EU:s krisstöd till Sverige?
            </seg>
          </u>
          <note type="speaker" n="13b16a6c">
            Anf. 142 Näringsminister ANNIE LÖÖF (C):
          </note>
          <u who="unknown" xml:id="i-00efcb74f6f3fb6d-56" n="1a86d247">
            <seg n="a2834b0a">
              Herr talman! Det är inte projekt eller krisstöd som kommer att
              leda Sverige framåt, utan det är fortsatt sänkta kostnader för
              företag, det är bredbandsinvesteringar, det är satsningar på kommersiell
              service och på infrastruktur och det är fortsatta lärlingsjobb
              och en fortsatt reformering av skolan som är det viktiga. Det
              är därför som vi har gjort tidiga insatser för elever under de
              senaste åren. Det är därför som vi har återinfört lärlingsutbildningen,
              och det är därför som vi har förstärkt yrkesutbildningen under
              de senaste åren. Vi såg nämligen med oro på det resultat som den
              svenska skolan har haft i decennier.
            </seg>
            <seg n="5a77f312">
              Jag hoppas givetvis, inte minst för svensk konkurrenskraft och
              för de svenska elevernas skull, att de insatser som vi nu har
              gjort med att förstärka lärarutbildningen och att reformera skolan
              i grunden ska leda till högre kunskapsinnehåll och bättre resultat
              för våra svenska elever. Det behövs för att vi ska kunna klara
              jobb och konkurrenskraft i framtiden.
            </seg>
            <seg n="5ef3fd3f">
              Sedan blir det lite roligt när Ingemar Nilsson tar upp 90-dagarsgarantin
              och slår ett slag för den. Det låter precis som den 100-dagarsgaranti
              som man hade på 90-talet som också var helt ineffektiv och utdömd.
              Jag tycker att sådana förslag passar bättre i Antikrundan än i
              förslag för att skapa fler jobb till unga.
            </seg>
            <seg n="01f2a543">
              Vad vi behöver är förslag om fortsatt låga kostnader för dem
              som står långt ifrån arbetsmarknaden. Därför är det helt obegripligt
              för mig att Socialdemokraterna lägger krutet på de människor som
              står längst från arbetsmarknaden och på de branscher som har det
              tuffast. Det innebär fördubblade kostnader för restauranger och
              kaféer som ger arbete åt invandrare och unga, tredubblade kostnader
              för att anställa unga under 23 år samt tredubblade kostnader för
              alla unga egenföretagare att driva sina företag. Först gör man
              unga arbetslösa, och sedan ska de få en plats eller en cv-kurs
              inom 90-dagarsgarantin. Det håller inte ihop.
            </seg>
            <seg n="668952c3">
              Det är sänkta kostnader och fler små företag i landet som skapar
              jobb, inte bara till unga utan också till fler. Det är så vi sänker
              arbetslösheten.
            </seg>
          </u>
          <note n="3d572408">
            Överläggningen var härmed avslutad.
          </note>
          <note n="bf886d47">
            22 § Bordläggning
          </note>
          <note n="50799fb9">
            Följande dokument anmäldes och bordlades:
          </note>
          <note n="964c743e">
            23 § Anmälan om interpellation
          </note>
          <note n="bd6b510d">
            Följande interpellation hade framställts:
          </note>
          <note n="be55c23d">
            den 2 juni
          </note>
          <note n="a1b9202e">
            Matilda Ernkrans
          </note>
          <note n="2f66167a">
            24 § Kammaren åtskildes kl. 22.20.
          </note>
          <note n="6413e2d9">
            Förhandlingarna leddes
          </note>
          <note n="382e1e32">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
