<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--42</head>
          <docDate when="2013-12-09">2013-12-09</docDate>
        </div>
      </front>
      <body>
        <div>
          <note n="1634c53a">
            ﻿
          </note>
          <note n="b49d71e4">
            Riksdagens protokoll
          </note>
          <note n="f44f2aac">
            2013/14:42
          </note>
          <note type="date" n="6776f3ff">
            Måndagen den 9 december
          </note>
          <note n="8235feb5">
            Kl. 11:00 - 16:11
          </note>
          <note n="21ce062f">
            1 § Justering av protokoll
          </note>
          <note n="057e4fea">
            Protokollet för den 3 december justerades.
          </note>
          <note n="559a3d50">
            2 § Meddelande om skriftliga frågor och svar under juluppehållet
          </note>
          <note n="b0678e81">
            Andre vice talmannen meddelade att skriftliga frågor som lämnats
            in under tiden fredagen den 13 december 2013 kl. 10.00–fredagen
            den 3 januari 2014 kl. 10.00 skulle besvaras senast inom fjorton
            dagar efter det att frågan framställts.
          </note>
          <note n="58726e7d">
            3 § Anmälan om fördröjda svar på interpellationer
          </note>
          <note n="025f1f95">
            Följande skrivelser hade kommit in:
          </note>
          <note n="fda93415">
            Interpellation 2013/14:168
          </note>
          <note n="0e919ed5">
            Interpellation 2013/14:168 Staten och kommunernas ekonomi
          </note>
          <note n="3a071e60">
            Interpellationen kommer inte kunna besvaras inom föreskriven
            tid.
          </note>
          <note n="9e691872">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note n="0a3c6218">
            Rikard Jermsten
          </note>
          <note n="c290576a">
            Interpellation 2013/14:169
          </note>
          <note n="ce0076db">
            Interpellation 2013/14:169 Fastanställd personal som ersätts
            med bemanningsanställda
          </note>
          <note n="c31bbeba">
            Interpellationen kommer att besvaras den 18 december 2013.
          </note>
          <note n="383eec56">
            Skälet till dröjsmålet är inbokade engagemang och resor som inte
            kan ändras.
          </note>
          <note n="a08cd105">
            Monica Rodrigo
          </note>
          <note n="18ad06ce">
            Interpellation 2013/14:175
          </note>
          <note n="f294a3dc">
            Interpellation 2013/14:175 De estetiska ämnenas betydelse
          </note>
          <note n="d930ca84">
            Interpellationen kommer att besvaras tisdagen den 14 januari
            2014.
          </note>
          <note n="6f3f6227">
            Skälet till dröjsmålet är sedan tidigare inbokade engagemang
            och resor.
          </note>
          <note n="d07dbfe6">
            Jan Björklund
          </note>
          <note n="70f148b1">
            Interpellation 2013/14:178
          </note>
          <note n="ae254846">
            Interpellation 2013/14:178 FN:s granskning av svensk funktionshinderspolitik
          </note>
          <note n="72c3e72b">
            Interpellationen kommer att besvaras fredagen den 13 december
            2013.
          </note>
          <note n="7bbaec6f">
            Skälet till dröjsmålet är redan inbokade engagemang.
          </note>
          <note n="7312a2c8">
            Marianne Jenryd
          </note>
          <note n="1bd75cd3">
            Interpellation 2013/14:183
          </note>
          <note n="b88831c5">
            Interpellation 2013/14:183 Reglering av e-handeln med alkohol
          </note>
          <note n="d930ca84">
            Interpellationen kommer att besvaras tisdagen den 14 januari
            2014.
          </note>
          <note n="7bbaec6f">
            Skälet till dröjsmålet är redan inbokade engagemang.
          </note>
          <note n="f9a21c67">
            Lars Hedengran
          </note>
          <note n="bccb1a61">
            4 § Ärenden för hänvisning till utskott
          </note>
          <note n="b592d6dc">
            Följande dokument hänvisades till utskott:
          </note>
          <note n="5c483206">
            den 30 januari 2014
          </note>
          <note n="55e68121">
            5 § Ärenden för förnyad bordläggning
          </note>
          <note n="de009827">
            Följande dokument bordlades för andra gången:
          </note>
          <note n="621eb744">
            6 § Svar på interpellation 2013/14:73 om ett förstärkt svenskt
            arbete med FN-resolution 1325
          </note>
          <note type="speaker" n="ad939a15">
            Anf. 1 Utrikesminister CARL BILDT (M):
          </note>
          <u who="carl_bildt_minister_2006" xml:id="i-ae0bd135b4614039-0" n="fbc4a19f" next="i-7c43461d32e9154a-0">
            <seg n="4e715b91">
              Herr talman! Hans Linde har frågat mig vilka initiativ jag avser
              att ta för att de nuvarande och tidigare handlingsplanerna för
              FN-resolution 1325 utvärderas tillsammans med det civila samhället
              samt hur en ny handlingsplan för 1325, i dialog med det civila
              samhället, ska tas fram.
            </seg>
            <seg n="417d9d1e">
              Hans Linde undrar även om jag avser att verka för att en särskild
              svensk ambassadör för FN-resolution 1325 tillsätts.
            </seg>
            <seg n="57060249">
              Jämställdhet är en grundläggande målsättning i svensk utrikespolitik
              vilket bland annat visar sig genom Sveriges starka engagemang
              för säkerhetsrådsresolution 1325. Sverige antog som ett av de
              första länderna i världen en nationell handlingsplan och fortsätter
              att internationellt vara en av de starkaste rösterna för 1325
              och dess efterföljande resolutioner om kvinnor, fred och säkerhet.
            </seg>
            <seg n="9fd8dc44">
              Det gläder mig att Hans Linde tar upp EU:s handlingsplan för
              1325 för vilkens antagande Sverige varit pådrivande. Sverige arbetar
              kontinuerligt inom olika institutioner, kommittéer och arbetsgrupper
              för att göra 1325 till en naturlig del i planering, utformning,
              genomförande och utvärdering av GSFP-insatser. Bland annat har
              Folke Bernadotteakademin ett EU-uppdrag att utarbeta en träningsmodul
              för 1325 i GSFP-insatser som ska göras tillgänglig för alla medlemsstater.
            </seg>
            <seg n="1f97a32f">
              Det finns för närvarande inga planer på att tillsätta en svensk
              ambassadör för 1325. Arbetet för jämställdhet genomsyrar all svensk
              utrikespolitik, och en viktig uppgift för svenska ambassadörer
              i framför allt konflikt- och postkonfliktländer är att främja
              implementeringen av 1325.
            </seg>
            <seg n="a215ec4c">
              Sverige tillsätter strategiskt viktiga poster för 1325 både i
              Sverige och internationellt. Exempelvis bemannar Sverige sedan
              2012 en befattning som Gender Advisor vid Natos högkvarter och
              sekonderar genderrådgivare till internationella insatser i bland
              annat Afghanistan och Demokratiska republiken Kongo.
            </seg>
            <seg n="51cb579c">
              Tillsammans med de nordiska länderna har ett Nordic Centre for
              Gender in Military Operations etablerats vid Försvarsmaktens utbildningscentrum
              Swedint. Centret utgör ett kunskapscentrum för genderrelaterade
              frågor kopplade till militär verksamhet.
            </seg>
            <seg n="f7e20a97">
              Regeringen välkomnar det mycket värdefulla arbete inom konfliktförebyggande
              och fredsfrämjande som många organisationer från det civila samhället
              genomför, inte minst på marken i konflikt- och postkonfliktländer.
              Dessa organisationer besitter viktiga kunskaper och erfarenheter.
              Regeringen stöttar, framför allt genom Sida och FBA, flera av
              dessa organisationer med betydande bidrag, bland annat till Kvinna
              till kvinna, Operation 1325 och IKFF.
            </seg>
          </u>
          <note n="6d2c8dac">
            Under slutet av 2013 inleds en översyn och utvärdering av den
            svenska nationella handlingsplanen och de tillhörande indikatorerna.
            Målet är att en ny reviderad handlingsplan ska träda i kraft senast
            i januari 2016.
          </note>
          <u who="carl_bildt_minister_2006" xml:id="i-7c43461d32e9154a-0" n="fbc4a19f" prev="i-ae0bd135b4614039-0">
            <seg n="9c1bfc1a">
              En viktig del av översynen blir att i regelbunden dialog med
              det civila samhället och relevanta myndigheter dra nytta av den
              expertis som dessa aktörer förfogar över, framför allt kring vilka
              erfarenheter som har gjorts sedan handlingsplanen implementerades
              och vilka insatser som ger hållbara resultat.
            </seg>
            <seg n="4b875189">
              Deras kunskap ger en viktig förankring och koppling till de kvinnor
              och flickor som dagligen drabbas av effekterna av krig och konflikt
              och vars engagemang och inkluderande i fredsprocesser och fredsförhandlingar
              världen över vi självklart eftersträvar.
            </seg>
          </u>
          <note type="speaker" n="e7d46863">
            Anf. 2 HANS LINDE (V):
          </note>
          <u who="hans_linde_abeaba" xml:id="i-bfae9665f7fe804f-0" n="0ea42a41">
            <seg n="43ec325c">
              Herr talman! Jag tackar utrikesministern för svaret.
            </seg>
            <seg n="cf0fb8e4">
              Bakgrunden till interpellationen är att det nu gått 13 år sedan
              FN:s säkerhetsråd beslutade att anta resolution 1325 om kvinnor,
              fred och säkerhet. Det var ett avgörande steg i världssamfundets
              arbete med frågor som rör fred och säkerhet för att utveckla en
              säkerhetspolitik som inkluderar hela jordens befolkning.
            </seg>
            <seg n="030cceec">
              Om det är något vi har lärt oss av arbete med freds- och konfliktfrågor
              är det att om vi inte synliggör hur väpnade konflikter och bristande
              säkerhet tar sig olika uttryck för män och kvinnor och om vi inte
              ser att konflikter drabbar män och kvinnor på olika sätt och i
              olika utsträckning är risken överhängande att vi utgår från mäns
              erfarenheter och bild av verkligheten och osynliggör kvinnors
              erfarenheter och bilder.
            </seg>
            <seg n="d31a7d53">
              Risken är då stor att vi inte kommer att se att de stridande
              parterna i Demokratiska republiken Kongo använder sig av sexualiserat
              våld som ett massförstörelsevapen i sin krigföring, och vi kommer
              inte att kunna se den tydliga kopplingen mellan den väpnade konflikten
              och de alarmerande mödradödlighetsnivåerna i Afghanistan. Vi kommer
              heller inte att kunna se hur inbördeskriget i Syrien har bidragit
              till en dramatisk ökning av handeln med kvinnors och flickors
              kroppar.
            </seg>
            <seg n="ea585b19">
              Om vi inte tydligt har med oss genusperspektivet i dessa frågor
              kommer vi heller inte att se att flickor och kvinnor värden över
              är aktörer, både i det förebyggande arbetet och i arbetet med
              att lösa konflikter.
            </seg>
            <seg n="fa31a300">
              För mig är det därför viktigt att understryka att säkerhetspolitik,
              om den ska vara långsiktig och framgångsrik, måste inkludera ett
              tydligt genusperspektiv.
            </seg>
            <seg n="631ea744">
              Resolution 1325 har spelat en viktig roll i arbetet, inte minst
              genom den plattform och den debatt den har skapat runt om på jordklotet.
            </seg>
            <seg n="6126eb1b">
              Samtidigt får vi konstatera att det finns en hel del konkret
              kvar att göra. Vi kan nu i de pågående fredssamtalen i Colombia
              se att kvinnorna lyser med sin frånvaro vid förhandlingsbordet.
              Inför fredskonferensen om Syrien i Genève har vi haft mycket diskussioner
              om vem som ska få sitta vid förhandlingsbordet, men jag har ännu
              inte hört någon aktör tydligt stå upp för de syriska kvinnornas
              rätt att bli representerade i fredssamtalen. Och vi kan konstatera
              att det fortfarande finns mycket att göra i en hel del av de fredsfrämjande
              insatser som FN, Nato och EU genomför och leder.
            </seg>
            <seg n="9e922315">
              Sverige har spelat en viktig roll i arbetet. Vi spelade en viktig
              roll i FN-systemet när 1325 antogs. Vi var ett föregångsland på
              många sätt när Sverige antog sin handlingsplan 2006.
            </seg>
            <seg n="7680bc19">
              Utrikesministern har tydliggjort många av de bra initiativ som
              Sverige har tagit under de gångna åren. Samtidigt går det inte
              att frigöra sig från känslan och bilden av att Sverige har tappat
              sin roll som föregångsland när det gäller dessa frågor.
            </seg>
            <seg n="2a7a24f0">
              I dag ser vi att ett fyrtiotal länder har antagit handlingsplaner
              för 1325. I flera fall får vi konstatera att det finns andra länder
              som har kommit längre i arbetet än Sverige, och där finns goda
              exempel att lära av.
            </seg>
            <seg n="f6c10fc9">
              Vi ser också hur FN har fortsatt sitt arbete. I oktober antog
              FN:s säkerhetsråd en ny resolution, kallad 2122, som förstärker
              arbetet med 1325 men också ökar de krav som ställs på oss som
              medlemsstater i vårt arbete med resolution 1325.
            </seg>
            <seg n="d88a6645">
              Jag välkomnar – det måste jag säga – att regeringen nu inleder
              en översyn och utvärdering av Sveriges handlingsplan. Jag välkomnar
              särskilt att detta ska ske i dialog med det svenska civilsamhället.
            </seg>
            <seg n="8e412f1e">
              När man går in i den processen är det viktigt att man är tydlig
              med att det, om vi ska få en tydligare och skarpare handlingsplan,
              krävs tydliga mätbara mål, en tydlig tidtabell, ett effektivt
              kontrollsystem och öronmärkta resurser.
            </seg>
            <seg n="7a5c3662">
              Jag vill fråga utrikesminister Carl Bildt: Är du beredd att arbeta
              för det?
            </seg>
          </u>
          <note type="speaker" n="5243aaee">
            Anf. 3 Utrikesminister CARL BILDT (M):
          </note>
          <u who="carl_bildt_minister_2006" xml:id="i-56c8115af8ccac01-0" n="fbc4a19f">
            <seg n="b1b75fd4">
              Herr talman! Jag tror att Hans Linde och jag är överens om att
              detta är oerhört viktiga frågor. Samtidigt är de svåra att för
              alltid få fullt genomslag för. Hans Linde erinrade om att det
              var 1999 som den första resolutionen antogs. Jag kommer ihåg det.
              Jag var själv FN-sändebud på den tiden. Jag stod på en lerig åker
              mitt i ett brinnande Kosovo, och vi diskuterade vad vi skulle
              göra för kvinnans ställning. Men gårdarna brann, människorna flydde
              och våldet var överallt omkring oss.
            </seg>
            <seg n="50f2b50d">
              Det är inte alltid så lätt att hitta vägarna framåt. Men det
              gör det desto viktigare. Jag kommer just från ett möte med Denis
              Mukwege, som är här för att ta emot Right Livelihood Award för
              sina insatser. Vi diskuterade den akuta situationen inte minst
              för de här frågorna nere i östra Kongo.
            </seg>
            <seg n="6fdef7a0">
              Den roll som FN har är väldigt viktig. Vi ska vara pådrivande
              där, och det försöker vi vara. Att andra länder nu har kommit
              i kapp oss eller till och med har gått om oss är väl bra, och
              då ska vi visa att vi kan gå om dem i nästa omgång, med vår nationella
              handlingsplan.
            </seg>
            <seg n="5c9472eb">
              Vi har drivit på – vilket jag speciellt vill uppmärksamma att
              Hans Linde berömmer – att Europeiska unionen spelar roll. Vi har
              gjort betydelsefulla insatser också inom organisationen Nato,
              som vi som bekant inte är medlemmar i men där vi deltar i rätt
              stora fredsoperationer och där detta perspektiv är viktigt.
            </seg>
            <seg n="6712567a">
              Det handlar om att på område efter område i konkreta konfliktsituationer
              göra vad vi kan. Det handlar om att driva på internationellt.
            </seg>
            <seg n="b6490607">
              Sedan skulle man önska att vi till exempel kunde diktera vilka
              som sitter vid förhandlingsbordet i Genève, när vi nu försöker
              åstadkomma fred vad gäller Syrien. Vi kan uttala önskemålet att
              kvinnor ska finnas med i förhandlingsdelegationerna på ömse sidor,
              och det ska vi göra. Men våra möjligheter att diktera sammansättningar
              av delegationer lämnar ibland en del övrigt att önska. Om detta
              är bra eller dåligt kan man diskutera.
            </seg>
            <seg n="7d4c29fc">
              Det handlar om ett arbete på många plan, det övergripande planet
              vad gäller resolutionerna, det konkreta arbetet i fredsoperationer
              av olika slag och postkonfliktoperationer, som situationerna är
              i olika delar av världen, och det handlar också om att försöka
              förbereda detta på det sätt som vi försöker göra genom utbildning,
              som Folke Bernadotteakademin och det vi gör inom Nato, EU och
              FN. Alla de perspektiven måste finnas med.
            </seg>
            <seg n="72af75c1">
              Jag kommenterade inte närmare en särskild ambassadör. Anledningen
              till att jag är skeptisk mot detta har egentligen inte att göra
              med denna sakfråga, utan det har att göra med att jag har en viss
              skepsis mot särskilda ambassadörer. Det finns krav på särskilda
              ambassadörer för praktiskt taget allting.
            </seg>
            <seg n="96589ac1">
              Jag vill inte lyfta ut frågorna ur UD:s övriga arbete, utan jag
              vill lyfta in alla dessa frågor i UD:s ordinarie arbete. Detta
              ska inte vara ett särskilt hörn utan en integrerad del av det
              arbete som utrikesförvaltningen genomför. Det gäller både denna
              fråga och en del andra frågor där det ibland – av skäl som är
              mycket hedervärda – finns synpunkter på att man kanske skulle
              ha en särskild ambassadör.
            </seg>
          </u>
          <note type="speaker" n="4768bd6b">
            Anf. 4 HANS LINDE (V):
          </note>
          <u who="hans_linde_abeaba" xml:id="i-bfae9665f7fe804f-1" n="0ea42a41">
            <seg n="7d5263a6">
              Herr talman! Tack för det! Detta är självklart svåra frågor.
              Tyvärr får vi konstatera det varje gång vi står och pratar om
              kvinnors rättigheter och utrikespolitik. Då konstaterar vi att
              det är svåra frågor att arbeta med. Det är något mystiskt med
              att stå upp för majoriteten av jordens befolkning och deras rättigheter
              på de här områdena.
            </seg>
            <seg n="f4fb87f8">
              Men det gör det än viktigare att jobba på och lyfta upp de här
              frågorna. Ska det någon gång blir en förändring krävs det ju att
              någon bryter tystnaden, att någon börjar ifrågasätta.
            </seg>
            <seg n="fcfddbbd">
              Om regeringen inför till exempel fredskonferensen i Genève avser
              att påtala att det blir problematiskt om det sitter bara män runt
              förhandlingsbordet är det välkommet. Jag förstår att inte Sverige
              eller någon annan kan diktera det. Men det krävs och förutsätts
              att det i alla fall är någon som påtalar att det blir problem
              och att man får stora svårigheter att nå långsiktiga framgångar
              i ett freds- och försoningsarbete om det är bara män som sätter
              dagordningen för det arbetet.
            </seg>
            <seg n="eb015bbf">
              Det Sverige däremot kan göra är att föregå med gott exempel,
              att se till att vi, när vi reser i världen från svensk sida, vare
              sig det är för riksdagen eller för regeringen, har bra könssammansatta
              delegationer, att se till att det inte blir delegationer för Sverige
              med idel män utan att vi föregår med gott exempel på detta område.
            </seg>
            <seg n="8cc0871c">
              Låt mig så ta upp handlingsplanen. Jag tycker att det är bra
              att det blir en översyn och att den nuvarande utvärderas. Det
              finns ofta ett problem med handlingsplaner. Vi kan producera ganska
              fint skrivna och väl genomarbetade handlingsplaner här i Sverige.
              Problemet är att omsätta handlingsplanerna i konkret handling
              runt om på våra utlandsmyndigheter och konkret i vårt arbete i
              internationella insatser där Sverige deltar. Det är inte längre
              så många, men de finns ändock.
            </seg>
            <seg n="bdedc3fa">
              Ska man få en handlingsplan med skarpare tänder än den handlingsplan
              som vi har i dag krävs det nog mätbara mål som man tydligt kan
              utvärdera i efterhand. Det krävs tydligare tidtabeller, och det
              krävs nog också att resurser kopplas till arbetet med 1325. Annars
              är risken att den här handlingsplanen, precis som en del andra
              handlingsplaner, om vi ska vara ärliga, blir pappersprodukter
              som ibland ser fina ut på hemsidor i Sverige och på olika möten
              men som inte får så stort genomslag i verkligheten.
            </seg>
            <seg n="09eeedbd">
              Låt mig också ta upp frågan om en särskild ambassadör för 1325.
              En diskussion som vi ofta har när det gäller jämställdhetsfrågor
              i stort är: Ska vi jobba genom att få jämställdhetsfrågorna att
              genomsyra alla områden, eller ska vi jobba med mer riktade insatser?
              Min erfarenhet som feminist är att vi behöver göra både och. Risken
              är att vi bara fokuserar på att jämställdhetsfrågorna ska genomsyra
              alla områden. Då blir det lätt så att det som ska vara allas ansvar
              blir ingens ansvar och att frågorna faller mellan stolarna.
            </seg>
            <seg n="fff22394">
              Därför tror jag att det är viktigt att både ha ett arbete som
              handlar om att få de här frågorna att genomsyra utrikesförvaltningens
              alla områden och att ha någon som har ett särskilt ansvar.
            </seg>
            <seg n="09dce60c">
              Jag hör vad utrikesministern säger om att tillsätta ambassadörsposter
              för den här typen av frågor. Jag kan dock konstatera att regeringen
              i dag har ambassadörer för klimat, miljö, havsmiljö och hälsa.
              Man har tidigare haft det för hiv/aids. Jag förstår att regeringen
              avser att tämligen snart tillsätta ett särskilt sändebud när det
              gäller människorättsfrågor.
            </seg>
            <seg n="c3194198">
              Det visar att regeringen på de här områdena, som är centrala
              för svensk utrikespolitik, i alla fall har försökt att jobba med
              någon med ett särskilt ansvar och samtidigt se till att frågan
              genomsyrar allt arbete. Frågor som rör mänskliga rättigheter och
              klimat borde ju vara hörnstenar även i en borgerlig utrikespolitik.
            </seg>
            <seg n="5071e2d7">
              Därför blir jag lite förvånad. Varför kan vi ha en särskild ambassadör
              för havsmiljö men inte för kvinnors rättigheter och 1325-arbetet?
            </seg>
          </u>
          <note type="speaker" n="486efaaa">
            Anf. 5 KERSTIN LUNDGREN (C):
          </note>
          <u who="kerstin_lundgren_567b92" xml:id="i-55bb0802ea031c58-0" n="9f935fc7">
            <seg n="bb10917f">
              Herr talman! Jag tyckte att det blev en lite för enkönad debatt
              kring 1325, så därför kände jag att det fanns skäl att blanda
              sig i, om herrarna förlåter.
            </seg>
            <seg n="ec6fa5b0">
              Jag tycker att det är viktigt att betona det som utrikesministern
              har sagt: vikten av att vi får en översyn av handlingsplanen och
              att det blir en inkluderande översyn av handlingsplanen där också
              riksdagen har möjlighet att finnas med i arbetet, precis som det
              civila samhället, som har väldigt mycket att säga.
            </seg>
            <seg n="436c83b2">
              Det är intressant att höra vad Hans Linde säger. Jag har egentligen
              inte rätt att replikera på honom, men jag måste ändå, herr talman,
              få konstatera att en handlingsplan inte förändrar världen i sig
              men kan göra vårt arbete mer systematiskt, och det är viktigt
              att vi tar vara på det.
            </seg>
            <seg n="a3fe904d">
              Jag tror, herr talman, att vi har en del att göra när det gäller
              att synliggöra allt som vi faktiskt har gjort. Sverige har ju
              gjort oerhört mycket för att förändra genom våra insatser och
              vårt arbete att föra in genderperspektivet, att lyfta upp det
              fasansfulla våldet mot kvinnor i konflikter, till exempel i östra
              Kongo, genom insatser i FN och så vidare. Här har vi skäl att
              vara självkritiska för att vi inte har redovisat systematiskt
              och samlat.
            </seg>
            <seg n="4d798cda">
              Jag tror att vi på det sättet skulle kunna visa att vi från svensk
              sida har satsat både personellt och ekonomiskt och faktiskt också
              gjort mycket skillnad på fältet. Vi har initierat detta från det
              civila samhället från början, måste jag erkänna. Där tycker jag
              att det finns skäl att lyfta fram Kvinna till Kvinna som har varit
              oerhört duktiga och jobbat tillsammans med svenska myndigheter
              för att åstadkomma förändringar. Jag tycker att det finns skäl
              att i detta sammanhang lyfta fram även dem.
            </seg>
            <seg n="e000bca0">
              Herr talman! Jag ville bara understryka vikten av att man ska
              jobba systematiskt och synliggöra. På det sättet, innan vi drar
              slutsatser som man gärna vill göra, lär vi faktiskt av vad vi
              har gjort som har fungerat och som har varit bra.
            </seg>
            <seg n="d1399b38">
              Den utvärdering som nu sker ger en bra grund för att gå vidare,
              och det är först när utvärderingen finns som jag tycker att det
              finns skäl att dra slutsatser om hur vi går vidare i nästa skede
              med nästa handlingsplan.
            </seg>
          </u>
          <note type="speaker" n="06ac3406">
            Anf. 6 Utrikesminister CARL BILDT (M):
          </note>
          <u who="carl_bildt_minister_2006" xml:id="i-56c8115af8ccac01-1" n="fbc4a19f">
            <seg n="b4b5a838">
              Herr talman! Jag får medge att Hans Linde säger åtskilligt i
              denna debatt som är klokt och bra. Inte minst säger han det som
              jag tror att även Kerstin Lundgren var inne på, nämligen att det
              finns en risk att vi antar handlingsplaner – vackra ord som vi
              publicerar på våra hemsidor – och känner oss mycket tillfredsställda
              med detta. Sedan händer alldeles för lite ute i verkligheten.
            </seg>
            <seg n="cdfb59dd">
              Det är lätt att anta handlingsplaner i Sverige, men det är svårt
              att förändra världen såväl på detta område som på andra områden.
              Skälet till att vi står och har denna debatt är att tillräckligt
              inte har åstadkommits.
            </seg>
            <seg n="b12a102a">
              Jag tror att vi kan säga att vi har gjort mycket. Men det återstår
              samtidigt mycket att göra. Man kan bara titta på situationen i
              östra Kongo, som jag just kommer från. Man kan också titta på
              situationen i Syrien som jag också sysslar mycket med. Vi vill
              förvisso att den förhandlingsdelegation som ska finnas i Genève
              representerar Syrien i dess helhet. Det inkluderar kvinnor, kristna
              och olika nationella grupperingar. Men det inkluderar också någonting
              som faktiskt kan åstadkomma resultat när det gäller fred. Detta
              är inte alldeles enkla avvägningar. Men det är viktigt att vi
              också har detta perspektiv ständigt levande för oss.
            </seg>
            <seg n="a69a07f3">
              Jag ska kortfattat säga något om den eviga frågan om särskilda
              ambassadörer. Nej, jag avser inte att tillsätta någon särskild
              ambassadör för mänskliga rättigheter av exakt det skäl som jag
              redovisade, det vill säga att jag vill ha detta integrerat.
            </seg>
            <seg n="49fb0ea9">
              Sedan påpekar Hans Linde, inte utan poäng, att det finns ambassadörer
              för havsmiljö, och han hade något annat exempel också. Det är
              i allmänhet så – allt detta ligger på Miljödepartementet – att
              när de vill ha internationella förhandlare i de frågor som ligger
              under Miljödepartementet vill de ofta att det ska vara ambassadörer.
              På UD har vi massvis med ambassadörer och massvis med bra ambassadörer.
              Numera har vi fler kvinnliga ambassadörer än vi hade tidigare.
              Men alla ska syssla med mänskliga rättigheter, och alla ska syssla
              med resolution 1325 och därmed vilja integrera mycket.
            </seg>
            <seg n="9e9d4b24">
              Sedan kan det finnas speciella skäl. Under en period när vi hade
              ordförandeskapet i Arktiska rådet hade vi en speciell ambassadör
              för att sköta detta ordförandeskap. Under en period hade vi det
              även för det östliga partnerskapet. Men det ska inte vara permanenta
              inslag i UD:s organisation. Det är lite grann en filosofifråga.
              I detta ryms ingen meningsmotsättning i den sak som vi arbetar
              för. I just detta fall är det resolution 1325; i en debatt i morgon
              är det kanske mänskliga rättigheter.
            </seg>
          </u>
          <note type="speaker" n="2b2e501b">
            Anf. 7 HANS LINDE (V):
          </note>
          <u who="hans_linde_abeaba" xml:id="i-bfae9665f7fe804f-2" n="0ea42a41">
            <seg n="212a4a8d">
              Herr talman! Jag uppskattar att även Kerstin Lundgren deltar
              i debatten och har gett sitt bidrag i denna diskussion.
            </seg>
            <seg n="28b7f246">
              Självklart är verkligheten svår att förändra. Men vi i Sverige
              har gång på gång genom vår historia visat att vi, trots att Sverige
              är ett litet land i norra Europa, kan förändra. Ofta spelar vi
              just i jämställdhetsfrågor rollen som landet som kan agera som
              förebild men också som ett land som bryter tystnaden.
            </seg>
            <seg n="0ecda6a4">
              Vi ser tyvärr vad som händer när Sverige inte agerar som förebild
              och när Sverige inte väljer att bryta tystnaden. Då blir konsekvensen
              ofta att det blir mycket tyst. När vi inte väljer att gå före
              och vågar lyfta de kontroversiella frågorna är det ingen annan
              heller som gör det.
            </seg>
            <seg n="50d79210">
              Jag vill att Sverige ska fortsätta att ha den rollen när det
              gäller frågor om resolution 1325 och om kvinnor, fred och säkerhet.
            </seg>
            <seg n="6a3c1065">
              Därför vill jag bara skicka med utrikesministern att jag verkligen
              önskar att man ska se över den handlingsplan som finns i dag och
              som löper ut 2015. I en ny handlingsplan vill jag ha mätbara mål.
              Jag vill ha en tydlig tidtabell, och jag vill se till att det
              finns ett effektivt kontrollsystem och inte minst öronmärkta resurser.
              Det som ofta gör skillnad när det gäller handlingsplaner och om
              de verkligen omsätts i handling eller om de samlar damm är om
              man knyter resurser, alltså pengar, till dem.
            </seg>
            <seg n="638336be">
              Jag vill skicka med ytterligare en fråga till utrikesministern.
              När vi går in i länder där vi ska bedriva ett långsiktigt fredsarbete
              är det också viktigt att se till hur vi kan jobba specifikt i
              just denna konflikt med resolution 1325. Vi ser nämligen att män
              och kvinnor påverkas på olika sätt i konfliktområden. Men hur
              kvinnor påverkas skiljer sig också åt mellan olika konflikter.
              Situationen för kvinnor i Afghanistan ser radikalt annorlunda
              ut än situationen för kvinnor i Kongo därför att kriget tar sig
              olika uttryck i de olika länderna.
            </seg>
            <seg n="7981d564">
              Här har man från bland andra Svenska Afghanistankommittén, Kvinna
              till Kvinna och Operation 1325 tydligt efterlyst att det ska tas
              fram en svensk handlingsplan specifikt för arbetet i Afghanistan
              just därför att vi har gjort ett så långsiktigt åtagande. Jag
              skulle vilja vet hur utrikesministern förhåller sig till det.
            </seg>
          </u>
          <note type="speaker" n="035529b3">
            Anf. 8 KERSTIN LUNDGREN (C):
          </note>
          <u who="kerstin_lundgren_567b92" xml:id="i-55bb0802ea031c58-1" n="9f935fc7">
            <seg n="ff11aa7c">
              Herr talman! Det är helt rätt att vi har ambassadörer – som verkar
              vara en av de stora frågorna när det gäller resolution 1325 –
              på olika områden.
            </seg>
            <seg n="cc34c0b9">
              Jag vill inte utesluta att vi går in med särskilda resurser vid
              någon tidpunkt för att stärka resolution 1325, på samma sätt som
              vi sekonderar, och på samma sätt som vi gick in i FN-systemet
              när Margot Wallström en gång fick uppdraget att jobba specifikt
              med Kongo. Det skedde utifrån att vi hade identifierat att straffrihet
              för övergrepp på kvinnor i konflikter var en oerhört central fråga
              och också en konfliktdrivande fråga. Mot denna bakgrund var det
              en insats där vi kunde göra skillnad och gjorde skillnad. På detta
              sätt kan man också jobba i andra sammanhang.
            </seg>
            <seg n="181fb356">
              Jag tycker ändå att det är viktigt att vi väntar tills vi har
              fått den utvärdering som nu ska ske och att vi för diskussioner
              och lär av dessa diskussioner och ställer frågan: Vad är det som
              faktiskt har gjort skillnad, och vad kan behöva utvecklas mer
              innan vi låser fast oss i fråga om hur vi ska gå vidare i nästa
              handlingsplan för att åstadkomma förändring för kvinnor i världen.
            </seg>
            <seg n="64a87f7a">
              Jag håller med om att Sverige ska bryta tystnad och att Sveriges
              röst är viktig för att bryta tystnad. Detta kommer vi att diskutera
              nästa måndag när vi ska debattera om Afghanistan. I Afghanistaninsatsen
              har vi faktiskt gjort skillnad också när det gäller genderfrågor
              och haft särskilda resurser och lyft fram dessa frågor på ett
              sätt som utan vår roll inte skulle ha kommit fram.
            </seg>
            <seg n="5063cd8b">
              Det är viktigt att vi lär av detta för en kommande insats och
              gör, som Hans Linde är inne på, en särskild plan för kvinnor.
            </seg>
          </u>
          <note type="speaker" n="bdee216b">
            Anf. 9 Utrikesminister CARL BILDT (M):
          </note>
          <u who="carl_bildt_minister_2006" xml:id="i-56c8115af8ccac01-2" n="fbc4a19f">
            <seg n="f0944449">
              Herr talman! Även om vi inte har en ambassadör ska jag säga det
              självklara, nämligen att vi har många som arbetar helt och hållet
              med denna fråga inom utrikesförvaltningen, inom Sida och inom
              Folke Bernadotteakademin. Det är en självklarhet att så är fallet.
            </seg>
            <seg n="4816c4a3">
              Sedan fortsätter vi att arbeta inom FN och inom Europeiska unionen
              med de handlingsplaner som till och med Hans Linde berömmer, vilket
              finns anledning att speciellt föra till protokollet, och inom
              samarbetet med Nato som är viktigt när det gäller en del av dessa
              operationer.
            </seg>
            <seg n="8ce1a926">
              Sedan ska vi utvärdera, konsultera och fatta beslut om en ny
              handlingsplan. Jag ska inte binda mig i något avseende i detta
              sammanhang. Det beslutet ska komma när det beslutet kommer.
            </seg>
            <seg n="51a54d83">
              Vi ska konstatera att vi har gjort skillnad, ibland Sverige ensamt
              men också i gemensamma operationer.
            </seg>
            <seg n="4abb422c">
              Jag kan ta Afghanistan som ett konkret exempel för att visa hur
              en operation som kanske tillkom av andra skäl faktiskt har detta
              perspektiv. För tio år sedan var det ca 600 000 afghanska barn
              som hade möjlighet att gå i skolan. Det var så gott som uteslutande
              unga pojkar. I dag är det sju åtta miljoner afghanska barn som
              har möjlighet att gå i skolan. 40 procent av dem är unga flickor.
              Det hade inte kunnat ske utan de internationella operationer och
              en massiv militär närvaro som vi har varit en liten men viktig
              del av. Hade talibanerna fått fortsätta att härska hade Afghanistans
              unga flickor fortfarande varit förvägrade utbildning. Det är ett
              exempel på en fredsoperation som gör samhällsförändringar som
              med stöd, kanske delvis också av resolution 1325, innebär avgörande
              förändringar till det bättre i detta land.
            </seg>
          </u>
          <note n="e0fd0b28">
            Överläggningen var härmed avslutad.
          </note>
          <note n="bf648f30">
            7 § Svar på interpellation 2013/14:151 om kärnvapen
          </note>
          <note type="speaker" n="02cd0b07">
            Anf. 10 Utrikesminister CARL BILDT (M):
          </note>
          <u who="carl_bildt_minister_2006" xml:id="i-56c8115af8ccac01-3" n="fbc4a19f">
            <seg n="5abc74a9">
              Herr talman! Olle Thorell har frågat om jag och regeringen ämnar
              medverka till kommande internationella initiativ kring frågan
              om de oacceptabla konsekvenser för mänskligheten som kan orsakas
              av kärnvapen.
            </seg>
            <seg n="01a27c24">
              Att Sverige fortsätter att verka för en kärnvapenfri värld är
              en självklarhet. Senast slogs det fast i årets utrikesdeklaration.
              Det är också en självklarhet att varje form av användning av kärnvapen
              skulle ha förödande humanitära konsekvenser. Medvetenheten om
              detta tror jag finns inte minst i de stater som av olika skäl
              valt att skaffa dessa vapen.
            </seg>
            <seg n="a84834f6">
              Den avgörande utmaningen – vid sidan av att förhindra vidare
              spridning av dessa vapen – är att övertyga dessa olika kärnvapenmakter
              om att det också ligger i deras eget säkerhetspolitiska intresse
              att successivt minska sina arsenaler. En viktig del av detta är
              ett målmedvetet arbete i form av konstruktiva nedrustningsinitiativ
              i syfte att påverka dessa stater. Det är bara på det viset vi
              i praktiken kan göra framsteg och bygga trovärdighet i nedrustningsarbetet.
            </seg>
            <seg n="08d5226e">
              Låt mig ge några exempel på våra insatser.
            </seg>
            <seg n="818d1a46">
              För det första verkar vi för att minska dagens mycket stora kärnvapenarsenaler.
              Såväl USA som Ryssland skulle kunna minska mer, men när så sker
              kommer också de arsenaler som övriga kärnvapenmakter har i fokus
              med de delvis andra utmaningar detta innebär.
            </seg>
            <seg n="0e03a193">
              Taktiska kärnvapen är särskilt viktiga för oss eftersom de är
              koncentrerade till Europa och delvis vårt närområde. Vårt mål
              är att dessa vapen först ska dras bort och sedan successivt förstöras.
              Det är därför glädjande att president Obama nu har uttalat avsikt
              att arbeta för kraftiga minskningar av de taktiska kärnvapnen
              i Europa. Jag ser dock med oro på planer på att modernisera arsenalerna
              med taktiska kärnvapen i Europa.
            </seg>
            <seg n="20b2ccea">
              För det andra arbetar regeringen för att stärka och utveckla
              existerande överenskommelser. Sverige och Mexiko har under de
              senaste två åren, på uppdrag av FN, lett arbetet med ikraftträdandet
              av det fullständiga provstoppsavtalet CTBT. En särskild grupp
              med auktoriteter på området har skapats för att driva arbetet
              framåt. Den planerar att träffas nästa år under svenskt värdskap
              i Helsingfors för att diskutera framkomliga vägar. Samtidigt bidrar
              svensk teknisk expertis till CTBT:s system för att upptäcka kärnsprängningar.
            </seg>
            <seg n="b31a1a7c">
              För det tredje arbetar regeringen med att förhindra spridning
              av kärnvapen till fler länder. Vårt styrelseuppdrag i Internationella
              atomenergiorganet, IAEA, är viktigt. Vi tillhör också dem som
              tydligast arbetat för en diplomatisk lösning när det gäller de
              nukleära frågorna med Iran, och överenskommelsen nyligen i Genève
              utgör ett viktigt genombrott. Det ska också ses i ljuset av ansträngningarna
              att skapa en zon fri från massförstörelsevapen i hela Mellanöstern.
              Viktigt är att denna överenskommelse genomförs i alla sina delar
              och att förhandlingar förs framåt med sikte på en mer heltäckande
              överenskommelse.
            </seg>
            <seg n="d8aa4521">
              För det fjärde arbetar regeringen för ökad säkerhet kring höganrikat
              uran och upparbetat plutonium. Vi kommer att delta i det kommande
              toppmötet i Haag i denna fråga nästa år.
            </seg>
            <seg n="6e80a446">
              Jag skulle önska att det fanns en snabb, enkel och säker väg
              till målet om en kärnvapenfri värld, men jag fruktar att så inte
              är fallet. Huvudansvaret för att nå dit ligger självklart på de
              existerande kärnvapenmakterna, men med tålamod och sakligt och
              målmedvetet arbete har också Sverige, som jag angett, möjlighet
              att göra viktiga insatser.
            </seg>
          </u>
          <note type="speaker" n="a8d67eac">
            Anf. 11 OLLE THORELL (S):
          </note>
          <u who="olle_thorell_351f49" xml:id="i-7d3ef7ee9a3539b3-0" n="803d1df7">
            <seg n="43ec325c">
              Herr talman! Jag tackar utrikesministern för svaret.
            </seg>
            <seg n="0791d429">
              Det här är en debatt som förs alltför sällan i kammaren och i
              samhället. Hotet mot mänskligheten från kärnvapen finns där; det
              är en realitet. Det är inte bara en kvarleva från det kalla kriget.
              Det vet vi som har varit på gränsen mellan Nord- och Sydkorea,
              besökt Hiroshima och Nagasaki och tagit del av berättelser från
              överlevande därifrån och från kärnvapenprovsprängningar – människor
              som än i dag lider av det som hände då.
            </seg>
            <seg n="50578dc7">
              I världen finns fortfarande över 17 000 kärnvapen, och flera
              tusen av dem kan avfyras inom några få minuter. Kärnvapenmakterna
              lägger också gigantiska resurser på att modernisera sina arsenaler
              – det uppskattas att 100 miljarder dollar per år investeras i
              kärnvapenprogram. Det är pengar som förstås kunde göra oerhörd
              nytta på en mängd andra områden.
            </seg>
            <seg n="3858e40e">
              Det är tyvärr inte mycket som tyder på att det nedrustningsarbete
              som hittills har pågått och pågår i dag kommer att leda till en
              kärnvapenfri värld inom en överskådlig framtid. Fortsätter nedrustningsarbetet
              för kärnvapen i det snigeltempo som nu pågår kommer inte vi här
              i kammaren, våra barn eller ens våra barnbarn att få uppleva en
              värld fri från kärnvapen.
            </seg>
            <seg n="9ee4ce3a">
              Det är därför det initiativ som bland annat den norska regeringen
              har tagit är så intressant. Det handlar om att sätta press på
              kärnvapenstaterna att börja nedrusta genom att peka på de katastrofala
              humanitära konsekvenserna av en kärnvapendetonation och på det
              sättet göra vapnen mindre legitima. Från början, i Wien i maj
              2012, var det 16 länder som lyfte fram frågan. Ett halvår senare,
              i FN:s generalförsamling, var det 35. I våras var det 80, och
              nu i höst är det 125 länder som har ställt sig bakom ett uttalande
              i den riktningen – dock ej Sverige. Jag vill helt enkelt veta
              varför.
            </seg>
            <seg n="6d0c12fd">
              Är det för att det inte är några seriösa länder som har skrivit
              under, som statsrådet tidigare hävdat? Är det för att det kan
              störa andra processer inom det internationella nedrustningsarbetet?
              Jag undrar hur det kan komma sig att 125 länder – bland annat
              våra nordiska grannar Norge, Island och Danmark men också länder
              som Österrike, Irland, Japan, Sydafrika och Mexiko, för att nämna
              några – kan ha kommit till en så motsatt slutsats som Sverige.
              Det här är ju länder som vi i vanliga fall brukar liera oss med
              i nedrustningsarbetet. Vad är det Carl Bildt har förstått som
              alla dessa länder inte har begripit?
            </seg>
            <seg n="74e9f218">
              Statsrådet räknar upp en del åtgärder Sverige har ägnat sig åt.
              Låt mig då göra klart att vi socialdemokrater förstås tycker att
              det är bra att Sverige är aktivt i arbetet med provstoppsavtalet,
              att Sverige använder sin plats i IAEA:s styrelse på bästa sätt
              och att Sverige använder sin tekniska expertis för att bidra till
              ökad kärnsäkerhet. Vi välkomnar förstås också de diplomatiska
              framsteg som har gjorts i Genève vad gäller Iran. Det är inte
              det min interpellation handlar om.
            </seg>
            <seg n="76b662af">
              Den handlar inte heller om huruvida Carl Bildt och jag är för
              en kärnvapenfri värld. Jag betvivlar inte heller att statsrådet
              vet att de humanitära konsekvenserna av en kärnvapendetonation
              är katastrofala. De sakerna kan vi lägga åt sidan, för där är
              vi överens.
            </seg>
            <seg n="51764e13">
              Min fråga, som jag inte tycker att jag fick en gnutta svar på,
              är följande – jag ställer den igen: Kommer Sverige att medverka
              i kommande initiativ om krav på kärnvapennedrustning baserat på
              dess oacceptabla humanitära konsekvenser?
            </seg>
          </u>
          <note type="speaker" n="259a74e9">
            Anf. 12 Utrikesminister CARL BILDT (M):
          </note>
          <u who="carl_bildt_minister_2006" xml:id="i-56c8115af8ccac01-4" n="fbc4a19f">
            <seg n="696a2ada">
              Herr talman! Jag skulle nog säga att allt vi gör är baserat på
              just detta. Anledningen till att vi lägger speciell energi på
              att försöka medverka till en minskning av kärnvapenarsenaler och
              en kärnvapenfri värld är att vi är absolut övertygade om de fullständigt
              katastrofala konsekvenser ett antingen regionalt eller globalt
              kärnvapenkrig skulle få. Om detta kan det inte råda någon tvekan.
            </seg>
            <seg n="3cdaba5b">
              Jag tror inte heller att man genom att säga att kärnvapen är
              farliga plötsligt får ett nytt genombrott i ansträngningen att
              få Ryssland, USA, Pakistan, Kina, Frankrike, Israel eller Storbritannien
              att minska sina arsenaler. De vet mycket väl hur farliga de vapen
              är som de har anskaffat, vilket de har gjort delvis just därför
              att de är så farliga som de är.
            </seg>
            <seg n="0529f42b">
              Vi har tillsammans med huvuddelen av EU-länderna ställt oss bakom
              det förslag Australien förde fram i denna del, till skillnad från
              det Nya Zeeland gjorde. Vi tror nämligen att det har större förutsättningar
              att nå framgång, helt enkelt därför att det har en större trovärdighet
              hos dem som faktiskt måste göra det konkreta nedrustningsarbetet.
              Det konkreta nedrustningsarbetet vad gäller kärnvapen är just
              att steg för steg få dem att minska sina arsenaler.
            </seg>
            <seg n="bff4d3df">
              Där är det så att situationen nu är lite mer bekymmersam än den
              var för några år sedan. President Obama var mycket ambitiös; han
              började tala om en kärnvapenfri värld och fick betydande neddragningar
              i de avtal som fortfarande ligger på bordet. Hans initiativ om
              ytterligare neddragningar har dock mött starkt motstånd från Ryssland,
              som under nuvarande omständigheter inte vill gå vidare med att
              minska arsenalerna. Det beklagar vi.
            </seg>
            <seg n="0fc052d3">
              Jag beklagar dessutom de tendenser som finns både i Ryssland
              och i USA till modernisering av taktiska arsenaler. Jag har tagit
              upp detta på hög nivå med både amerikanska och ryska företrädare.
              Det är ett problem som rör oss mycket konkret.
            </seg>
            <seg n="81ac3617">
              Sedan måste vi vara aktiva med CTBT och icke-spridning. Det är
              skälet till att EU Agenda Coalition som fanns tidigare kanske
              inte fungerar längre, för där finns aktörer som inte är lika tydliga
              som vi när det gäller till exempel CTBT och nödvändigheten av
              att ratificera detta, vilket jag tycker är ett nyckelelement för
              att stoppa vidare spridning av kärnvapen.
            </seg>
            <seg n="36802c44">
              Det handlar sedan om att kanske försöka påverka Pakistan. Jag
              har för ögonblicket ingen jättelik optimism. De har för närvarande
              det mest aktiva kärnvapenprogrammet i världen, som bekant. Vi
              har dock nått ett viktigt principiellt första genombrott med Iran
              i den preliminära överenskommelsen och hoppas att gå vidare med
              det.
            </seg>
            <seg n="cee4242d">
              Som jag säger i mitt interpellationssvar, som kanske ses som
              kontroversiellt av vissa, vill jag att det ska ses som en byggsten
              i ett avtal om kärnvapenfrihet i Mellanöstern i dess helhet.
            </seg>
            <seg n="16f13b97">
              Jag tror att Olle Thorell väl inser de svårigheter som ligger
              i detta. Svårigheterna ligger inte i att man inte inser att kärnvapen
              är farliga, utan svårigheterna ligger i högst konkreta politiska
              motsättningar i den delen av världen. Det här är ett arbete som
              är lika viktigt som det är svårt. Länder måste bara ha möjlighet
              att nå framgång om de har en saklig trovärdighet i det som de
              arbetar med.
            </seg>
            <seg n="c080f63c">
              Jag tror att vi kan göra viktiga insatser när det gäller CTBT,
              icke-spridning och kanske också när det gäller att bromsa ytterligare
              modernisering av taktiska kärnvapen i Europa.
            </seg>
          </u>
          <note type="speaker" n="b402564a">
            Anf. 13 OLLE THORELL (S):
          </note>
          <u who="olle_thorell_351f49" xml:id="i-7d3ef7ee9a3539b3-1" n="803d1df7">
            <seg n="423c22e1">
              Herr talman! Jag tackar för svaret.
            </seg>
            <seg n="6131c5d4">
              En annan aspekt som jag skulle vilja ta upp är att det faktiskt
              finns exempel på framgångsrikt nedrustningsarbete som i hög grad
              påminner om det som nu sker vad gäller humanitär nedrustning av
              kärnvapen, även om utrikesministern raljerar och säger att bara
              för att man säger att ett vapen är farligt kommer det inte att
              försvinna. Men det har ju funkat tidigare, till exempel när det
              gäller klustervapen.
            </seg>
            <seg n="15e2b435">
              Kärnvapenstaterna var inte med på tåget från början, och det
              var på samma vis med klustervapen. Det var då den socialdemokratiska
              norska regeringen som tog initiativ. Det var utanför de reguljära
              processerna. Det byggde på att länder som inte själva hade klustervapen
              ville skapa en konvention om vapnen just med anledning av de fruktansvärda
              humanitära konsekvenserna.
            </seg>
            <seg n="6cfbd00c">
              Då, precis som nu, var Carl Bildt skeptisk. Det var inte realistiskt.
              Det spelade ingen roll om Östtimor och Vatikanstaten förbjöd klustervapen.
              Det svenska klustervapnet BK 90 var kanske egentligen inte ett
              klustervapen, och om det råkade vara det var det inte så farligt.
            </seg>
            <seg n="2b2b4ace">
              Då, precis som nu, växte stödet snabbt för en internationell
              konvention. Till slut skrev över hundra länder under en sådan,
              och Sverige rättade till slut in sig i ledet och var ett av dessa
              länder, vilket vi välkomnade. Den här processen påminner väldigt
              mycket om det som skedde då.
            </seg>
            <seg n="91680ab0">
              Fortfarande finns det länder som inte skrivit under klustervapenkonventionen,
              men vapenslaget har förstörts i en mängd länder. Jag hoppas också
              att vi i Sverige håller på att förstöra BK 90. Vapenslaget har
              blivit stigmatiserat även hos de länder som inte har skrivit under,
              och det kommer förmodligen att användas mindre på sikt för att
              till slut förhoppningsvis tyna bort. Världen har alltså kommit
              samman om det här. Det gick även om den svenska regeringen var
              skeptisk.
            </seg>
            <seg n="43cbc866">
              Det finns fler exempel. Personminor är numera förbjudna efter
              en framgångsrik kampanj för ett tjugotal år sedan. Kemiska vapen
              är likaså förbjudna. Det är särskilt aktuellt den här veckan då
              organisationen OPCW får motta Nobels fredspris.
            </seg>
            <seg n="6e993cb7">
              Statsrådet säger i sitt svar till mig: Jag skulle önska att det
              fanns en snabb, enkel och säker väg till målet om en kärnvapenfri
              värld, men fruktar att så inte är fallet. Nej, det är klart, och
              jag tror inte heller att vägen kommer att vara blixtsnabb, dumenkel
              eller tvärsäker. Jag tror att det kommer att ta tid, att det kommer
              att vara svårt och att det kan vara osäkert emellanåt. Men jag
              är övertygad om att vägen är den rätta att med det humanitära
              perspektivet i förgrunden driva på för att få till stånd en internationell
              konvention om ett fullständigt förbud mot kärnvapen. Den vägen
              tror vi socialdemokrater är rätt – kanske inte lätt men rätt.
            </seg>
            <seg n="ef3efb8f">
              Vi är inte ensamma om denna uppfattning. Stödet har nu växt snabbt
              och delas av 125 länder. Fortsätter det i samma takt som hittills
              kommer Carl Bildt att likt Sven Dufva stå ensam kvar ihop med
              kärnvapenstaterna och envist fortsätta påpeka att det här är inte
              realistiskt.
            </seg>
          </u>
          <note type="speaker" n="03f20917">
            Anf. 14 Utrikesminister CARL BILDT (M):
          </note>
          <u who="carl_bildt_minister_2006" xml:id="i-56c8115af8ccac01-5" n="fbc4a19f">
            <seg n="d3d4f46e">
              Herr talman! Jag tycker att parallellen med klustervapenkonventionen
              är rätt bra, för som Olle Thorell säger skrevs den under av i
              storleksordningen hundra länder. Sverige gjorde sig till stor
              kostnad av med ett fungerande attackvapensystem för vårt försvar,
              men praktiskt taget inga av de stora länderna med klustervapen
              har avskaffat någonting. Det är klart att detta kan man göra som
              effektiv politik om man tror på det. Vi har förordat en bredare
              koalition för att förhandla också med klustervapenländerna och
              nå större framsteg där, och jag hoppas att det fortfarande ska
              gå.
            </seg>
            <seg n="2f80db65">
              Samma sak här, vi måste faktiskt förhandla med kärnvapenmakterna
              för att få dem att avskaffa kärnvapen. Det är väldigt enkelt att
              skriva resolutioner med länder som aldrig har haft eller avser
              att skaffa sig kärnvapen och säga att de ska avskaffa dem. Det
              svåra är att få de länder som har kärnvapen att avskaffa kärnvapen
              eller att få de länder som kanske funderar på att skaffa kärnvapen
              att avstå från att skaffa kärnvapen.
            </seg>
            <seg n="36d7f667">
              Om jag ska vara alldeles ärlig tror jag att det är det säkerhetspolitiska
              perspektivet som är avgörande och att vi måste övertyga dessa
              länder om att en minskning av deras arsenaler ligger i deras säkerhetspolitiska
              intresse. Vi måste övertyga dem om att det ligger i deras länders
              säkerhetspolitiska intresse att avstå från kärnvapenanskaffning,
              för det är endast så som vi kan få dem att göra det. Detta arbete
              är långt svårare än det arbete som Olle Thorell föreställer sig,
              där man står med de likasinnade som inte har några kärnvapen och
              säger att de bör avskaffas. Det arbetet är enkelt. Man kan hissa
              flaggor, man kan skriva resolutioner och man kan hålla tal, men
              jag tror inte att effekten blir särskilt stor.
            </seg>
            <seg n="c55a51d5">
              Den väg som jag förordar är den väg som har lett till att arsenalerna
              i dag är lägre än vad de var tidigare. Det är framför allt de
              amerikanska och ryska arsenalerna som har minskat dramatiskt sedan
              det kalla krigets år.
            </seg>
            <seg n="1d5036cd">
              Vi har faktiskt haft framgång i icke-spridningsarbetet. Visst,
              det är ett antal länder som har skaffat sig kärnvapen. Jag ska
              inte uttala mig officiellt om Israel, men det finns uppgift om
              att de har gjort det, och det är alldeles uppenbart att både Indien
              och Pakistan har skaffat sig kärnvapen under senare decennium.
              Det enda land som har avstått är Sydafrika, som hade sex laddningar
              och en sjunde på gång, och lite längre tillbaka i tiden kanske
              några andra länder.
            </seg>
            <seg n="8f42e888">
              Det är detta arbete som faktiskt har gett vissa framsteg, och
              det är den vägen som vi måste fortsätta. Där är det viktigt att
              stödja försök till ytterligare begränsningar av de strategiska
              arsenalerna hos USA och Ryssland. Där finns enligt min mening
              en marginal för att minska dessa ytterligare. Vi skriver i en
              mening i svaret att det leder till en del andra problem, för där
              kommer sedan omedelbart balansen gentemot kinesiska, brittiska
              och franska arsenaler. Åtminstone två av dessa regeringar är mycket
              bestämda motståndare till att över huvud taget ta in dem i förhandlingarna.
              När vi kommer in på länder som Indien, Pakistan och Mellanöstern,
              inklusive Iran och den andra stat som jag antyder kan finnas i
              området, hamnar vi självklart i en annan politisk kontext som
              också måste tas med. I och för sig kan vi säga till dessa stater,
              och det ska vi göra, att kärnvapen är farliga, men detta allena
              kommer med rätt liten sannolik att leda till att de omedelbart
              avstår från sina ambitioner.
            </seg>
          </u>
          <note type="speaker" n="d89bc0bc">
            Anf. 15 OLLE THORELL (S):
          </note>
          <u who="olle_thorell_351f49" xml:id="i-7d3ef7ee9a3539b3-2" n="803d1df7">
            <seg n="832dc57d">
              Herr talman! Jag vill tacka statsrådet för debatten.
            </seg>
            <seg n="f28e29b3">
              Jag är glad att vi har haft en debatt om den här frågan och skulle
              gärna återkomma till den vid senare tillfälle. Jag är inte helt
              nöjd med de svar jag har fått eller snarare med bristen på svar.
              Som vanligt återgår Carl Bildt till att vältaligt och mångordigt
              kommentera utvecklingen, mycket intressant, men Sveriges linje
              lämnar övrigt att önska, anser jag.
            </seg>
            <seg n="a9e2fdd0">
              Låt mig sammanfatta min hållning.
            </seg>
            <seg n="9640993e">
              Det är beklagligt och anmärkningsvärt att Sverige inte ställer
              sig bakom det mest intressanta spåret inom kärnvapennedrustning
              som kommit de senaste åren. Sverige borde sälla sig till den allt
              större krets av länder som lyfter det humanitära perspektivet
              på nedrustning. Vi socialdemokrater stöder givetvis det arbete
              som Sverige gör på nedrustnings- och icke-spridningsområdet. Det
              är självklart bra att vi är aktiva. Jag hävdar dock bestämt att
              det går att göra både och. Det ena utesluter inte det andra.
            </seg>
            <seg n="70ef6d8d">
              Jag skulle också vilja säga något om det som verkar vara omöjligt.
              Innan muren föll såg man den utvecklingen som helt orealistisk.
              Innan apartheid bröt samman i Sydafrika trodde man att det aldrig
              skulle gå. Innan Aung San Suu Kyi släpptes fri trodde man att
              juntans järngrepp om Burma för alltid skulle bestå.
            </seg>
            <seg n="f4540af8">
              Jag är övertygad om att om världens länder sluter sig samman
              kommer vi en vacker dag att kunna få ett förbud mot kärnvapen.
            </seg>
            <seg n="4f42457a">
              Låt mig avsluta med att citera den nyligen bortgångne Nelson
              Mandela. Han sade så här apropå det som är omöjligt: It always
              seems impossible until its done!
            </seg>
          </u>
          <note type="speaker" n="65ec0b6f">
            Anf. 16 Utrikesminister CARL BILDT (M):
          </note>
          <u who="carl_bildt_minister_2006" xml:id="i-56c8115af8ccac01-6" n="fbc4a19f">
            <seg n="f53a5171">
              Herr talman! Historien har många paralleller. Jag hör till dem
              som stod i riksdagens talarstol och sade att muren kommer att
              falla. För detta fick jag uppleva spott och spe från herr Thorells
              före detta partiordförande. Jag hör också till dem som stod i
              en annan talarstol och sade att apartheidsystemet skulle falla.
            </seg>
            <seg n="08b31a96">
              Jag tror dock inte att vägen till en kärnvapenfri värld är lika
              enkel. Det är viktigt att vi säger att kärnvapen är farliga. Ingen
              tvekar om det. Det är fruktansvärt farliga vapen, och användningen
              av dem skulle få ohyggliga konsekvenser.
            </seg>
            <seg n="54a28977">
              Få saker har skrämt mig så mycket som när vi efter kalla krigets
              fall fick möjlighet att ta del av sovjetisk krigsplanläggning
              vad gällde användning av kärnvapen. Vi trodde att de hade planerat
              för rätt begränsad användning, men de hade planerat för massiva
              stötvågor med hundratals laddningar i vår omedelbara närhet. Det
              hade förstört Europa.
            </seg>
            <seg n="f4123e10">
              Nu var det andra politiska skäl som gjorde att det systemet föll
              samman, och det finns andra säkerhetspolitiska skäl som kanske
              i det iranska fallet eller i de andra fallen kan leda till att
              de börjar minska sina arsenaler. En vacker dag gör kanske också
              Pakistan, Indien, Kina, Storbritannien och Frankrike det. Som
              realist är jag dock alldeles övertygad om att de bara kommer att
              göra det när de är övertygade om att det ligger i det egna landets
              säkerhetspolitiska intresse.
            </seg>
            <seg n="aa83c58a">
              Här ska vi långsiktigt hjälpa till så att de kommer till denna
              insikt och därmed skapa förutsättningarna för en kärnvapenfri
              värld.
            </seg>
          </u>
          <note n="e0fd0b28">
            Överläggningen var härmed avslutad.
          </note>
          <note n="d351ac6b">
            8 § Svar på interpellation 2013/14:158 om USA som rättsstat och
            frågan om the Cuban Five
          </note>
          <note type="speaker" n="8a530adb">
            Anf. 17 Utrikesminister CARL BILDT (M):
          </note>
          <u who="carl_bildt_minister_2006" xml:id="i-56c8115af8ccac01-7" n="fbc4a19f">
            <seg n="bbcc3f5f">
              Herr talman! Torbjörn Björlund har frågat mig om jag avser att
              ta upp frågan om, enligt Björlunds ord, USA:s rättsövergrepp i
              allmänhet och övergreppen mot the Cuban Five i synnerhet vid något
              tillfälle med någon representant för USA. Torbjörn Björlund frågar
              också varför jag, enligt Björlund, är så rädd för att kritisera
              USA när det i andra fall är lättare.
            </seg>
            <seg n="3849783d">
              Svaret på den första frågan är nej.
            </seg>
            <seg n="80824873">
              Svaret på den andra frågan är att Torbjörn Björlund och jag verkar
              ha olika syn på USA som rättsstat. USA:s rättssystem är, till
              skillnad från exempelvis det kubanska, väl utvecklat. Den amerikanska
              författningen ger ett omfattande skydd åt grundläggande fri- och
              rättigheter, inklusive de mänskliga rättigheterna. En kombination
              av statliga institutioner, självständiga domstolar, enskilda organisationer
              och fria medier försvarar alla individers rättigheter. Därmed
              finns goda grundförutsättningar för rättvisa rättegångar i USA.
            </seg>
          </u>
          <note type="speaker" n="b051c017">
            Anf. 18 TORBJÖRN BJÖRLUND (V):
          </note>
          <u who="torbjorn_bjorlund_e4a89e" xml:id="i-4aa8c946f2a982bc-0" n="84eb1c63">
            <seg n="a9d784f3">
              Herr talman! Jag tackar utrikesministern för svaret, även om
              det som vanligt är ett icke-svar. Det är inte ett svar på mina
              frågor, utan det är ett svar som tar andra utgångspunkter. Jag
              anser, precis som vid en tidigare debatt i samma ämne, att det
              inte är riktigt seriöst.
            </seg>
            <seg n="59500007">
              Det som dock är bra är att man av ett icke-svar kan läsa ut olika
              synpunkter och meningar, vilket kan användas i fortsatta debatter
              och kanske även i medierna.
            </seg>
            <seg n="ef2dafd3">
              Svaret innehåller många vackra ord, särskilt vad gäller den andra
              frågan. Att svaret på första frågan skulle bli nej utgick jag
              från. Så var det förra gången också, och jag tror inte att Carl
              Bildt har ändrat på sig på den punkten.
            </seg>
            <seg n="b910c280">
              Det andra svaret är dock intressant. Carl Bildt uttalar som sagt
              en massa vackra ord, men det finns inget konkret. Beskrivningen
              av konstitution, eller grundlagar, skulle kunna gälla nästan vilket
              land som helst.
            </seg>
            <seg n="d86db649">
              I dag kritiseras ett antal länder av Carl Bildt för bristande
              demokrati och respekt för mänskliga rättigheter, folkrätt och
              så vidare – men aldrig USA. Detta är mycket tydligt.
            </seg>
            <seg n="4729ae8f">
              Exemplet the Cuban Five är intressant. Det är ett fall som utvecklas
              hela tiden och där fler och fler ansluter sig till protesterna
              mot hur man har behandlat dessa fem fångar.
            </seg>
            <seg n="8a9d768a">
              Verkligheten både inom och utanför USA ser annorlunda ut än den
              Carl Bildt beskriver. USA:s övervakning togs upp i gårdagens nyhetssändningar,
              och alltmer avslöjas om vad USA gör och hur USA gör det. Följer
              USA folkrätt och internationell rätt? Det är rejält ifrågasatt.
            </seg>
            <seg n="f779d518">
              Dessutom har frågan om Sveriges roll tillkommit, vilket är mycket
              besvärande. Jag har dock inte sett något svar eller någon kommentar
              från utrikesministern, och jag utgår från att det inte heller
              kommer.
            </seg>
            <seg n="0846a1d7">
              När det gäller the Cuban Five finns det både FN-rapporter och
              Amnestyrapporter om hur det har gått till. Det är bra redogörelser
              och svidande kritik mot USA:s sätt att hantera detta rättsfall.
            </seg>
            <seg n="7969594e">
              Med det perspektiv vi har i dag bli det ännu viktigare att titta
              på hur det ser ut i USA när de hanterar sin egen rättssituation
              och utanför USA när de hanterar andra länder. Det hänger ihop,
              och det måste komma fram.
            </seg>
            <seg n="91e1e8c0">
              Denna regering har precis som den förra en förkärlek för att
              lägga ut dimridåer. I svaret hänvisar utrikesministern till att
              Kuba inte har demokrati. Det må så vara. Jag ställer dock aldrig
              den frågan, utan mina frågor handlar om USA:s agerande. Ministern
              försöker dock lägga ut en dimridå med andra länder, och Kuba är
              ett tacksamt exempel eftersom landet har varit slagpåse i många
              år. Kuba har visserligen långt till demokrati, men det ingår inte
              i exemplet eller frågan och är därför onödigt att ta med.
            </seg>
            <seg n="008e3072">
              Jag har varit inne på Utrikesdepartementets hemsida och tittat
              på vilka länder utrikesministern uttalar sig om. Det är många
              länder och många situationer. Just nu handlar det om Ukraina.
              Där finns rättsfallet med Julija Tymosjenko som Utrikesdepartementet
              i en skrivelse har lyft upp som ett problem för Ukrainas inträde
              i EU.
            </seg>
            <seg n="c5b55877">
              Varför går det att yttra sig i sådana specifika rättsfall när
              det gäller Ukraina men inte när det gäller USA?
            </seg>
            <seg n="27051f7e">
              Jag hoppas att jag kan få något slags svar på denna fråga, även
              om jag inte räknar med det.
            </seg>
          </u>
          <note type="speaker" n="6e7a927d">
            Anf. 19 Utrikesminister CARL BILDT (M):
          </note>
          <u who="carl_bildt_minister_2006" xml:id="i-56c8115af8ccac01-8" n="fbc4a19f">
            <seg n="d4a9efc3">
              Herr talman! Jag kunde inledningsvis ha sagt att vi ibland kritiserar
              USA på detta område, framför allt när det gäller användningen
              av dödsstraff där vi har en fundamentalt annorlunda inställning.
            </seg>
            <seg n="849826bb">
              Utan att gå in närmare på det konkreta fallet kan jag dock konstatera
              att detta fall har gått igenom alla instanser i det amerikanska
              rättssystemet och varit föremål för betydande behandling av det
              amerikanska rättssystemet på alla nivåer. Det handlar om fem personer
              som har agerat på den kubanska säkerhetstjänstens uppdrag och
              blivit dömda, bland annat för spioneri. Såvitt jag förstår och
              utan att ta ställning till frågan i övrigt har de inte heller
              förnekat att de genomförde dessa uppdrag.
            </seg>
            <seg n="7cba836c">
              Vi har inte haft anledning att ta upp detta med USA över huvud
              taget, och det finns heller ingen anledning att göra det. Vi tar
              dock självklart upp dödsstraff med USA och andra länder.
            </seg>
            <seg n="ab969d99">
              Torbjörn Björlund tar upp alla möjliga andra saker, men jag lägger
              dem åt sidan.
            </seg>
            <seg n="76658c20">
              Vad gäller fallet Julija Tymosjenko har det knappt gått genom
              något rättssystem värt namnet. Här är det de facto en oppositionsledare
              som har satts i fängelse, och det är vi, för att uttrycka saken
              försiktigt, rätt skeptiska till.
            </seg>
          </u>
          <note type="speaker" n="7955213a">
            Anf. 20 TORBJÖRN BJÖRLUND (V):
          </note>
          <u who="torbjorn_bjorlund_e4a89e" xml:id="i-4aa8c946f2a982bc-1" n="84eb1c63">
            <seg n="2096ced0">
              Herr talman! Jag kan konstatera att det återigen blir en märklig
              debatt. Det finns inte riktigt samma tendens till nonchalans och
              arrogans i den här debatten som förra gången, men det finns ändå
              ett undvikande. Det finns ett undvikande svar i detta – att man
              inte vågar. Jag tolkar det så.
            </seg>
            <seg n="9033476d">
              Om man tittar på USA:s rättssystem och jämför det med andra länders
              ser man att dödsstraffet har varit kritiserat. Men vad som har
              hänt i övrigt går att jämföra. I detta fall, med de fem kubanska
              män som sitter i fängelse, har det varit ett uppenbart och klart
              rättsövergrepp enligt Amnestyrapporten, FN-rapporten och alla
              andra bedömare som finns utanför landet och inom USA. Detta är
              fem män som är oskyldiga till spioneri. De har begått ett brott
              genom att ta sig in i landet, men de har inte spionerat.
            </seg>
            <seg n="35b33927">
              Jag redogjorde förra gången för turerna i rättegången. För det
              första förlades den till fel plats, enligt många. I Miami finns
              det många exilkubaner som ägnar sig åt terrorism som inte beivras
              av USA. De här männen gick in för att avslöja detta och fängslades
              i stället. Redan det är en sak som är anmärkningsvärd.
            </seg>
            <seg n="02bc794b">
              För det andra finns det många vittnesmål i rättegången om att
              det inte handlar om spioneri över huvud taget. Allt som har presenterats
              av de fem kubanerna har varit öppna uppgifter, som har kunnat
              ses av USA:s rättssystem självt. Ändå sätter man dem i fängelse
              för spioneri.
            </seg>
            <seg n="1bedb7e1">
              Det som är bra med detta rättsfall, i alla fall från min synvinkel,
              är att det är öppet, tydligt och klart att det är ett rättsövergrepp.
              Sådant måste man kunna reagera på. Man skyfflar det inte under
              mattan. Det är det som är kärnan i det här: Varför kan man reagera
              på andra länders rättsövergrepp mot egna medborgare, men inte
              mot USA:s? Det kommer ingenting sådant.
            </seg>
            <seg n="3a1677a3">
              Det är detta som jag menar är den springande punkten i min interpellation:
              Varför har vi en utrikesminister och en regering som har skygglappar,
              och till och med öronproppar, i vissa sammanhang men inte i andra?
              Varför är det så lätt att kritisera vissa länder men inte USA?
              Vad är det som är så speciellt med USA för den här regeringen?
              Man kan spekulera i det. Många tycker olika saker och tycker sig
              se olika saker. Jag skulle vilja ha ett svar från Carl Bildt.
              Varför är det så svårt att kritisera USA för de rättsövergrepp
              man gör?
            </seg>
            <seg n="75194058">
              I detta fall, när det gäller USA specifikt, växer protesterna
              mot USA över hela världen. Det gäller deras massövervakning över
              i princip hela världen av olika statschefer och även vanliga medborgare
              som vi – halvvanliga i alla fall. Det innebär att detta Cuban
              Five-fall också uppmärksammas ännu mer. Det finns i dag en rörelse
              för att lyfta frågan om detta rättsövergrepp över hela världen.
              Det kommer att hållas konferenser, och allt fler ansluter sig.
              Även så kallade kändisar kommer med i rörelsen för att lyfta upp
              detta uppenbara rättsövergrepp av USA:s rättssystem. Det blir
              både symboliskt och viktigt i andra sammanhang att lyfta upp detta,
              att kommentera det och att tycka någonting om det.
            </seg>
            <seg n="a6417fdf">
              Det är nu 15 år sedan, och det handlar om fem män. En har avtjänat
              sitt straff. Men en av dem är dömd till två livstider plus 15
              år. Det är ett slags dödsstraff i sig. Det är en detalj i det
              hela att ni inte kritiserar den biten, men den är viktig.
            </seg>
            <seg n="a0582021">
              Jag tror att det är detta som är det problematiska för regeringen
              och för utrikesministern. När protesterna mot USA:s sätt att hantera
              både sitt eget och andra länders rättssystem ökar och det inte
              kommer någon kommentar till detta från utrikesministern – vad
              händer då? Det blir spekulationer. Man börjar fundera på vad det
              är som är så svårt med att lyfta upp de här sakerna. Det måste
              finnas något slags orsak till att man väljer att inte göra det.
              Det är det som frågan egentligen handlar om. Varför kan man inte
              reagera på saker som görs av USA?
            </seg>
          </u>
          <note type="speaker" n="1eef7563">
            Anf. 21 Utrikesminister CARL BILDT (M):
          </note>
          <u who="carl_bildt_minister_2006" xml:id="i-56c8115af8ccac01-9" n="fbc4a19f">
            <seg n="0d01839f">
              Herr talman! Svaret på Torbjörn Björlunds fråga är mycket enkelt.
              Anledningen är sakfrågan. Detta är ett land med ett i allt väsentligt
              fungerande rättsväsen där detta fall har varit uppe till prövning
              i åtskilliga instanser. Till och med USA:s högsta domstol har
              prövat om det finns anledning att ta upp fallet till förnyad prövning,
              och svaret har varit nej. Normalt tar vi inte upp sådana fall.
              Det finns ingen anledning till det, och så är det.
            </seg>
            <seg n="4051ea62">
              Sedan tar Torbjörn Björlund upp en förfärlig mängd andra saker
              som har att göra med hans grundläggande inställning till USA,
              och jag lämnar detta vid sidan om. Det leder till misstanken om
              att han bara är ute efter USA i största allmänhet i och med att
              han blandar in allt möjligt.
            </seg>
            <seg n="36abef12">
              Jag vill begränsa debatten till denna sakfråga, och där har jag
              svarat för andra gången. Vi kan notera att detta är vår andra
              interpellationsdebatt i just detta ämne.
            </seg>
          </u>
          <note type="speaker" n="316bf824">
            Anf. 22 TORBJÖRN BJÖRLUND (V):
          </note>
          <u who="torbjorn_bjorlund_e4a89e" xml:id="i-4aa8c946f2a982bc-2" n="84eb1c63">
            <seg n="26b6d617">
              Herr talman! Jag konstaterar att detta i princip är meningslöst
              – jag ska inte säga helt meningslöst, för någonstans finns det
              anledning att debattera. Men när man inte får en konkret debatt
              i frågorna blir det om inte frustrerande så ändå lite märkligt.
              Det blir en konstig debatt.
            </seg>
            <seg n="be75db7d">
              Utrikesministern undviker fullständigt de frågor som är kärnan
              och som finns uppe på bordet i många andra sammanhang och som
              handlar om USA.
            </seg>
            <seg n="376a615c">
              I dag har jag ett gult band på mig. Den rörelse som nu pågår
              för de fem kubanska fångarna har valt denna symbol. Det är en
              amerikansk symbol. Tie a Yellow Ribbon Round the Ole Oak Tree
              är den mest kända sången av alla. Detta har man valt därför att
              man i denna sång också beskriver vad som händer med familjemedlemmarna
              till de män som sitter oskyldigt dömda. Detta drabbar inte bara
              rättssystemet. Det drabbar familjerna till de fem männen. De orättvisa
              domarna drabbar människor. Dessa människor lider. Man måste tänka
              på dem också. Det handlar om medmänsklighet, och det handlar om
              mänskliga rättigheter.
            </seg>
            <seg n="07349827">
              Man måste tänka på vad konsekvenserna blir av att man inte agerar
              när orättvisa domar har fällts och man inte ser det. Det finns
              många människor som reagerar på det mänskliga i att sitta inspärrad
              oskyldigt dömd. Det finns det säkert kring Julija Tymosjenko också,
              om det nu är så i hennes fall; men så är det säkert. Det finns
              ingen anledning. Dessa människor finns med i det här sammanhanget
              också, och dem måste vi också lyssna på. Denna medmänsklighet
              i uttalandet från regeringen eftersöker jag också – att man verkligen
              ser vad mänskliga rättigheter i grunden innebär för människor
              runt om i världen.
            </seg>
            <seg n="0c29693a">
              Jag lämnar nu över mitt gula band till utrikesministern, och
              jag hoppas att han tar emot det. Han får väl sätta det någonstans
              så att han blir påmind om situationen. Vi får se om det blir fler
              interpellationsdebatter som den här. Det kanske det inte blir,
              utan det blir andra saker. Men det kanske behövs en påminnelse.
            </seg>
          </u>
          <note type="speaker" n="cfd81d58">
            Anf. 23 Utrikesminister CARL BILDT (M):
          </note>
          <u who="carl_bildt_minister_2006" xml:id="i-56c8115af8ccac01-10" n="fbc4a19f">
            <seg n="bc4b93c0">
              Herr talman! Jag lägger sakfrågan åt sidan. Jag undrade vad det
              var som Torbjörn Björlund hade. Jag var inte medveten om detta.
              Normalt sett innebär det gula ett stöd för de svenska soldaterna
              i Afghanistan, så jag undrade vad som plötsligt hade inträffat.
              Det delas ut många gula band, och det är många som vill bära dem
              för att stödja den svenska insatsen i Afghanistan. I den meningen
              har jag burit samma band – lite mindre, men med i grunden exakt
              samma färger. Och det tänker jag fortsätta att göra.
            </seg>
          </u>
          <note n="e0fd0b28">
            Överläggningen var härmed avslutad.
          </note>
          <note n="d5e5ce2c">
            9 § Svar på interpellation 2013/14:181 om kulturarvet Marinens
            Musikkår
          </note>
          <note type="speaker" n="3769ab5a">
            Anf. 24 Försvarsminister KARIN ENSTRÖM (M):
          </note>
          <u who="karin_enström_minister_2012" xml:id="i-ae0bd135b4614039-1" n="dcc57c28" next="i-7c43461d32e9154a-1">
            <seg n="a112498f">
              Herr talman! Agneta Gille har frågat mig hur jag tänker agera
              för att bevara det viktiga kulturarv som Marinens Musikkår utgör.
            </seg>
          </u>
          <note n="5eaa8d1c">
            Den 23 oktober i år besvarade jag en fråga om Marinens Musikkår
            av Agneta Gilles partikamrat Peter Jeppsson (fråga 2013/14:47).
          </note>
          <u who="karin_enström_minister_2012" xml:id="i-7c43461d32e9154a-1" n="dcc57c28" prev="i-ae0bd135b4614039-1">
            <seg n="60d93452">
              Regeringen styr Försvarsmaktens verksamhet genom myndighetens
              instruktion och regleringsbrevet samt enskilda regeringsbeslut.
              Försvarsmakten ska enligt sin instruktion – förordningen (2007:1266)
              med instruktion för Försvarsmakten – medverka i statsceremonier.
              Detta innebär bland annat att försvarets musikkårer ska spela
              vid högvaktsavlösningen och annan statsceremoniell verksamhet.
              Ett annat exempel är vid riksdagens öppnande.
            </seg>
            <seg n="f847557b">
              Regeringen har på detta sätt fastställt ramen för försvarsmusikens
              verksamhet. Inom denna ram är det Försvarsmakten som bestämmer
              hur verksamheten ska bedrivas.
            </seg>
          </u>
          <note type="speaker" n="5a7f7094">
            Anf. 25 AGNETA GILLE (S):
          </note>
          <u who="agneta_gille_591a91" xml:id="i-f52b31aa9f18de61-0" n="1c693d24">
            <seg n="ba1ceb2f">
              Herr talman! Jag tackar ministern för svaret. Jag ville verkligen
              diskutera kulturarv. Som ministern vet sitter jag också i kulturutskottet.
              Där är vi angelägna om ett sådant fint kulturarv som Marinens
              Musikkår utgör.
            </seg>
            <seg n="cf150586">
              Det har kommit otroligt många mejl till mig de senaste dagarna,
              och det har gett mig ett underlag som jag aldrig någonsin tidigare
              har haft i en interpellationsdebatt. Mejlen innehåller synpunkter
              på hur försvaret har agerat utifrån det här. Det jag ser är att
              det inte är första gången som det här förslaget finns om att Marinens
              Musikkår ska läggas ned, utan det har hänt tidigare. Jag skulle
              vilja veta hur ministern ser på det. Vad är det som har hänt vid
              de tidigare tillfällena som har gjort att man i Försvarsmakten
              har tagit beslutet att inte lägga ned Marinens Musikkår?
            </seg>
            <seg n="2fb853d9">
              Jag har fått många bra kommentarer gällande vad Marinens Musikkår
              betyder, och jag tycker att de är värdefulla. En mängd kända musiker
              skriver: Kultur innehåller värden som inte kan mätas i pengar
              eller BNP. Den positiva självkänslan och kraften som en levande
              kultur genererar kommer med säkerhet att ge den energi och det
              perspektiv som på sikt förbättrar både vårt själsliga och ekonomiska
              välbefinnande. Vi anser att våra politiker nu måste ta ett grepp
              om den svenska försvarsmusiken så att ensembler som Marinens Musikkår
              får leva vidare.
            </seg>
            <seg n="e47fd161">
              Det är kärnan i vad jag tycker att ministern ska fundera över.
              Vad kan ministern göra i det här läget? Ministern säger att det
              är Försvarsmakten som bestämmer hur verksamheten ska bedrivas.
              Är det samma sak som att ministern inte bryr sig om huruvida Marinens
              Musikkår ska fortleva eller inte, eller har ministern en möjlighet
              att prata med Försvarsmakten i just de här frågorna?
            </seg>
            <seg n="1c634c53">
              Det finns synpunkter från de här kända musikerna, som jag nyss
              citerade, angående Marinens Musikkår och det finns synpunkter
              från Försvarsförbundet, från Sveriges Yrkesmusikerförbund, från
              Sveriges Orkesterförbund och andra som har kommit med många bra
              och viktiga påståenden. Jag hoppas att ministern har sett och
              läst dessa brev, för de är ställda till ministern.
            </seg>
            <seg n="cab968d8">
              I dag finns det tre musikkårer. Det är stolthet över det kulturella
              arvet som vi kan se i alla dessa reaktioner. Jag skulle vilja
              veta hur ministern ser på att hjälpa till att påverka Försvarsmakten
              att behålla Marinens Musikkår.
            </seg>
          </u>
          <note type="speaker" n="b5aa9bf9">
            Anf. 26 KERSTIN HAGLÖ (S):
          </note>
          <u who="kerstin_haglo_41f11a" xml:id="i-96d6472c8bb8a80e-0" n="7004ec3a">
            <seg n="d4fe813a">
              Herr talman! Det är tredje gången som ett förslag om nedläggning
              av Marinens Musikkår kommer från Högkvarteret. Jag har varit med
              på hela resan vad gäller de tidigare nedläggningsförslagen, och
              jag agerade då också. Då stoppades förslagen av de dåvarande regeringarna.
              Förslaget möts nu av en mycket stark opinion. Det som är slående
              är att denna gång har förslaget tagits fram i all hast utan hänsyn
              till helheten och till den nationella resurs som kåren utgör.
              Det har funnits stora brister i den här processen, vilket jag
              vet att många har kritiserat.
            </seg>
            <seg n="79106c89">
              Vid en presskonferens i min hemstad Karlskrona den 7 oktober
              uppgav chefen för Livgardet att han fått styrning från Högkvarteret
              gällande att lägga ned Marinens Musikkår. Mönstret känns igen
              av den som har varit med två gånger tidigare.
            </seg>
            <seg n="6d29e9ca">
              Livgardet lade inte så stor vikt vid processen med att ta fram
              konsekvensanalyser. Man hade inte möjlighet att ta fram alternativa
              lösningar, utan man gjorde helt enkelt det som Högkvarteret sade.
            </seg>
            <seg n="70f411bc">
              Nu har vi en stark opinion, precis som Agneta Gille har talat
              om. I uppropet Bevara Marinens Musikkår är det över 22 000 namn
              i dag från norr till söder i Sverige, från personer i våra grannländer,
              från USA, Nederländerna och Spanien. Listan kan göras lång.
            </seg>
            <seg n="43e2f1b4">
              Försvarsministern har liksom jag och Agneta Gille tagit emot
              skrivelser, och vi ser nu att så gott som hela musiklivet och
              kulturlivet agerar och engagerar sig i denna fråga. Alla har samma
              budskap: Låt inte ett kulturarv gå i graven! Låt inte Försvarsmaktens
              leende gå i graven!
            </seg>
            <seg n="9a62902f">
              Marinens Musikkår är en nationell angelägenhet, och den har utvecklats
              till en av världens ledande ensembler i sin genre. Mot bakgrund
              av detta som jag nu framfört vad gäller den obefintliga processen
              och Marinens Musikkårs kulturvärde vore det förödande och djupt
              olyckligt att låta 325 års kulturarv gå i graven.
            </seg>
            <seg n="32e8bf81">
              Jag vill ställa samma fråga som Agneta Gille ställde, och jag
              vill göra det utifrån att det faktiskt är så att regeringsbeslut
              om fortlöpande uppdrag till myndigheterna kan tas. Det görs ständigt
              och jämt – uppdrag med syfte att utveckla, kartlägga, analysera
              och utreda olika frågor.
            </seg>
            <seg n="1c102e0d">
              Jag anser att svaret från försvarsministern är ett icke-svar.
            </seg>
          </u>
          <note type="speaker" n="cea0f3e1">
            Anf. 27 Försvarsminister KARIN ENSTRÖM (M):
          </note>
          <u who="karin_enström_minister_2012" xml:id="i-56c8115af8ccac01-11" n="dcc57c28">
            <seg n="e64fff16">
              Herr talman! Jag kan börja med att understryka den mängd av brev
              och olika typer av opinionsyttringar som har kommit in med anledning
              av de här uppgifterna. Det visar att det finns ett stort intresse
              och ett starkt engagemang, inte bara i Karlskrona utan i hela
              landet och utanför våra gränser. Jag har tagit emot många brev,
              och vi försöker svara på dem efter hand.
            </seg>
            <seg n="ca07834f">
              Jag vill också understryka att alla våra tre musikkårer som vi
              har är mycket duktiga, och deras insatser och musiken man spelar
              vid statsceremonier, andra ceremonier och konserter är mycket
              uppskattade.
            </seg>
            <seg n="542d8e7f">
              Men med anledning av den här interpellationen måste jag redogöra
              för hur styrningen av Försvarsmakten och myndighetens olika enheter
              sker, för det är egentligen det som ligger i frågan.
            </seg>
            <seg n="c73b798f">
              Försvarsmaktens grundorganisation består av 35 organisationsenheter
              som finns i Försvarsmaktens instruktion. I den här instruktionen
              anges att Försvarsmakten själv bestämmer sin grundorganisation
              i den mån den inte är reglerad i instruktionen. Av detta följer
              att det är Försvarsmakten som beslutar om försvarsmusiken och
              förvarsmusikens innehåll. Myndigheten ska uppfylla de krav som
              regeringen ställer om att medverka i statsceremonier.
            </seg>
            <seg n="9a2a2b46">
              För den här styrningen gäller att regeringen uppdrar åt Försvarsmakten
              att genomföra viss verksamhet. Samma sak gäller för alla andra
              statliga myndigheter. Sedan är det myndighetens chef, i det här
              fallet överbefälhavaren, som ska se till att verksamheten genomförs.
            </seg>
            <seg n="19e37415">
              Den ordning som råder nu, i och med den senaste organisationsförändringen,
              innebär att det är via chefen för Högkvarterets produktionsledning
              som överbefälhavaren uppdrar åt Livgardet vilken verksamhet, i
              det här fallet den statsceremoniella verksamheten, som Livgardet
              ska bedriva. Sedan är det chefen för Livgardet som uppdrar åt
              sina enheter, till exempel försvarsmusiken, att bedriva den här
              verksamheten. Det må låta lite formellt och tråkigt, men det är
              så som ordningen är.
            </seg>
            <seg n="1b585506">
              Försvarsmusiken ska sammantaget bedriva den musikverksamhet som
              Livgardet och ytterst Högkvarteret bestämmer. Verksamhetsuppdragen
              beslutas efter en dialog mellan den beslutande och den utförande
              nivån. Sedan återredovisar överbefälhavaren det här till regeringen
              i myndighetens årsredovisning.
            </seg>
            <seg n="cbb5b3ed">
              Regeringen kräver att Försvarsmakten ska medverka i statsceremonier.
              Det står i instruktionen, och det är en uppgift för myndigheten.
              Inom ramen ska alltså Försvarsmakten, genom försvarsmusiken och
              musikkårerna, stödja statsledningen och den egna verksamheten
              med musik. Det kan till exempel vara vid utländska besök, och
              det kan vara vid nationella högtider, vaktparader och kungliga
              audienser.
            </seg>
            <seg n="3e90f098">
              Varför säger jag då allt detta? Jo, för att jag vill beskriva
              den ordning som finns för styrningen av Försvarsmaktens organisation
              och vilka uppgifter de ska utföra. Det är en etablerad och noga
              styrd ordning. Därför måste min motfråga bli om interpellanten,
              och kanske även Kerstin Haglö, tycker att den ordningen ska frångås.
            </seg>
          </u>
          <note type="speaker" n="902306f0">
            Anf. 28 AGNETA GILLE (S):
          </note>
          <u who="agneta_gille_591a91" xml:id="i-f52b31aa9f18de61-1" n="1c693d24">
            <seg n="74811656">
              Herr talman! När det gäller ordningen som sådan måste man fundera
              på vilken grund Försvarsmakten lägger ett sådant beslut. Vad finns
              det för underlag? Som ytterst ansvarig, vilket ministern är, måste
              det ändå finnas ett underlag som ministern har tagit del av och
              en viss utredning som påtalar och påvisar att Marinens Musikkår
              inte behövs. Detta kulturarv från 1600-talet behövs inte längre;
              vi kan släppa det. Jag kan inte se att det finns något sådant
              underlag. Jag skulle vilja att ministern tar upp det i nästa svar
              och påvisar att det finns en utredning som visar att vi inte behöver
              ha tre musikkårer.
            </seg>
            <seg n="08236646">
              Jag förstår att ministern inte kan styra Försvarsmakten mer än
              att de ska följa det regelverk som gäller, men har försvarsministern
              någon personlig synpunkt i frågan? Förstår hon frustrationen för
              alla de som upplever att detta kulturarv är på väg att gå i graven?
            </seg>
            <seg n="4e02afb8">
              Ministern bör också titta på hur man har agerat i Norge; där
              satsar man. Sverige är sämst i hela Norden när det gäller detta.
              Då borde vi kanske fundera över hur man har lyckats i de andra
              nordiska länderna. Island har inte något liknande försvar, men
              i övriga Norden är Sverige sämst. Norge gjorde en stor utredning
              och har lagt fram ett förslag. Det norska försvaret förmedlar
              sin syn så här: Kultur i Försvaret – Försvaret är en professionell
              och ledande kulturförmedlare. Med fem professionella musikkårer,
              sju museer runt om i Norge och en lång tradition av förmedlande
              av militär professionalism är Försvaret en viktig del av det norska
              kulturlivet.
            </seg>
            <seg n="c248f3d2">
              Vad jag önskar att vi i Sverige kunde säga likadant och att den
              svenska regeringen kunde lägga till att musikarvet handlar om
              välbefinnande. Att få ta del av musiken och detta kulturarv är
              också hälsofrämjande insatser.
            </seg>
            <seg n="86140ed3">
              Jag hoppas att ministern har möjlighet att påverka detta och
              att begära att en utredning görs, om det inte är så att den redan
              finns. Jag vill också veta på vilka grunder Försvarsmakten har
              lagt förslaget.
            </seg>
          </u>
          <note type="speaker" n="f63a0a2f">
            Anf. 29 KERSTIN HAGLÖ (S):
          </note>
          <u who="kerstin_haglo_41f11a" xml:id="i-96d6472c8bb8a80e-1" n="7004ec3a">
            <seg n="44207bd9">
              Herr talman! Visst har vi ett ansvar för vårt gemensamma kulturarv
              och för att förvalta det till våra barn och ungdomar och till
              kommande generationer. I dag finns det också ett stort intresse
              hos våra barn och ungdomar för att ta del av den fantastiska blåsmusik
              som Marinens Musikkår står för och som kan engagera dem.
            </seg>
            <seg n="d0515a07">
              En nedläggning av Marinens Musikkår kommer att innebära att ett
              kulturarv försvinner för att spara några få miljoner kronor. Det
              är ett kulturarv som aldrig kommer tillbaka, efter att ha funnits
              i 325 år.
            </seg>
            <seg n="e8636cb6">
              Många är de som kommer att utkräva politiskt ansvar om nedläggningen
              genomförs. Det politiska ansvaret är regeringens.
            </seg>
            <seg n="c724845e">
              Därför är detta en mycket seriös fråga till försvarsministern:
              Är försvarsministern, tillsammans med regeringen, beredd att ta
              ansvar för denna kulturförlust utan att en oberoende utredning
              görs? Hur det än är med ordningen och vem som styr vem kan regeringen
              fatta beslut om ett fortlöpande uppdrag till vilken myndighet
              det än är – uppdrag som kan utveckla, kartlägga, analysera och
              utreda olika frågor. Det är det som jag och interpellanten kräver
              av försvarsministern.
            </seg>
          </u>
          <note type="speaker" n="7cc10b0b">
            Anf. 30 Försvarsminister KARIN ENSTRÖM (M):
          </note>
          <u who="karin_enström_minister_2012" xml:id="i-56c8115af8ccac01-12" n="dcc57c28">
            <seg n="ad9ed675">
              Herr talman! För att vi ska få perspektiv på detta tar jag min
              utgångspunkt i den försvarsreform som nu genomförs. Det är en
              försvarsreform som det beslutades om i denna kammare 2009 och
              vars syfte är att stärka Sveriges försvarsförmåga.
            </seg>
            <seg n="b2dfdc9e">
              Jag tar väldigt kort upp varför den reformen var nödvändig och
              hur läget såg ut. Vi kan historien och vet att det var en organisation
              som hade låg beredskap. Den samlade försvarsplaneringen hade upphört
              och krigsförbandsövningar genomfördes inte. Vi hade också en liten
              utbildningsvolym. Med den reform som nu pågår är Försvarsmakten
              på väg tillbaka. Man stärker försvarsförmågan. Försvarsmakten
              bygger nu upp en insatsorganisation med tillgängliga och användbara
              förband.
            </seg>
            <seg n="9edd45d0">
              För att säkerställa att den pågående försvarsreformen verkligen
              kan genomföras, i den takt som jag hoppas att vi alla vill att
              den ska göra, satsar regeringen också 1,4 miljarder kronor över
              fyra år i höstens budget. De pengarna ska gå till förbandsverksamheten
              och främst till anställning och utbildning av personal och till
              att genomföra övningar.
            </seg>
            <seg n="1e5f7d38">
              Samtidigt som detta pågår tittar Försvarsmakten naturligtvis
              på hur man kan effektivisera och bygga försvarsförmåga så effektivt
              som möjligt. Därför pågår nu ett omfattande arbete med att inta
              den insatsorganisation som vi har beslutat om i den här kammaren.
              Den processen tar tid och är någonting som myndigheten både ska
              och måste genomföra. När myndigheten har gjort sina överväganden
              och vidtagit nödvändiga åtgärder kommer de att redovisa det för
              regeringen.
            </seg>
            <seg n="db3d0ab4">
              Det är viktigt att vi upprätthåller vårt konstitutionella system
              och ordningen för styrningen av statliga myndigheter. Regeringen
              ger myndigheten en uppgift. Myndigheten hanterar självständigt
              uppgiften och återredovisar därefter resultatet till regeringen.
              Det är myndighetens chef, i det här fallet överbefälhavaren, som
              ansvarar för att det sker.
            </seg>
            <seg n="43c1582c">
              Försvarsmakten, med sin chef i spetsen, har inte redovisat några
              förslag eller liknande om Marinens Musikkår eller försvarsmusiken
              till regeringen. Därför finns det ingenting för regeringen att
              ta ställning till.
            </seg>
            <seg n="9a90fcff">
              Jag måste också säga att jag som statsråd generellt inte ska
              tala om för en myndighet hur den ska bereda en viss fråga.
            </seg>
            <seg n="2d8736b2">
              Jag måste ställa en fråga tillbaka till Agneta Gille och Kerstin
              Haglö om de kan tala om för Försvarsmakten hur myndigheten ska
              hantera frågan.
            </seg>
          </u>
          <note type="speaker" n="70b5a20f">
            Anf. 31 AGNETA GILLE (S):
          </note>
          <u who="agneta_gille_591a91" xml:id="i-f52b31aa9f18de61-2" n="1c693d24">
            <seg n="6e982251">
              Herr talman! Jag blir lite förvirrad av ministerns svar. Jag
              har, i min enfald, ändå trott att regeringen har viss möjlighet
              att styra sina ansvarsområden. Visst har regeringen två gånger
              tidigare, när det har varit på förslag att lägga ned Marinens
              Musikkår, ändå varit med och tyckt till?
            </seg>
            <seg n="2d6fb6e3">
              Enligt de uppgifter jag har handlar det om en besparing på ca
              25 miljoner. Det är småpengar i försvarets budget. Som ministern
              säger har det tilldelats 1,4 miljarder, och då är 25 miljoner
              småpengar. Samtidigt innebär det en stor förlust för musikarbetet.
            </seg>
            <seg n="ee19fc9e">
              Vid tidigare tillfällen har vi haft interpellationsdebatter med
              kulturministern om musikarvet, och då har hon uttryckt hur värdefullt
              musikarvet är. Eftersom jag inte får något gehör, inte får någon
              respons, från ansvarig minister för försvaret får jag gå vidare
              och i stället fråga kulturministern hur hon ser på detta med kulturarvet
              och de trots allt små summor det handlar om för att rädda Marinens
              Musikkår.
            </seg>
            <seg n="6d1af5ac">
              Jag hade hoppats att ministern skulle svara att det tillsätts
              en utredning för att få underlag, men ministern säger att det
              inte finns någon möjlighet för henne att tillsätta en utredning.
              Jag beklagar det.
            </seg>
          </u>
          <note type="speaker" n="f2ec1879">
            Anf. 32 Försvarsminister KARIN ENSTRÖM (M):
          </note>
          <u who="karin_enström_minister_2012" xml:id="i-56c8115af8ccac01-13" n="dcc57c28">
            <seg n="278d83eb">
              Herr talman! Jag vill understryka det som jag sade i mitt förra
              inlägg, att något förslag eller någon inlaga från myndigheten
              inte har inkommit till regeringen.
            </seg>
            <seg n="902b38cd">
              Som jag sagt tidigare består Försvarsmaktens organisation i fred,
              grundorganisationen, av 35 organisationsenheter, vilket är beslutat.
              De som följt den här frågan under många år vet att försvarsmusiken
              tidigare var organiserad i en egen organisationsenhet, Försvarsmusikcentrum.
              Förvarsmusikcentrum lades ned vid utgången av 2009, och i stället
              inordnades försvarsmusiken i Livgardet. Regeringen går inte in
              i enskilda organisationsenheter och talar om hur myndigheten ska
              genomföra verksamheten. Det är, som jag sade, Försvarsmakten som
              har fått uppgiften. Sedan är det Försvarsmakten som löser den
              uppgiften – och inte bara löser den utan redovisar för regeringen
              hur man avser att lösa den. Det känner ledamöterna väl till.
            </seg>
            <seg n="b184d0a2">
              Samtidigt vet vi att det här är en fråga som engagerar många,
              och jag vill avslutningsvis återigen understryka att alla tre
              musikkårer är mycket duktiga, och det är en uppskattad verksamhet
              som genomförs. Det gäller också de 26 hemvärnsmusikkårer som bidrar
              till att genomföra viss statsceremoniell verksamhet. Därmed, herr
              talman, vill jag än en gång bekräfta det stora intresse som finns
              och säga att alla som skrivit till mig kommer självklart att få
              svar.
            </seg>
          </u>
          <note n="e0fd0b28">
            Överläggningen var härmed avslutad.
          </note>
          <note n="8a8ef9a7">
            10 § Svar på interpellation 2013/14:187 om Försvarsmaktens korvetter
          </note>
          <note type="speaker" n="f91b51dd">
            Anf. 33 Försvarsminister KARIN ENSTRÖM (M):
          </note>
          <u who="karin_enström_minister_2012" xml:id="i-56c8115af8ccac01-14" n="dcc57c28">
            <seg n="138bf559">
              Herr talman! Peter Jeppsson har frågat mig när beslut från regeringen
              avseende HMS Gävle och HMS Sundsvall kommer samt när beslut från
              regeringen avseende HMS Göteborg och HMS Kalmar kommer.
            </seg>
            <seg n="d8a47a0f">
              I bakgrunden finns Försvarsmaktens hemställan till regeringen
              om att få bygga om korvetterna Göteborg och Kalmar till vedettbåtar
              samt att få genomföra en generalöversyn och modifiering av korvetterna
              Gävle och Sundsvall. Framställningarna i dessa ärenden inkom till
              Regeringskansliet i mars i år.
            </seg>
            <seg n="8147dda6">
              Den 30 oktober och den 13 november i år besvarade jag likartade
              frågor från Peter Jeppsson angående marinens personal- och rustningsplan
              (riksdagsfråga 2013/14:78) respektive modifiering av korvetterna
              HMS Gävle och HMS Sundsvall (riksdagsfråga 2013/14:100). Den 4
              december besvarade jag ännu en likartad fråga från Åsa Lindestam
              angående behoven av nyanskaffning och vidmakthållande av försvarsmateriel
              (riksdagsfråga 2013/14:153).
            </seg>
            <seg n="92f81c1c">
              Herr talman! Omsättningen av Försvarsmaktens materiel sker fortlöpande.
              Över tiden förändras därför den materiel som tillsammans med utbildad
              och övad personal utgör grundförutsättningen för effektiva förband.
              Därför är det naturligt att antalet korvetter i insatsorganisationen
              inte har beslutats av vare sig regeringen eller riksdagen. Antalet
              kan variera över tiden beroende på Försvarsmaktens ekonomiska
              förutsättningar och vilka resurser som krävs för att tillgodose
              de sammantagna operativa behoven.
            </seg>
            <seg n="e4c65b3b">
              I år och under nästa år levereras de fem beställda korvetterna
              av Visbyklass i version 5 med bland annat sjömålsrobot. Det innebär
              att marinstridskrafternas förmåga till ytstrid nu ökar. Efter
              Visbykorvetternas leverans 2014 kommer Försvarsmakten att ha fler
              kvalificerade fartyg i drift än i dag. Det, i kombination med
              fartygens ökade kapacitet jämfört med sina föregångare, ger sammantaget
              förutsättningar för en stärkt operativ förmåga.
            </seg>
            <seg n="a8dc2284">
              När regeringen har att ta ställning till Försvarsmaktens förslag
              till materielinvesteringar ska behövliga upplysningar och yttranden
              inhämtas. Regeringen svarar inför riksdagen i enlighet med regeringsformens
              beredningskrav. Först när förutsättningarna för ett beslut är
              uppfyllda fattar regeringen beslut.
            </seg>
            <seg n="aa227288">
              För att långsiktigt åstadkomma en mer ändamålsenlig ordning för
              styrningen av Försvarsmaktens materielinvesteringar har regeringen
              tillsatt en särskild utredare med uppdraget att lämna förslag
              till förändringar av processen för hur regeringen styr investeringar
              i försvarsmateriel (dir. 2013:52).
            </seg>
          </u>
          <note type="speaker" n="c4b642cb">
            Anf. 34 PETER JEPPSSON (S):
          </note>
          <u who="peter_jeppsson_497b39" xml:id="i-8bbc8a737d3270b1-0" n="ba5ad797">
            <seg n="7d77fb5a">
              Herr talman! Jag vill börja med att tacka försvarsministern för
              svaret. Samtidigt kan jag tyvärr konstatera att ministern inte
              ger något konkret svar på mina tydligt ställda frågor, nämligen
              när beslut kommer från regeringen avseende korvetterna Gävle och
              Sundsvall och när beslut kommer från regeringen avseende korvetterna
              Göteborg och Kalmar. Men, herr talman, jag hör och läser ett annat
              svar mellan raderna, nämligen att nej, det blir inga ombyggnationer
              eller modifieringar eftersom en särskild utredare ska lämna förslag
              till förändringar av processen för hur regeringen styr investeringar
              i försvarsmateriel. Det gäller i ett långsiktigt perspektiv.
            </seg>
            <seg n="f40bce78">
              Om så är fallet, att det inte blir sju korvetter totalt, varför
              kan försvarsministern då inte säga det rakt ut? Det har funnits
              ett flertal möjligheter att göra det med tanke på mina två tidigare
              skriftliga frågor, som ministern själv nämnde. Om frågeställningen
              i något avseende varit otydlig ger jag ministern en ytterligare
              chans att svara, men först vill jag ge alla åhörare, såväl i kammaren
              som hemma vid tv:n, möjlighet att bedöma allvaret i min frågeställning.
            </seg>
            <seg n="4bbbde88">
              Min första fråga, herr talman, handlade om läget för bevakningsbåtar
              och vedettbåtar i marinen. Sex bevakningsbåtar kommer nämligen
              att avrustas 2015 och vedettbåten Jägaren 2016. Enligt plan kommer
              ytstridsfartygen HMS Göteborg och HMS Kalmar att byggas om till
              så kallade vedettbåtar för att sedan kunna utföra bevakningsuppdrag.
              HMS Kalmar beräknas vara i drift i mitten av 2016 och HMS Göteborg
              i mitten av 2017. I och med det läge som kommer att uppstå ville
              jag veta vilka åtgärder försvarsministern avsåg att vidta för
              att säkerställa att personalen kan behållas samt beredskapen garanteras,
              detta med tanke på ovan nämnda förmågegap avseende uppdraget territoriell
              integritet.
            </seg>
            <seg n="8df4694f">
              Svaret som kom på frågan var kortfattat: Det är Försvarsmaktens
              ansvar att inom ram för tilldelade medel avdela personal och bemanna
              förbandet så att ansatt beredskap kan upprätthållas och uppgiften
              lösas. Det gäller även under det att materielsystem omsätts genom
              avveckling, ombyggnation eller anskaffning.
            </seg>
            <seg n="ea3d221c">
              Herr talman! När detta minst sagt förbryllande svar kom funderade
              jag om jag hade ställt en fråga som kunde missförstås. Svaret
              innebär i praktiken att frågan och problemet bollas tillbaka till
              Försvarsmakten, trots att myndigheten har behov av att få svar
              från just regeringen i denna fråga.
            </seg>
            <seg n="1762f4b7">
              Min nästa fråga handlade om Försvarsmaktens bibehållande av korvetter.
              Efter 2014, då de två korvetterna av Helsingforssklassen avvecklas,
              är det i praktiken korvetterna Gävle och Sundsvall som tillsammans
              med fem Visbykorvetter ska utgöra dessa sju korvetter – och Gävle
              är sedan 2012 avrustad i väntan på regeringsbeslut.
            </seg>
            <seg n="51dc17a1">
              Svaret att regeringen löpande tar ställning till Försvarsmaktens
              förslag till materielinvesteringar är egentligen bara ett konstaterande.
              Nästa fråga är: När är beredningskravet uppfyllt? Försvarsmakten
              har för länge sedan aviserat behoven av ombyggnation och modifieringar
              och dessutom budgeterat för desamma, men det tycks inte räcka
              för regeringen eller ministern. Frågan kvarstår, herr talman.
            </seg>
          </u>
          <note type="speaker" n="8e9ea249">
            Anf. 35 SUZANNE SVENSSON (S):
          </note>
          <u who="suzanne_svensson_502ccf" xml:id="i-b97adafad0a9f5db-0" n="a4ecac4b">
            <seg n="1af332db">
              Herr talman! Först vill jag tacka Peter Jeppsson för denna viktiga
              interpellation om försvarets korvetter. Jag sitter inte i försvarsutskottet,
              men jag anser att denna fråga är viktig på ett lokalt, regionalt
              och nationellt plan.
            </seg>
            <seg n="c3bc0c13">
              Kockums har 970 anställda i Sverige, varav 650 arbetar i Karlskrona.
              Kockums är ett dotterbolag som numera ägs av ett tyskt bolag,
              Thyssen Krupp. Ägarna har dock inte full insyn i bolaget, eftersom
              specifikationerna på ubåtarna ägs av Försvarets materielverk,
              FMV, i Sverige.
            </seg>
            <seg n="ec762281">
              Just nu pågår en lång rad förhandlingar, och i avvaktan på ett
              beslut mellan FMV och Thyssen Krupp om tillstånd att börja bygga
              framtidens ubåt A26 behövs det åtgärder för att kunna behålla
              kompetensen på varvet. Här kan också påpekas att Sverige är det
              enda land i EU som inte har någon nationell lista över säkerhetsintressen.
              Nu är frågan vad regeringen och försvarsministern vill med Kockums
              och den kompetens man har där.
            </seg>
            <seg n="61fcc21b">
              Herr talman! Om jag får tillåtelse vill jag gärna titta lite
              på helheten. Regeringen har till exempel sedan ett antal år tillbaka
              haft pengar i budgeten för att kunna bygga om F 17 i syfte att
              kunna ta emot de nya helikoptrar som försvaret beställt. Det gäller
              flygledartorn, helikopterplatta och hangarer. Där håller dispensen
              för flygledartornet på att gå ut, och tornet servar både försvarets
              flyg och civilt flyg. Regeringen drog ut in i det längsta innan
              ett beslut fattades, trots att pengar funnits i budgeten under
              flera år. Nu har man aviserat att man vill lägga ned F 17:s verkstad,
              trots att man har 80 procent av incidentflyget i södra Sverige.
              Men det får vi möjlighet att diskutera vid ett senare tillfälle.
            </seg>
            <seg n="804d84dd">
              Besparingen gällande Marinens Musikkår har debatterats tidigare
              i dag här i kammaren. Denna interpellation gäller ombyggnad och
              modifiering av korvetter och avrustning av ett antal bevakningsbåtar.
              Detta har legat i plan och budget ett antal år, och Försvarsmakten
              väntar återigen på ett beslut från försvarsministern och regeringen.
              På Kockums är man världsledande på att bygga ubåtar och fartyg
              som kan gå på grunda vatten. Vill vi att Sverige ska fortsätta
              att vara världsledande måste vi också använda varvet för att behålla
              den specialkompetens vi har där. Vad vi behöver nu är positiva
              signaler, inte minst för att behålla kompetens och få ny kompetens,
              vilket kan bli ett problem på grund av det ovissa läget.
            </seg>
            <seg n="00c90936">
              Efter genomgången utbildning krävs för ingenjörer en lärlingsperiod
              i företagets regi. Det finns också ett arbetsplatsförlagt lärlingssystem
              vad gäller verkstadsdelen. Detta är något som inte har gjorts
              på ett tag, eftersom man börjar få tunt med beställningar. Som
              vi hörde tidigare av Peter Jeppsson skulle inte detta behöva vara
              ett problem om försvarsministern och hennes kolleger i regeringen
              kunde ta ett beslut.
            </seg>
            <seg n="33d40d08">
              Herr talman! Jag nämnde i början att detta är viktigt ur lokalt,
              regionalt och nationellt perspektiv. Blekinge är ett hårt ansatt
              län. Arbetslösheten är hög efter de senaste årens konjunkturnedgångar,
              bland annat inom bilindustrin, som skett på grund av att Blekinge
              är ett exportberoende län. Länet har landets högsta ungdomsarbetslöshet.
              Varvet skulle kunna vara en del av en framgångsfaktor med lärlingsutbildningar
              och en förbättrad arbetsmarknad.
            </seg>
            <seg n="82659b72">
              Herr talman! Vad gäller det nationella perspektivet måste regeringen
              bestämma sig för om Sverige ska ha ett kompetent varv som klarar
              av att leverera vad försvaret behöver. Hur tänker försvarsministern
              och regeringen agera för att få i gång underhållsarbete som skulle
              kunna ge sysselsättning och möjlighet att behålla arbetstillfällen
              och därigenom kompetens medan ett beslut tas angående A26? Det
              förefaller som att beslut och pengar finns. Nu handlar det om
              att verkställa.
            </seg>
          </u>
          <note type="speaker" n="8475872d">
            Anf. 36 Försvarsminister KARIN ENSTRÖM (M):
          </note>
          <u who="karin_enström_minister_2012" xml:id="i-56c8115af8ccac01-15" n="dcc57c28">
            <seg n="9099b352">
              Herr talman! Jag skulle vilja inleda med att peka på några felaktigheter
              i den uppkomna debatten om framför allt korvetterna. Först handlar
              det om antalet korvetter. Jag vill påminna alla som lyssnar, inklusive
              dem i denna kammare, om att inget beslut har fattats av vare sig
              riksdagen eller regeringen om antalet korvetter. Det som vi har
              föreslagit från regeringens sida och som riksdagen har beslutat
              om är att det i Försvarsmaktens insatsorganisation ska ingå två
              korvettdivisioner.
            </seg>
            <seg n="cda446a3">
              Sedan vill jag säga, herr talman, att hela debatten andas att
              Försvarsmakten skulle ha fått vänta i flera år på att få besked
              eller beslut från regeringen om de förslag som myndigheten lagt
              fram. Det är inte sant. Försvarsmakten inkom med två framställningar
              i mars i år, den ena om att få bygga om korvetterna Göteborg och
              Kalmar till vedettbåtar, den andra om att få genomföra en generalöversyn
              och modifiering av korvetterna Gävle och Sundsvall. Dessa förslag
              bereds i Regeringskansliet, precis som andra förslag som kommer
              från Försvarsmakten, inte minst på materielsidan.
            </seg>
            <seg n="c877d867">
              Det har också andats att det finns en risk för en försämring
              av Sveriges beredskap, bevakning och försvarsförmåga inom en snar
              framtid. Detta stämmer inte heller. Här har nu Försvarsmakten
              tillförts fem nya Visbykorvetter med högre kapacitet än vad som
              funnits tidigare. Därför är det beklagligt att den här förmågan
              pekas ut som ett bristområde.
            </seg>
            <seg n="5667343e">
              Det som däremot är klart är att Försvarsmakten inte kan upprätthålla
              sin operativa förmåga eller utföra ålagda uppgifter utan en fungerande
              materielförsörjning. Det är förhoppningsvis vi alla överens om.
              Det är regeringens ansvar att se till att vi har en materielförsörjningsprocess
              som fungerar på både kort och lång sikt.
            </seg>
            <seg n="d2de85ad">
              Regeringen prövar nogsamt de förslag som Försvarsmakten lägger
              fram. Jag har som minister naturligtvis också en god dialog med
              myndighetsledningarna för såväl Försvarsmakten som Försvarets
              materielverk, FMV. Det är viktigt att de beslut som regeringen
              fattar är hållbara även på sikt. Vi ska hushålla med statens resurser
              och investera dem i rätt saker och på rätt sätt. Det är det som
              beredningen i Regeringskansliet syftar till. Enskildheter sätts
              in i ett större sammanhang och värderas mot Försvarsmaktens samlade
              behov. Jag säger det inte som ett svar på den här frågan, men
              för att säkerställa detta på längre sikt vill vi åstadkomma en
              mer ändamålsenlig ordning för styrningen av Försvarsmaktens materielinvesteringar,
              så att vi kan ta långsiktiga beslut med tydlig spårbarhet till
              kraven på operativ förmåga.
            </seg>
            <seg n="e29c278a">
              Avslutningsvis vill jag vara väldigt tydlig med att det är Försvarsmaktens
              behov som är i mitt och regeringens fokus när det kommer till
              materielförsörjningen, inklusive försörjningen av fartyg och båtar.
            </seg>
          </u>
          <note type="speaker" n="aefaa81c">
            Anf. 37 PETER JEPPSSON (S):
          </note>
          <u who="peter_jeppsson_497b39" xml:id="i-8bbc8a737d3270b1-1" n="ba5ad797">
            <seg n="f6398c75">
              Herr talman! Försvarsministern! Jag vill å det bestämdaste hävda
              att försvarsförmågan klart kommer att försämras. Framför allt
              gäller det beslut som har fattats tidigare, som när regeringens
              genomförandegrupp valde att ta bort en vital del ur Visbykorvetternas
              system, nämligen luftvärnsrobotarna. Jag kan inte se det på något
              annat sätt, ministern, än att försvarsförmågan kommer att försämras
              drastiskt.
            </seg>
            <seg n="5a4d0e6b">
              Faktum kvarstår. Jag har ställt två skriftliga frågor till ministern
              för att få veta när regeringen avser att fatta beslut avseende
              den här modifieringen och ombyggnationen. Men något konkret svar
              har inte kommit.
            </seg>
            <seg n="6d03f253">
              När de två korvetterna av Helsingforssklassen avvecklas har vi
              endast fem brukbara korvetter om inga modifieringar genomförs,
              såvida inte regeringen har tänkt sig någon annan lösning som ännu
              inte nått ljuset. Men en sak är säker. Kommer inte ett beslut
              inom en snar framtid riskerar vi en drastisk försämring av Sveriges
              beredskap, bevakning och försvarsförmåga. Det kan inte bli på
              något annat sätt när man väljer att avveckla ett stort antal bevakningsbåtar
              och vedettbåten Jägaren och när vi i slutändan kanske bara har
              fem korvetter kvar. Jag ser det i varje fall på det sättet. Det
              är beklagligt att försvarsministern inte delar den synen, för
              jag tror att det är detta som är sanningen. Framför allt har jag
              väldigt god kontakt med personal ute på linjen, och de bekräftar
              den här bilden. Det är ytterst allvarligt.
            </seg>
            <seg n="a414b525">
              Det handlar inte i det stora hela om att man ska slänga in pengar
              på att modifiera någonting för att det är kul. Det handlar om
              en investering och modifiering för rikets säkerhet och bevakningsförmåga
              med allt vad det innebär för den nationella integriteten. Vi har
              tolv distansminuter till havs som vi ska säkra och hålla koll
              på. Samtidigt ser vi att Kustbevakningen har problem med sina
              enheter och kanske får minska den delen av fartygsflottan.
            </seg>
            <seg n="35cecbd1">
              Jag ser att problemet kommer att växa om vi inte kan göra något
              konkret av det. Därför är det väldigt beklagligt att inte ministern
              kan sträcka ut handen och tala om: Visst, jag ser problemet. Självfallet
              ska vi åtgärda det. Vi har pengar budgeterade. Det behövs ingen
              mer utredning i det här hänseendet, eftersom det redan har gjorts.
            </seg>
            <seg n="9c4b022d">
              Hur länge kan man vänta med ett beslut? Det kommer en dag när
              fartygsskroven kommer att bli för gamla. De rostar sönder helt
              enkelt. Det kommer då att kosta ännu mer pengar om det inte är
              så att man har en annan plan från regeringens håll, som jag nyss
              ställde en fråga om. Det kanske är att nyinvestera i hela nya
              fartyg.
            </seg>
            <seg n="413f77e9">
              Jag är i så fall den förste att gratulera till det beslutet.
              Men det vore bra om vi får veta det här och nu. Det är ett oerhört
              allvarligt läge. Det finns en gräns när det blir för kostsamt.
            </seg>
            <seg n="8cb2679d">
              Jag känner försvarsministern relativt väl med tanke på att vi
              har jobbat ihop i utskottet. Jag vet att du har en viktig agenda
              vad gäller Försvarsmaktens väl och ve.
            </seg>
            <seg n="0c3c0e9c">
              I det här fallet är jag ytterst oroad för att det inte är förvarsministern
              som styr utan finansministern. Är det så är jag väldigt bekymrad,
              herr talman.
            </seg>
            <seg n="cd3f1e59">
              Det är inte bara jag som är det. Det är väldigt många försvarsanställda
              som är ute i verksamheten som nu sitter och lyssnar på debatten.
              Om inte jag kan få ett svar på mina frågor hoppas jag att ministern
              åtminstone kan ge dem ett svar.
            </seg>
          </u>
          <note type="speaker" n="c903216e">
            Anf. 38 SUZANNE SVENSSON (S):
          </note>
          <u who="suzanne_svensson_502ccf" xml:id="i-b97adafad0a9f5db-1" n="a4ecac4b">
            <seg n="6e7f124b">
              Herr talman! När jag läste svaret från försvarsministern till
              Peter Jeppsson fick jag uppfattningen att det skulle levereras
              fem nya korvetter. Så kan man läsa det.
            </seg>
            <seg n="2b68c47e">
              Jag tycker att regeringen ska ha mer respekt för interpellanter
              när den lämnar sina svar. Dessa korvetter beställdes i mitten
              av 90-talet och levererades i början av 2000-talet. Den uppfattningen
              får man inte när man läser svaret.
            </seg>
            <seg n="a0d79842">
              Om inte förvarsministern har besökt Kockums i Karlskrona den
              senaste tiden tror jag att de skulle vara oerhört glada om de
              fick ett besök. Då kunde ministern själv få se hur läget är där
              nere.
            </seg>
            <seg n="082b73bc">
              Frågan kvarstår. När ska försvarsministern och regeringen fatta
              beslut i frågan? Det hastar.
            </seg>
          </u>
          <note type="speaker" n="f5099a26">
            Anf. 39 Försvarsminister KARIN ENSTRÖM (M):
          </note>
          <u who="karin_enström_minister_2012" xml:id="i-56c8115af8ccac01-16" n="dcc57c28">
            <seg n="7c6055db">
              Herr talman! Förmågan till bevakning och hävdande av territoriell
              integritet är mycket viktiga uppgifter. Det är självklart av mycket
              stor betydelse att de uppgifterna kan lösas både över tid och
              på ett tillfredsställande sätt. Det kräver åtgärder över tiden.
              Det handlar om se till att man har rätt fartyg och rätt bemanning.
            </seg>
            <seg n="6e40c228">
              Jag vill vara tydlig med att vi här tar ansvar för Sverige precis
              som på andra politikområden. När vi fattar beslut ska de vara
              noga övervägda och ekonomiskt ansvarsfulla.
            </seg>
            <seg n="fb63395d">
              Med det säger jag inte att det inte ska fattas beslut. Vi fick
              framställan i mars. Den bereds nu för att vi ska kunna fatta så
              bra beslut som möjligt.
            </seg>
            <seg n="1930e313">
              Det har vi gjort redan i år när det gäller andar delar av marinens
              utveckling. Vi har beslutat om att röjdykfartyget Spårö och HMS
              Sturkö ska modifieras och livstidsförlängas.
            </seg>
            <seg n="5c511696">
              Vi har också fattat beslut om att Försvarsmaktens stridsbåtar
              ska uppgraderas och att den ekonomiska ramen för anskaffningen
              av nästa signalspaningsfartyg ska ökas.
            </seg>
            <seg n="5492def8">
              Regeringen har redan under året vidtagit ett antal åtgärder i
              syfte att säkerställa marinstridskrafternas och Försvarsmaktens
              operativa förmåga.
            </seg>
            <seg n="65955d75">
              Jag är den förste att förstå att de förändringar som har genomförts
              i Förvarsmakten inte minst som en följd av reformen, som inte
              är färdiggenomförd, också gäller marinstridskrafterna och planeringen
              för deras utveckling.
            </seg>
            <seg n="8e4bf43a">
              De har genomgått stora förändringar över tiden. Jag har den största
              respekt för att sådana förändringar skapar och kan skapa osäkerhet
              i den berörda organisationen om den långsiktiga utvecklingen.
            </seg>
            <seg n="4262dd52">
              I hela marinen har man systemet med anställda soldater och sjömän.
              Man har anställt över 1 000 sjömän och soldater om man räknar
              in amfibieregementet.
            </seg>
            <seg n="322a95b2">
              Detta i sig gör att i stället för att behöva nyutbilda fartygsbesättningar
              varje år kan man nu satsa på ett annat sätt att utbilda.
            </seg>
            <seg n="7e7bc78a">
              Vid de besök som jag har gjort på olika ytstridsfartyg vittnar
              personalen där om att man i dag har en betydligt högre kompetens
              eftersom man får behålla personalen. Det gör att man inte behöver
              börja om varje år.
            </seg>
            <seg n="16421f87">
              Det innebär att vi har en högre kompetens. Denna kompetens tillsammans
              med rätt materiel är vad som bildar förvarsförmågan. Där har jag
              ingen annan uppfattning än Peter Jeppsson. Vi ska självklart ha
              en förmåga till bevakning och hävdande av territoriell integritet.
            </seg>
            <seg n="b68a4a4c">
              Vi får in anskaffningsframställningar. Vi bereder dem i Regeringskansliet.
              Vi kommer också fortsättningsvis att fatta de beslut som är nödvändiga
              för att Försvarsmakten ska ha rätt materielresurser.
            </seg>
          </u>
          <note type="speaker" n="cba2c1bb">
            Anf. 40 PETER JEPPSSON (S):
          </note>
          <u who="peter_jeppsson_497b39" xml:id="i-8bbc8a737d3270b1-2" n="ba5ad797">
            <seg n="66c7d258">
              Herr talman! Jag känner mig extra lockad, förvarsministern, att
              kommentera reformen som nämndes både i den här interpellationsdebatten
              och när vi hade Marinens Musikkår uppe för debatt.
            </seg>
            <seg n="4551d8a7">
              Jag kan tyvärr bara konstatera att det beslut som regeringen
              och regeringens företrädare här i riksdagen med tre rösters övervikt
              fattade 2009 att förändra personalförsörjningssystemet nu visar
              sig kosta så mycket mer än vad regeringen sade från början.
            </seg>
            <seg n="d13333b8">
              Det beslut som då fattades ställer stora delar av Försvarsmaktens
              existens på sin spets med tanke på att det blivit ett sådant underskott
              i ekonomin på grund av omställningen.
            </seg>
            <seg n="524c6800">
              Det riskerar också att bli en situation vad gäller marinen och
              flottan där man har personal men inga fartyg. Därmed blir det
              heller inte så mycket övningar. Det är som jag ser det inte någon
              bra rekryteringsstrategi.
            </seg>
            <seg n="f98c7221">
              Detta är tyvärr det sista inlägg jag kan göra. Jag hoppas att
              ministern ger ett svar på om det räcker med fem ytstridsfartyg
              av klassen Visby. Så tolkar jag ändå svaret som ministen ger.
            </seg>
            <seg n="072c6466">
              Det finns en hel del som regeringen i allmänhet och förvarsministern
              i synnerhet har att ta tag i. Det gäller avsaknad av beslut vad
              gäller korvetterna, Marinens Musikkår som läggs ned och ubåtsprojektet
              A26 som verkar ha strandat.
            </seg>
            <seg n="b26e9a4d">
              Det gäller FMV:s beslut att lägga ned en flygverkstad på grunder
              som verkar vara högst diffusa och undermåliga med tanke på den
              unika blästrings- och målningsanläggningen.
            </seg>
            <seg n="38109601">
              Den frågan återkommer vi till. Jag har ställt en skriftlig fråga
              och känner mig lite sporrad att kanske ställa en interpellation
              efter nyår.
            </seg>
            <seg n="44cfd2f6">
              Jag vill också passa på att önska försvarsministern och försvarsministerns
              familj en god jul och ett gott nytt år, och så ses vi på det nya
              året!
            </seg>
          </u>
          <note type="speaker" n="1c566818">
            Anf. 41 Försvarsminister KARIN ENSTRÖM (M):
          </note>
          <u who="karin_enström_minister_2012" xml:id="i-56c8115af8ccac01-17" n="dcc57c28">
            <seg n="59391c20">
              Herr talman! Stort tack detsamma till Peter Jeppsson när det
              gäller jul och nyår!
            </seg>
            <seg n="04e6772b">
              Försvarsmakten är fortfarande inne i en stor omvandling. Det
              måste vi ha respekt för. Jag har också varit tydlig med här i
              kammaren att det är stora förändringar på många områden. Vi är
              på rätt väg. Men vi måste vara ödmjuka och följa hur reformen
              går i alla dess delar. Vi måste också vara beredda att göra justeringar
              om så krävs.
            </seg>
            <seg n="f97f763d">
              Det är också därför som regeringen i budgetpropositionen föreslår
              en successiv höjning av försvarsanslaget på förbandsanslagssidan
              med 1,4 miljarder kronor de närmaste fyra åren. Det gör vi för
              att kunna hålla uppe tempot i förvarsreformen. Till detta kommer
              de satsningar och ökningar som gjordes redan i årets budget på
              materielsidan.
            </seg>
            <seg n="46c0b6a8">
              Materiel är avgörande för försvarsförmågan, men materiel och
              materielplanering är också komplext och kostnadsdrivande. Det
              beslut som fattas nu får påverkan på förmåga både om fem år och
              om tio år. Det är just därför som regeringen på sikt vill åstadkomma
              en mer ändamålsenlig styrning av hur Försvarsmakten ska göra sina
              materielinvesteringar.
            </seg>
            <seg n="176ef9ea">
              Långsiktiga beslut, som har en tydlig spårbarhet tillbaka till
              den militära insatsorganisationens krav på operativ förmåga, skulle
              kunna göra att vi har bättre möjligheter – även här tillsammans
              i riksdagen – att fatta beslut där vi lägger mer kraft på den
              strategiska inriktningen, i stället för att det blir fokus på
              enskilda materielanskaffningar. Självklart är det i de enskilda
              besluten som man återfinner dagens politik, men att få en mer
              långsiktig styrning tror jag att även riksdagen skulle uppskatta.
            </seg>
            <seg n="30609da1">
              Vi har försökt vara tydliga när det gäller redovisning av hur
              materielanskaffning går till, men även styrningen. Det är det
              som utredningen syftar till, men det är på lång sikt.
            </seg>
          </u>
          <note n="e0fd0b28">
            Överläggningen var härmed avslutad.
          </note>
          <note n="f9c737c4">
            11 § Svar på interpellationerna 2013/14:122, 124, 126 och 127
            om utveckling av fäbodbruk, om mosaikbetesmarkernas framtid, om
            ett livskraftigt skärgårdsjordbruk och om stöd till bevarandet
            av fjällkon
          </note>
          <note type="speaker" n="0c8da087">
            Anf. 42 Landsbygdsminister ESKIL ERLANDSSON (C):
          </note>
          <u who="eskil_erlandsson_minister_2010" xml:id="i-ae0bd135b4614039-2" n="829172d1" next="i-7c43461d32e9154a-2">
            <seg n="251c11ed">
              Herr talman! Marie Nordén har frågat mig vilka åtgärder jag tänker
              vidta för att bättre ta till vara den resurs som fäbodbruket utgör,
              till exempel vid prioriteringar i landsbygdsprogrammet. Jan-Olof
              Larsson har frågat mig om jag tänker vidta några åtgärder för
              att trygga böndernas verksamhet och den biologiska mångfalden
              i mosaikbetesmarkerna i Bohuslän och Halland. Johan Löfstrand
              har frågat mig hur jag ser på frågan om hur vi skapar ett livskraftigt
              skärgårdsjordbruk och vad jag avser att göra för att minska skärgårdsböndernas
              oro och stärka deras möjligheter. Vidare har Marie Nordén också
              ställt en fråga om på vilket sätt jag avser att stödja bevarandet
              av fjällkon och andra utrotningshotade husdjur.
            </seg>
            <seg n="9d06d18a">
              Jag besvarar interpellationerna i ett sammanhang.
            </seg>
            <seg n="1a08d616">
              Ett av de viktigaste verktygen för att främja svenskt jordbruk
              och även annan verksamhet på landsbygden är landsbygdsprogrammet.
              Programmet ger EU:s medlemsstater stora möjligheter att inom givna
              ramar utforma ett program som anpassas till det egna landets behov.
            </seg>
            <seg n="23353e48">
              Så är det i dag, och jag kan försäkra att landsbygdsprogrammet
              även under den kommande programperioden, det vill säga 2014–2020,
              precis som i dag kommer att vara ett viktigt verktyg för att stötta
              svenskt jordbruk.
            </seg>
            <seg n="cfa5c3b1">
              Frågorna som ställs rör områden och brukningsmetoder som i dagens
              jordbruk inte längre är av så stor omfattning men som i samtliga
              fall är en viktig påminnelse om gamla tiders jordbruk och en del
              av vårt kulturarv och som bör ha en plats även i dagens jordbruk.
            </seg>
            <seg n="a3515767">
              Landsbygdsprogrammet för åren 2014–2020 får en lägre budget jämfört
              med dagens program eftersom de medel som kommer från EU kommer
              att minska. Detta innebär att prioriteringar mellan vilka åtgärder
              som ska få plats i programmet måste göras. Det ska också sägas
              att det på EU-nivå fortfarande saknas beslut om vilka regler som
              ska gälla från 2014. Det betyder förstås att innehållet i ett
              svenskt landsbygdsprogram inte heller har kunnat beslutas än.
            </seg>
            <seg n="2685fc6a">
              Den gemensamma jordbrukspolitikens första pelare, gårdsstödet,
              kommer inte heller att införas förrän 2015. Den så kallade förgröningen,
              som innebär att även gårdsstödet villkoras med miljökrav, får
              effekter på hur miljöersättningarna kan utformas. År 2014 kommer
              därför att bli ett mellanår i landsbygdsprogrammet för att jordbrukspolitikens
              båda pelare ska komma i fas med varandra.
            </seg>
            <seg n="cd7aa10b">
              Trots de oklarheter som finns vill jag dock än en gång säga att
              landsbygdsprogrammet, precis som nu, kommer att vara ett fortsatt
              starkt stöd för alla delar av svenskt jordbruk.
            </seg>
          </u>
          <note n="d8e9ad32">
            Anf. 43 MARIE NORDÉN (S):
          </note>
          <u who="eskil_erlandsson_minister_2010" xml:id="i-7c43461d32e9154a-2" n="829172d1" prev="i-ae0bd135b4614039-2">
            <seg n="9f8b4bcb">
              Herr talman! Jag får motvilligt tacka ministern för svaret.
            </seg>
            <seg n="cb6e884b">
              Att jag gör det motvilligt beror inte bara på att ministern väljer
              att slå ihop svaret på mina interpellationer med två andra interpellationer
              utan på att jag faktiskt har ställt två olika interpellationer
              till ministern. Även om ministern anser att då det bara handlar
              om Norrlands och de mindre jordbrukens förutsättningar kan de
              buntas ihop anser jag att det är två skilda frågor, som jag ville
              debattera med ministern.
            </seg>
            <seg n="1de83b31">
              Jag kan bara beklaga att ministern har tagit det beslutet. Det
              känns respektlöst gentemot alla dem som i dag oroas över framtiden
              och kämpar för att få verksamheten att gå runt.
            </seg>
            <seg n="48e57070">
              Vi kan konstatera att möjligheterna att driva ett småskaligt
              jordbruk har försvårats under de år som gått. Konkurrensen är
              knivskarp i dag.
            </seg>
            <seg n="e25e9edf">
              Anledningen till att jag har ställt dessa två frågor, om stödet
              till fjällkon och om utvecklingen av fäbodbruket, till ministern
              är att det är uppenbart att det småskaliga, mer naturnära och
              mer resurssnåla, som samtidigt bevarar vårt kulturarv utan att
              för den delen vara en museiverksamhet, riskerar att få stå tillbaka
              när Eskil Erlandsson har gjort sina prioriteringar.
            </seg>
            <seg n="cc85336b">
              Det första beskedet och signalen om detta kom när Jordbruksverket
              meddelade ägare av renrasiga husdjur, bland annat fjällkon, att
              stödet till dessa kommer att minskas och försvinna helt under
              2015.
            </seg>
            <seg n="e3783ec8">
              Att med så kort varsel få beskedet är ju i sig oacceptabelt,
              speciellt om man anser att man som företagare ska ha långsiktigt
              hållbara villkor. Ministerns eget parti hävdar ju hela tiden att
              man är företagarvänlig, ser företagarnas villkor och sätter dem
              i centrum. I detta fall har man inte gjort det.
            </seg>
            <seg n="a649fa9b">
              Att dra in det stöd som fjällkon, tillsammans med andra hotade
              husdjursraser som anses vara viktiga delar i vårt kulturarv, har
              genererat på 1 000 kronor per år och djur har fått många att undra
              hur regeringen resonerar kring det småskaliga, lokala jordbruket
              och hur vi samtidigt ska bevara vårt kulturarv. Det här ger signaler
              – eller det är snarare brist på signaler.
            </seg>
            <seg n="030ac118">
              I dag finns det knappt 2 000 renrasiga fjällkor, varav ca 800
              finns i mitt hemlän Jämtland. Då kan man fundera hur ministern
              ser på dessa besparingar på det småskaliga jordbruket. Ministern
              är medveten om att det är främst i mellersta Norrland – Gävleborg,
              Jämtland och Dalarna – som man har mjölk- och ostproduktion med
              fjällkon.
            </seg>
            <seg n="7f614ff8">
              Jag möter många ostproducenter och mjölkproducenter som beskriver
              fjällkons mjölk som unik och särskilt lämpad för osttillverkning.
              Man är stolt över att kunna producera osten eller leverera mjölken
              till ett lokalt mejeri samtidigt som man vårdar vårt gemensamma
              kulturarv.
            </seg>
            <seg n="74a49b4e">
              Fjällkon producerar mindre mjölk, även om den är fetare, och
              när man slaktar djuret får man mindre kött, samtidigt som det
              är mycket godare. Fjällkon är mycket mindre men är tåligare och
              lever på ett annat bete än många andra kor i dag.
            </seg>
            <seg n="38813cbd">
              Det här behöver jag inte berätta för ministern. Jag tror till
              och med att ministern håller med mig då jag säger att fjällkon
              är värd att bevara.
            </seg>
            <seg n="f0107241">
              Men då undrar jag vad ministern kommer att göra för att fjällkon
              ska ha en säker framtid. Vad kommer i stället för de hotade husdjursraserna?
            </seg>
          </u>
          <note type="speaker" n="3e1e57a0">
            Anf. 44 JAN-OLOF LARSSON (S):
          </note>
          <u who="jan-olof_larsson_cfaf57" xml:id="i-a78613d49a875f1d-0" n="ed05c262">
            <seg n="5ce57b80">
              Herr talman! Det hör till god ton att man tackar för svaret.
              Landsbygdsministern har en alliansbroder som brukar använda uttrycket
              snömos. När jag tar del av landsbygdsministerns svar har jag fått
              klart för mig vad alliansbrodern menar när han kallar någonting
              snömos.
            </seg>
            <seg n="5a04cdc9">
              Herr talman! Från norra Halland till norska gränsen är landskapet
              precis så vackert som Evert Taube en gång beskrev det: Mellan
              dessa kala urtidskullar är bördig jord och gammalt bondeland.
              I skrevorna i bergen och gräsfläckarna växer många rara växter
              som kanske är Sveriges bästa biologiska mångfald.
            </seg>
            <seg n="7c26a56b">
              Ett av de stora hoten mot dessa marker har varit och är att de
              inte betas av nötkreatur och andra djurslag. Betet och djurens
              tramp gör att både flora och fauna, inte minst insekter, gynnas.
              Dessa så kallade mosaikbetesmarker ingår i miljömålet Ett rikt
              odlingslandskap. Det är Sveriges riksdag som har beslutat om miljömålen.
            </seg>
            <seg n="7d05f619">
              Sverige har svårt att klara målen för det rika odlingslandskapet.
              Ängs- och hagmarkerna växer igen på grund av för få betesdjur,
              vilket i sin tur beror på att det är dålig lönsamhet i jordbruket.
            </seg>
            <seg n="4ab42a87">
              Ersättningar till dem som har djur på mosaikbetesmarker gör att
              extra kostnader som till exempel båttransporter av djur och långa
              resor vid tillsyn av djur inte blir så betungande. Men nu har
              regeringen kommit på att ersättningarna inom utvald miljö och
              ett antal till inom det så kallade landsbygdsprogrammet ska bort.
            </seg>
            <seg n="81046a65">
              De lantbrukare som har åtaganden som går ut detta år kan inte
              söka nytt förrän tidigast 2016. De får alltså inga pengar för
              2014 eller 2015. Detta på grund av att regeringen är rädd för
              att slå i det så kallade budgettaket.
            </seg>
            <seg n="59060e53">
              Om det kommer pengar till mosaikbetesmarkerna 2016 vet ingen.
              Om det gör det, finns det då några som längre är intresserade
              av att hålla djur på markerna? Det vet vi inte heller. Två år
              utan bete innebär igenväxning och ytterligare ett hot mot den
              flora och fauna som redan är hotad.
            </seg>
            <seg n="b50d6ec7">
              Ett uteblivet betande försämrar inte bara den biologiska mångfalden
              utan även tillgängligheten i våra marker längs kust och i skärgård.
              Det påverkar också friluftslivet och inte minst turismen, som
              är så betydelsefull för vårt landskap.
            </seg>
            <seg n="2f0dc191">
              Denna fråga kan te sig som en krusning på havets yta för den
              oinvigde, men för dem som det berör är hoten stora.
            </seg>
            <seg n="a2933caf">
              Ett stort antal skärgårdsbönder har hört av sig till mig. De
              är oroliga för sina företag och för sina familjers framtid. När
              jag analyserar deras oro lite mer i detalj kan jag konstatera
              att den är befogad, och jag ser de framtida följderna av en utebliven
              ersättning som långtgående.
            </seg>
            <seg n="d59e21e7">
              Ministerns svar är inte ett svar på min fråga om han tänker vidta
              några åtgärder för att trygga böndernas verksamhet och den biologiska
              mångfalden. Det svar som dessa bönder och jag får är snarare ett
              svar som kan kallas för snömos. Jag hoppas att svaret kan bli
              tydligare under debatten.
            </seg>
          </u>
          <note type="speaker" n="48c03d48">
            Anf. 45 JOHAN LÖFSTRAND (S):
          </note>
          <u who="johan_lofstrand_6c3588" xml:id="i-31522cbeeee399bb-0" n="34c04fb4">
            <seg n="3e778565">
              Herr talman! Tack så mycket för svaret, landsbygdsministern!
            </seg>
            <seg n="eb08ce06">
              Dock måste jag säga att de svar som vi har fått inte ger mycket
              tröst till de företagare och bönder runt om i Sverige som kommer
              att beröras av de förändrade reglerna och förutsättningarna.
            </seg>
            <seg n="4a899c3c">
              Om stödet uteblir under 2014 och 2015 kommer det att få oerhört
              stora konsekvenser för enskilda bönder och framför allt för de
              små aktörer för vilka miljöersättningarna är oerhört viktiga.
            </seg>
            <seg n="0ab74671">
              Jag har pratat med ett antal lantbrukare i Sankt Annas skärgård,
              där man bedriver en hel del jordbruksverksamhet, om än väldigt
              småskalig. För dem kan det röra sig om 100 000–150 000 i stöd
              som nu försvinner. För dem är det livsviktigt. För dem är det
              ett av de ben som de står på för att klara av att bedriva den
              här typen av verksamhet.
            </seg>
            <seg n="cc69b8c8">
              Ministern säger att 2014 kommer att vara ett mellanår. Tyvärr
              kommer det mellanåret att innebära att en del av lantbrukarna
              inte kommer att klara att bedriva sin verksamhet. Jag håller med
              mina kolleger om det som har sagts tidigare: Då kommer en hel
              del av de företagen att tvingas lägga ned.
            </seg>
            <seg n="fb39fd02">
              Om det är någonting vi ska vara väldigt medvetna om är det att
              om den här verksamheten försvinner från skärgården eller från
              andra specifika miljöer, då kommer det att vara väldigt svårt
              att få tillbaka den. Jag tycker att det är viktigt att värna det
              kulturarv och de väldigt specifika miljöer vi har till exempel
              i våra skärgårdar.
            </seg>
            <seg n="23df21a5">
              Precis som min kollega Jan-Olof sade har vi en hel del kvar att
              arbeta med för att klara miljömålet Ett rikt odlingslandskap.
              Därför är det oerhört problematiskt att vi nu slår undan benen
              för de här företagen.
            </seg>
            <seg n="13717f23">
              En aspekt av frågan om ersättningar och borttagande av ersättningar
              under 2014 och 2015 som nyligen har kommit mig till del är att
              det också kommer att skapa stora administrativa problem. Länsstyrelserna
              kommer i och med detta att få en lägre andel TA-medel. På grund
              av det kommer de att få svårt att klara den administration de
              har i dag. Redan i dag har vi oerhörda problem med tilliten i
              fråga om hur de här ersättningarna betalas ut på grund av den
              återkravsdiskussion som ministern är väl medveten om.
            </seg>
            <seg n="54c4bc93">
              Ett annat problem som nu kommer att uppstå i och med att länsstyrelserna
              får mindre pengar är att de med största sannolikhet kommer att
              få säga upp en eller – säkerligen – flera medarbetare under 2014
              och 2015 på grund av att det då inte finns tillräckligt med resurser.
              Detta trots att vi vet att arbetet med att administrera de här
              systemen i mångt och mycket kommer att vara kvar.
            </seg>
            <seg n="918f969b">
              Vi vet inte vad som kommer att hända 2016. Då är det oerhört
              olyckligt att vi kommer att hamna i en situation där länsstyrelserna
              och även andra intresseorganisationer är tvungna att säga upp
              kompetent personal under ett eller två års tid för att sedan,
              2015 eller 2016, anställa den igen. Jag tror att det kommer att
              vara svårt att hitta den kompetens som behövs för att kunna bedriva
              en seriös tillsyn och administration av de här systemen.
            </seg>
            <seg n="7f2303b2">
              Min fråga till ministern är alltså: Vad ska ministern göra för
              att säkerställa att lantbrukarna som i dag känner en oerhört stor
              oro ska klara framtiden och för att vi ska ha en säkerhet i fråga
              om hur myndigheterna sköter utbetalningarna?
            </seg>
          </u>
          <note type="speaker" n="65855520">
            Anf. 46 Landsbygdsminister ESKIL ERLANDSSON (C):
          </note>
          <u who="eskil_erlandsson_minister_2010" xml:id="i-ae0bd135b4614039-3" n="829172d1" next="i-7c43461d32e9154a-3">
            <seg n="1a15763a">
              Herr talman! Arbetet med att ta fram ett nytt landsbygdsprogram
              för de kommande åren, 2014–2020, pågår som bäst. Min ambition
              är att detta ska vara klart så fort det bara går. Om jag vid det
              här tillfället ska anlägga en tidsaspekt säger jag att jag räknar
              med att vi ska vara klara runt jul. Det är alltså några veckor
              framåt i tiden.
            </seg>
            <seg n="8f10b967">
              Vad är anledningen till att läget är som det är? Det finns många
              skäl, men som ledamöterna väl känner till är hela den jordbrukspolitiska
              reform som nu är beslutad ungefär ett år försenad i tiden. Europaparlamentets
              sista beslut togs för två à tre veckor sedan. Tillämpningsföreskrifterna,
              alltså det legala regelverk som ska gälla, finns ännu inte. Därav
              svårigheten att ta fram ett nytt program för perioden 2014–2020.
            </seg>
            <seg n="ec17e802">
              Till detta ska läggas det jag nämnde i mitt huvudanförande och
              mitt huvudsvar, nämligen att det i pelare ett, som ledamöterna
              också väl känner till, finns en förgröningskomponent. Detta gör
              att problematiken är komplex i fråga om att få fram ett program
              över huvud taget.
            </seg>
            <seg n="b0fef11c">
              Jag räknar som sagt med att vi ska ha tagit fram ett underlag
              och kunna fatta ett beslut i det här hänseendet runt jul. Sedan
              ska detta beslut kommuniceras till kommissionen i Bryssel, som
              också har att lägga synpunkter på det.
            </seg>
            <seg n="0323d449">
              Detta gör att 2014 blir ett mellanår. Det beror inte på mig att
              det är på det sättet, och det beror inte på Sverige heller. Ingen
              skuld är lagd ens på oppositionen i det här avseendet. Jag tror
              att vi tillsammans har försökt att driva på de reformarbeten som
              är gjorda så mycket vi bara har kunnat. Men nu är beslutsfattandet
              som det är, och det måste vi acceptera och arbeta efter.
            </seg>
            <seg n="29179a6f">
              Till detta ska läggas ytterligare en ny komponent, nämligen att
              vi ska ta fram en så kallad partnerskapsöverenskommelse. De andra
              program som finns i EU-systemet ska koordineras. De har inte heller
              varit beslutade så väldigt länge, och detta ger oss lite extra
              huvudbry.
            </seg>
            <seg n="560ad13a">
              Trots detta är alltså mitt besked i dag att min förhoppning är
              att vi ska ha ett komplett programförslag och utkast och en partnerskapsöverenskommelse
              som vi kan skicka till kommissionen i början på nästa år. Eftersom
              det är jul- och nyårshelger måste jag nog säga att början på nästa
              år är i februari månad.
            </seg>
            <seg n="565871ed">
              År 2014 är alltså ett mellanår. Till det ska läggas att vi aktivt
              har tagit beslut som innebär att tre av de största och kanske
              viktigaste miljöstöden kommer att fortsätta att betalas ut, nämligen
              de tre stora miljöersättningarna. Men också stödet till de mindre
              gynnade områdena kommer att fortsätta. De är ju riktigt viktiga
              för att jordbruk ska kunna bedrivas i hela landet.
            </seg>
            <seg n="1d7a8e3b">
              Till detta ska läggas att vi också kommer att betala ut pengar
              till bredband till de Leaderprojekt som är i gång och som efter
              detta på svenska kommer att heta lokalt styrd utveckling. Det
              kommer också att finnas ett visst utrymme för investeringsstöd
              till bland annat rovdjursstängsel. För att inga missuppfattningar
              ska råda ska därtill läggas den verksamhet som rasföreningarna
              bedriver för de utrotningshotade arterna. De kommer också att
              få stöd under det kommande året, 2014, för jag och vi i regeringen
              tycker att de gör ett viktigt arbete, och det är viktigt att bevara
              den genetiska mångfalden, som ju har en stark koppling till den
              biologiska mångfalden i vårt land.
            </seg>
          </u>
          <note n="12439b1d">
            Anf. 47 MARIE NORDÉN (S):
          </note>
          <u who="eskil_erlandsson_minister_2010" xml:id="i-7c43461d32e9154a-3" n="829172d1" prev="i-ae0bd135b4614039-3">
            <seg n="a354f406">
              Herr talman! För dem som ser på debatten är det viktigt att berätta
              att besluten om hur stöden ska se ut är regeringens egna. Det
              är inte vi i riksdagen som är med och fattar de besluten. Det
              är därför det är så viktigt för oss att faktiskt få debattera
              detta.
            </seg>
            <seg n="b0c04be3">
              När man nu levererar något slags besked säger man att de viktiga
              miljöstöden kommer att kunna fortsätta betalas ut under 2014.
              Det är i sig ett besked om att några stöd är viktigare än andra.
              Det är en av signalerna. Det finns de som blir utan under 2015.
              De besked som har gått ut till dem som äger, tar hand om och driver
              jordbruk med renrasiga fjällkor har fått beskedet att det inte
              kommer några stöd 2015. De kommer att betalas ut men minskande
              under 2014. Det var det enda besked jag fick av ministern.
            </seg>
            <seg n="9c4e6c43">
              Jag hade velat få ett besked om hur man ser på det småskaliga
              jordbruket och hur man ser på fäbodarnas förutsättningar att bedriva
              sin verksamhet. Hur ser man på det miljövänliga och resurssnåla
              jordbruket som också bevarar vårt gemensamma kulturarv? Vilket
              är beskedet till dessa jordbrukare? Vad ska de vänta sig när man
              hamnar i fas?
            </seg>
            <seg n="3091dd82">
              Jag tycker att man hade kunnat stå i startgroparna. Även om detta
              har dröjt har man ju fått ytterligare ett år på sig att arbeta
              fram ett program. Jag undrar om ministern är beredd att styra
              över en del av resurserna till ett mer kvalitativt jordbruk som
              har ett mervärde i förhållande till den industriella produktionen.
            </seg>
            <seg n="d5cd8856">
              Jag kommer från Jämtland. Det gör att jag har en annan ingång
              i debatten. Det känns i alla fall så. Vi har ett särskilt arv
              när det gäller både fäbodar och fjällkor. Men det handlar också
              om att vi länge har stått och står för det lokalt producerade,
              som är så viktigt när det kommer till mathantverket. Det är en
              viktig del i det som kommer att debatteras lite senare i dag,
              nämligen det lokalt producerade. Hade man inte utvecklat mathantverket
              som vi har gjort i Jämtland, med hjälp av Eldrimner, som står
              i spetsen som ett nationellt centrum, hade man inte haft något
              att bygga på när man drog i gång ett projekt som har kostat alldeles
              för mycket pengar och genererat för lite resultat. Jag menar att
              vi i Jämtland har byggt grunden och basen för det arbetet.
            </seg>
            <seg n="abe9f53e">
              Då undrar jag hur ministern ser på detta. Hur ser ministern på
              det småskaliga jordbrukets roll i att marknadsföra Sverige som
              ett matland? Hur ser ministern på landsbygdsprogrammets möjligheter
              att stötta det lokala? Tänker ministern prioritera det lokala
              i det nya programmet?
            </seg>
            <seg n="133bda01">
              I ett läge då 15 000 arbetstillfällen har försvunnit i lantbruket,
              samtidigt som ministern lovade 20 000 nya, måste det väl ändå
              finnas en strategi för denna näring? Hur ser ministern på den
              strategin, om det nu finns någon? Jag vill att ministern delar
              med sig av de tankarna.
            </seg>
            <seg n="9f3dc303">
              Vi kan se på Frankrike, som är ett framgångsland inte bara när
              det gäller att vara ett matland, utan man har också det största
              industrijordbruket i Europa. Där har man samtidigt lyckats stötta
              det lokala. Hur ska vi lyckas med det, herr minister? Hur ska
              vi visa att vi kan vara ett land där vi tror på jordbruk i flera
              storlekar i hela landet?
            </seg>
          </u>
          <note type="speaker" n="6c12ce6b">
            Anf. 48 JAN-OLOF LARSSON (S):
          </note>
          <u who="jan-olof_larsson_cfaf57" xml:id="i-a78613d49a875f1d-1" n="ed05c262">
            <seg n="ba92e50c">
              Herr talman! Det är inte bara jag som blivit kontaktad av berörda
              bönder i den här frågan – bönder som är djupt förtvivlade över
              hur regeringen hanterar deras situation. Även ministern har fått
              påstötningar, bland annat genom brev. Jag vet att han har fått
              ett antal brev, och jag också.
            </seg>
            <seg n="40f17114">
              Jag tänkte läsa upp ett av dessa brev som ministern har fått.
              Jag har pratat med brevskrivaren, och han tycker att det är helt
              okej att jag läser upp brevet i riksdagen. Han skriver så här:
            </seg>
            <seg n="544192cf">
              Hej Eskil! Jag heter Torkel Olausson. Jag och min fru Karin driver
              vårt lantbruk med lammproduktion, ca 150 pälstackor. Vår affärsidé
              är att ha betande tackor med lamm ute på fyra öar i Stigfjorden
              och sedan sälja lammköttet till lokala butiker.
            </seg>
            <seg n="516f8295">
              Stigfjorden är ett naturreservat som ligger mellan Tjörn och
              Orust och blev speciellt omnämnt av CNN när man 2013 utsåg Bohuskusten
              till nr 7 av världens vackraste vildmarker.
            </seg>
            <seg n="ded8cac6">
              Fram till i år har vi fått så kallat mosaikmarkstöd och svårtillgänglighetsstöd
              för att ha djur på öarna. För vår del handlar det om 218 000 kronor
              om året, ca 55 procent av den totala EU-ersättningen. Nu har någon
              beslutat att dylika stöd inte kan förlängas.
            </seg>
            <seg n="4fa0aeb4">
              Då det är en mycket arbets- och kostnadskrävande hantering vi
              håller på med ser vi oss nu nödgade att sluta med djurhållning
              på en totalareal av ca 150 hektar, varav ca 100 hektar är mosaikmarker,
              om ersättningen försvinner. Om dessa marker står obetade ett eller
              flera år kommer slyet att växa sig så högt att fåren inte når
              upp till topparna. Sedan följer en snabb igenväxning. Bäste Eskil,
              gör något snabbt så att bönderna som har denna unika kunskap får
              ersättning även 2014.
            </seg>
            <seg n="3b5b46c6">
              Detta är för många av oss ett hårt ekonomiskt bakslag, och många
              öar riskerar att i framtiden bli obetade då besättningarna nu
              måste minskas på grund av betesbrist.
            </seg>
            <seg n="695cd7ef">
              Jag hoppas på ett snabbt och positivt svar. Ring gärna så ska
              jag berätta mer. Vänligen Torkel Olausson i Stordal.
            </seg>
            <seg n="478927c6">
              Han är en av många brevskrivare som både ministern och jag har
              fått kontakt med. Torkel och många andra bönder sitter nu och
              lyssnar på vad ministern har att säga. Deras förhoppning är att
              ett annat svar ska ges än det som ministern hittills har levererat.
            </seg>
            <seg n="e3b620ba">
              Vi fick ett förut som Marie Nordén nämnde. Till ministerns viktiga
              prioriteringar hör inte mosaikmarker eller dessa bönder som ska
              forsla ut djur på öarna för att hålla en rik flora och fauna levande.
              De handlar inte om att ge allmänheten möjlighet till ett rikt
              friluftsliv. I stället handlar ministerns prioriteringar om bland
              annat bredband och rovdjursstängsel.
            </seg>
            <seg n="ae006170">
              De här bönderna får möjligtvis vänta till 2016 eller 2017 om
              de över huvud taget får några pengar, och då är det för sent.
              Då har de redan fått ge upp. Då kommer inte CNN längre till Bohuskusten
              och säger att vi ligger sjua i världen bland de vackraste turistområdena,
              för då kan man inte längre komma dit med kanot och gå i land.
              Då kan man inte längre slå upp tält eller liknande, för då är
              det förbuskat och förvildat överallt.
            </seg>
            <seg n="6e28ca38">
              Jag hoppas, Eskil Erlandsson, att vi kan få ett annat svar i
              dag. Du vet som företagare att man inte kan hoppa över ett eller
              två år i bokföringen och driva en verksamhet. Man behöver stabilitet
              och långsiktighet när man driver företag. Det gäller även bönder.
            </seg>
          </u>
          <note type="speaker" n="83fd1a24">
            Anf. 49 JOHAN LÖFSTRAND (S):
          </note>
          <u who="johan_lofstrand_6c3588" xml:id="i-31522cbeeee399bb-1" n="34c04fb4">
            <seg n="30dbf2a3">
              Herr talman! Landsbygdsministern säger att det är ett komplicerat
              system och att det är fler parter än bara regeringen som är inblandade.
              Jag håller med. Jag kan instämma i att detta inte är någon enkel
              materia. Jag är helt övertygad om att regeringen och Regeringskansliet
              har jobbat oerhört mycket med att få fram det material vi har
              i dag. Det ska bli väldigt intressant att i jul eller i februari
              eller när det nu blir få läsa regeringens slutgiltiga förslag
              eller åtminstone det förslag som finns då.
            </seg>
            <seg n="1c14cd95">
              Det är lite sorgligt att vi i riksdagen inte är mer inblandade.
              Jag tror att det skulle vara nyttigt att kunna ha mer diskussioner,
              även om vi har informella samtal, vilket jag är glad över. Däremot
              är jag orolig när ministern säger och fortsätter att säga att
              2014 är ett mellanår. Ja, det är ett mellanår, och jag förstår
              att det finns komplexiteter som gör att det inte går att göra
              precis hur som helst. Men för de här företagarna kommer de här
              två åren, som det troligen blir, att få oerhört stora konsekvenser.
            </seg>
            <seg n="3b694bdb">
              Det vore oerhört sorgligt om vi hamnade i en situation där en
              del av det kulturarv som vi har jobbat i generationer med att
              bygga upp skulle slås undan på grund av ett eller två år, på grund
              av att regeringen i stället prioriterar skattesänkningar.
            </seg>
            <seg n="112a1c0b">
              Det finns en annan del där jag inte riktigt håller med ministern.
              Ministern säger att det inte är regeringens fel, utan det är EU
              som har en sen process. Det är mycket riktigt att EU har en sen
              process. Vi hade nog alla varit glada om det hade skett tidigare.
              Men det är regeringen som har prioriterat hur budgetpengarna ska
              fördelas. Och under 2014 och 2015 och sannolikt även 2016 får
              landsbygdsprogrammet avsevärt mycket mindre pengar. Det är en
              prioritering man har gjort för att klara budgettaket, för att
              regeringen i stället ska kunna sänka skatten.
            </seg>
            <seg n="bf6c41b8">
              Hade regeringen velat hade man kunnat skjuta till pengar. Vi
              socialdemokrater skjuter till exempel till 371 miljoner ytterligare,
              förutom de pengar som regeringen har lagt, för att vi ska få en
              bättre balans.
            </seg>
            <seg n="75dcc4d1">
              Jag kan förstå att det finns problem, men man ska vara medveten
              om att det är en tydlig prioritering från regeringen. Man har
              mindre pengar i början för att man ska klara budgettaket, på grund
              av att man har andra utgifter. Det är tydligt. Regeringen hade
              alltså kunnat göra annorlunda även om man har tidsbrist.
            </seg>
            <seg n="07d111ba">
              Åter till frågan. Vi har fortfarande inte fått svar på hur de
              här lantbrukarna ska klara sig. Jag tror att det är oerhört viktigt
              att man tar sig en funderare kring hur vi ska klara kontinuiteten
              under 2014 och 2015 när det gäller de små lantbruken, som är oerhört
              beroende av olika typer av ersättningar. Vi vill att de ska bedriva
              den här typen av miljövård. Därför måste vi hitta ett sätt så
              att de blir kompenserade för det oerhört viktiga arbete de gör.
            </seg>
            <seg n="d5719cc6">
              Jag skulle vilja vädja till ministern. Kan inte ministern se
              om det finns något sätt att faktiskt stötta de här lantbrukarna,
              så att de klarar sig under mellanåren?
            </seg>
          </u>
          <note type="speaker" n="cada2ae7">
            Anf. 50 Landsbygdsminister ESKIL ERLANDSSON (C):
          </note>
          <u who="eskil_erlandsson_minister_2010" xml:id="i-ae0bd135b4614039-4" n="829172d1" next="i-7c43461d32e9154a-4">
            <seg n="aae0c182">
              Herr talman! Låt mig först konstatera att jag också tycker att
              den här debatten är oerhört viktig. Den berör många viktiga verksamheter
              i vårt land. En del är stora. Andra är mindre. Men alla är lika
              viktiga.
            </seg>
            <seg n="2fca1806">
              Låt mig efter bästa förmåga besvara de framställda frågorna.
              Jag börjar med fäbodbruket. Jag vill först konstatera att det
              är en tillgång för den svenska landsbygden, inte minst när det
              gäller att även i fortsättningen utveckla turistverksamhet och
              mathantverk. Jag vill säga att det är en missuppfattning om det
              har uppfattats som att jag skulle vilja ta bort stödet till fäbodbruket.
              Så är det inte alls, utan jag har fortsatt ambitionen att kunna
              stödja fäbodbruket inom ramen för vårt landsbygdsprogram.
            </seg>
            <seg n="ac41cb07">
              Exakt hur det ska gå till måste jag be att få återkomma till
              när de legala ramarna och förutsättningarna är kända och finns.
              De finns ännu inte. Därför går det alltså inte att ge bättre och
              mer konkreta besked i den frågan än i dag.
            </seg>
            <seg n="dd01a465">
              Det är samma sak vad gäller fjällkon och andra utrotningshotade
              gamla husdjursraser, som vi kan kalla dem. Stöd för bevarandearbete
              går som ni vet både till enskilda djurhållare och till rasföreningarnas
              arbete med att tillhandahålla en infrastruktur – så kan vi kalla
              det – bland annat i form av en registerbokföring och information
              för att se till att de gamla raserna fortsatt behålls och behåller
              sina unika egenskaper. Den verksamhet som rasföreningarna bedriver
              kommer alltså att kunna få stöd även under år 2014.
            </seg>
            <seg n="fc910a05">
              Jag ska nu gå över till vad vi kallar för mosaikbetesmarkerna.
              Landsbygdsprogrammet kommer även från nu och framöver att vara
              ett viktigt instrument och redskap för att stötta lantbrukare
              och bidra till att bevara den unika biologiska mångfalden. Detta
              gäller också för lantbruk med mark på skärgårdsöar, där det är
              angeläget att med hjälp av landsbygdsprogrammet ge bra förutsättningar
              för fortsatt verksamhet och en bevarad biologisk mångfald.
            </seg>
            <seg n="acdf05fc">
              Det kan utöver miljöersättningarna handla om att ge stöd för
              investeringar, till exempel, som ger företagarna möjligheter att
              bli effektivare och att utveckla företagen genom att kanske bredda
              sin verksamhet för att på så sätt öka både inkomstbasen och lönsamheten.
            </seg>
            <seg n="c077ef41">
              I den sista delen, vad beträffar de så kallade TA-medlen, är
              det brukligt att sådana beslut meddelas i samband med att regleringsbreven
              presenteras. Jag förutsätter att vi kommer att göra så även i
              år, så att det blir känt för dem som har att administrera stödformerna
              vilka möjligheter man har till administration på de här områdena
              framöver.
            </seg>
            <seg n="cf36895c">
              Vad beträffar den sist framställda huvudfrågan, nämligen om pengarna,
              vill jag ta till lite skarpare tonläge och säga att den straffbeskattning
              som ni, som representerar ett oppositionsparti, lägger på landsbygdens
              befolkning är mångdubbelt högre än den minskning som EU-systemet
              gör i till exempel landsbygdsprogrammet.
            </seg>
            <seg n="c4d63576">
              Jag nämner bara tre saker, nämligen ert samarbetspartis ambitioner
              att höja bensinskatten, er ambition att lägga en kilometerskatt
              på alla tunga transporter och ert gemensamma förslag om att återinföra
              en handelsgödselskatt. Detta sammantaget blir mångdubbelt värre
              än den förhållandevis lilla minskning som EU-systemet ger till
              vårt landsbygdsprogram.
            </seg>
          </u>
          <note n="49401074">
            Anf. 51 MARIE NORDÉN (S):
          </note>
          <u who="eskil_erlandsson_minister_2010" xml:id="i-7c43461d32e9154a-4" n="829172d1" prev="i-ae0bd135b4614039-4">
            <seg n="b1104ef3">
              Herr talman! Ja, vi fick några besked från jordbruksministern.
              Det är att man ska fortsätta stödja fäbodbruket även i framtiden.
              Då undrar jag: Är det utan uppehåll? Eller kommer även de att
              få betala för att man har ett mellanår, som inte verkar bekymra
              ministern speciellt?
            </seg>
            <seg n="d49b7f27">
              Det stämmer, som ministern säger, att föreningarna kommer att
              få behålla pengarna även under 2014, men enskilda djurhållare,
              som är enskilda bönder och företagare, har fått beskedet att bidraget
              kommer att dras in 2015. Då undrar vi: Varför ska de företagarna
              betala för regeringens misslyckande i förhandlingarna i Bryssel?
              Vad är det som gör att de inte står på den viktiga listan för
              ministern?
            </seg>
            <seg n="9551bb0a">
              Vi vet att de redan i dag har problem att till exempel hålla
              tjurar. Det är faktiskt inte lätt att behålla den genetiska bank
              som man har i dag och som är viktig för att vi ska kunna behålla
              våra viktiga husdjursraser.
            </seg>
            <seg n="5321b2de">
              Ministern räknar upp ett antal saker som han menar är våra straffavgifter
              på de bönder som vi försöker visa är viktiga i den stora bilden
              av jordbruket. Jag har haft kontakt med Jan Runsten. Han är ekologisk
              bonde i Alsen. Han har inte en enda gång lyft frågan om gödselskatt
              till mig, för han vet att vi behöver ett hållbart jordbruk i framtiden.
              Han har inte heller lyft frågan om kilometerskatt, för han vet
              att vi gemensamt behöver ha en fungerande transportpolitik som
              fler betalar för och inte bara våra enskilda svenska åkare.
            </seg>
            <seg n="4f78e542">
              Vi behöver ett jordbruk som är långsiktigt hållbart även för
              småjordbrukarna. Jag hoppas att ministern kan se att de betalar
              för regeringens misslyckande just nu.
            </seg>
          </u>
          <note type="speaker" n="a4727190">
            Anf. 52 JAN-OLOF LARSSON (S):
          </note>
          <u who="jan-olof_larsson_cfaf57" xml:id="i-a78613d49a875f1d-2" n="ed05c262">
            <seg n="ed4c582e">
              Herr talman! Det är omöjligt för en företagare att anpassa sin
              produktion årsvis. Långsiktighet och lönsamhet är förutsättningar
              för att driva ett företag. Det gäller också för bönder.
            </seg>
            <seg n="49b03a8c">
              För dem som har investerat och byggt upp ett företag, satsat
              på den typen av drift, och som har känt ett enormt stöd från länsstyrelserna,
              känns kortsiktigheten frustrerande. Det är också viktigt med ett
              långsiktigt stödsystem för att nu verksamma bönder och kommande
              bönder ska våga satsa på någon form av lantbruk.
            </seg>
            <seg n="ad4a006a">
              I Västra Götaland finns ca 3 300 hektar mosaikbetesmarker. Av
              dem är 2 600 hektar inom naturreservat. Utan stöd till dessa marker
              kommer många reservat redan nästa år att stå utan de viktiga betesdjuren.
              Allt arbete som bönderna har lagt ned för att åstadkomma en natur
              med en rik flora som är tillgänglig för både ortsboende och turister
              går till spillo.
            </seg>
            <seg n="7ec28d23">
              Är detta något som landsbygdsministern kan ta ansvar för? När
              man hör och läser i pressen att betesdjuren som håller vårt landskap
              öppet ska prioriteras, att de som satsar på denna landskapsskötsel
              kommer att drabbas hårt, blir man förfärad och besviken.
            </seg>
            <seg n="085f54ee">
              Nej, ministern, det här är en alldeles för kostsam besparing.
              Prioritera om! Hur ska lantbrukarna klara sig? frågade Johan Löfstrand.
              Vi får svaret att ministern är beredd att rädda tjänsterna på
              länsstyrelsen med TA-medel, men att rädda bönderna ställer ministern
              inte upp på. De kan inte hoppa över två budgetår i sin verksamhet.
              Det har de inga medel till. Jag hoppas ministern tar tillbaka,
              gör om och gör rätt.
            </seg>
          </u>
          <note type="speaker" n="f7cf9ab9">
            Anf. 53 JOHAN LÖFSTRAND (S):
          </note>
          <u who="johan_lofstrand_6c3588" xml:id="i-31522cbeeee399bb-2" n="34c04fb4">
            <seg n="99404d69">
              Herr talman! Det ska bli spännande och intressant att se regeringens
              förslag som ska läggas fram. Jag hoppas att man där har hittat
              ett sätt att se till att hela Sverige kan leva. Det sorgliga är
              att det kommer att bli ett mindre landsbygdsprogram. Utifrån att
              det blir mindre pengar kommer delar av programmet att få stryka
              på foten. Det ska bli spännande att se om det kommer att vara
              osthyveln eller kniven som kommer att ta bort vissa delar. Den
              diskussionen och debatten får vi ta senare.
            </seg>
            <seg n="b5039bf2">
              Det vi diskuterar och debatterar just nu rör ett antal lantbrukare
              som, åtminstone vad jag har förstått, fått tydliga besked om att
              de inte kommer att få ersättningarna under 2014 och med största
              sannolikhet inte under 2015 och att de inte kommer att bli kompenserade
              på något annat sätt.
            </seg>
            <seg n="95457ac8">
              Det problematiska är att det i de utsatta miljöerna – med ett
              antal företagare som gör ett föredömligt jobb för att behålla
              ett kulturarv och för den specifika miljön i skärgården – inte
              finns den stöttning man har fått tidigare. Det är vad interpellationen
              handlar om.
            </seg>
            <seg n="9f58c028">
              Jag frågar återigen: Jag ska till Valdemarsvik och Sankt Annas
              skärgård efter jul. Vad ska jag säga till lantbrukarna som där
              förlorar pengar som är avgörande för huruvida de ska kunna bedriva
              sin verksamhet eller inte?
            </seg>
          </u>
          <note type="speaker" n="789d5ba1">
            Anf. 54 Landsbygdsminister ESKIL ERLANDSSON (C):
          </note>
          <u who="eskil_erlandsson_minister_2010" xml:id="i-56c8115af8ccac01-18" n="829172d1">
            <seg n="23f6da21">
              Herr talman! Tack för debatten! Det här är en viktig debatt.
            </seg>
            <seg n="e6b2c529">
              Jag väljer att besvara den sista frågan först. Efter jul förutsätter
              jag att regeringens prioriteringar i det avseendet är kända. Det
              ska då vara möjligt, Johan Löfstrand, att tala om vad regeringens
              prioriteringar är. Till detta ska emellertid läggas att vi ska
              ned till Bryssel med vårt program, och där kan man ha synpunkter
              på de prioriteringar vi har gjort. Det slutgiltiga ställningstagandet
              är ännu inte gjort i och med att regeringen har gjort ett ställningstagande.
            </seg>
            <seg n="3c776338">
              Jag har också fått en fråga om var riksdagen kommer in i sammanhanget.
              Riksdagen kommer in genom att landsbygdsprogrammet kommer att
              beskrivas i en skrivelse till riksdagen om den så kallade partnerskapsöverenskommelsen.
              Partnerskapsöverenskommelsen är ett slags kontrakt mellan Sverige
              och kommissionen som övergripande beskriver dels landsbygdsprogrammets
              innehåll, dels hur landsbygdsprogrammet ska samverka med Fiskerifonden
              och strukturfondernas program. Till detta ska läggas att vi har
              ett brett utbyte av erfarenheter och inspel från olika håll, bland
              annat i en referensgrupp som är knuten till departementet i vilken
              ett tjugotal organisationer är med och lämnar bra, viktiga och
              nyttiga inspel och funderingar.
            </seg>
            <seg n="f976fa16">
              Vilka är dessa? Det är bland annat Lantbrukarnas Riksförbund,
              Naturskyddsföreningen, Skärgårdarnas Riksförbund och länsstyrelserna.
              Vi håller en bred kontakt med dem.
            </seg>
            <seg n="b86ea97d">
              Tack för en viktig och värdefull debatt!
            </seg>
          </u>
          <note n="e0fd0b28">
            Överläggningen var härmed avslutad.
          </note>
          <note n="21433769">
            12 § Svar på interpellation 2013/14:125 om Matlandet och jobben
          </note>
          <note type="speaker" n="3f13adf2">
            Anf. 55 Landsbygdsminister ESKIL ERLANDSSON (C):
          </note>
          <u who="eskil_erlandsson_minister_2010" xml:id="i-56c8115af8ccac01-19" n="829172d1">
            <seg n="0d910c71">
              Herr talman! Johan Löfstrand har frågat mig om det inte är dags
              att fundera på bättre sätt att använda pengar än till Sverige
              – det nya matlandet och om jag har någon annan plan än Matlandet
              för att vända utvecklingen på landsbygden.
            </seg>
            <seg n="60ade436">
              Jag är bekymrad över att vi ännu inte lyckats vända den nedåtgående
              trenden för sysselsättningen inom jordbrukssektorn, och vi jobbar
              hårt för att minska regelkrånglet och underlätta möjligheterna
              att öka lönsamheten.
            </seg>
            <seg n="68ad447a">
              Det stämmer att behovet av arbetskraft inom jordbruket har minskat,
              och utvecklingen följer en längre trend. Under till exempel åren
              1973–1976 minskade antalet årsverken med 17 000, åren 1982–1988
              försvann nästan 24 000 och för perioden 1994–2002 försvann ytterligare
              nästan 18 000 årsverken inom sektorn enligt samma sätt att mäta.
              Denna strukturomvandling har pågått sedan mitten av förra seklet
              och beror bland annat på förbättrade produktionsmetoder och jordbrukets
              mekanisering. Men utvecklingen har också drivits på av den inriktning
              på politiken som tidigare regeringar valt. Naturligtvis får det
              konsekvenser för hur många personer jordbruket sysselsätter.
            </seg>
            <seg n="31e08a3b">
              För mig är det oerhört viktigt att visionen Sverige – det nya
              matlandet verkligen ger fler jobb, inte minst på den svenska landsbygden.
              Genom att satsa på att öka produktionen är tanken att den negativa
              trenden för jordbruket ska vändas. En viktig del av strategin
              är också att skapa förutsättningar för företagare och anställda
              på landsbygden att bredda möjligheterna till inkomstkällor genom
              de många möjligheter som finns i de gröna näringarna i vidare
              mening. En annan viktig del är att utveckla produkter och tjänster
              med högre förädlingsvärde genom vidareförädling, restaurangverksamhet
              eller inom turism.
            </seg>
            <seg n="31fd9255">
              Regeringen har även andra insatser för att nå visionen om Matlandet,
              som inte redovisas under just den budgetposten. Sänkningen av
              restaurangmomsen, regelförenklingar och ökade medel till forskning
              är exempel på sådana åtgärder.
            </seg>
            <seg n="4a37510c">
              Självklart ska våra skattepengar användas på ett klokt sätt.
              De ska investeras där varje krona ger så stor utväxling som möjligt
              för att skapa jobb och tillväxt. Det är viktigt att regeringen
              och våra myndigheter fortsätter att göra vardagen enklare för
              svenska matproducenter, genom arbete med lagstiftning och förenkling
              av företagens villkor.
            </seg>
            <seg n="c0766528">
              Det jobb vi gör i EU för att förbättra den europeiska jordbruks-
              och fiskeripolitiken är också en viktig pusselbit. Det nuvarande
              landsbygdsprogrammet erbjuder många möjligheter att utveckla både
              primärproduktionen och förädlingen av livsmedel, likaväl som möjligheter
              för företagen att diversifiera sina verksamheter. Innovationer
              är avgörande för vår framtida konkurrenskraft och är därför också
              i fokus såväl i kommande landsbygdsprogram som i det fortsatta
              arbetet med Matlandet.
            </seg>
            <seg n="16e7bbf8">
              Visionen om Matlandet är min strategi för att skapa jobb och
              sysselsättning men också för att synliggöra den potential som
              finns för företagande på landsbygden. Jag är stolt över allt det
              som åstadkommits inom Matlandet hittills, och jag kommer att fortsätta
              verka för att fler ska kunna ha sin utkomst från näringar med
              bas i mat, matproduktion och upplevelser.
            </seg>
          </u>
          <note type="speaker" n="3c75efd0">
            Anf. 56 JOHAN LÖFSTRAND (S):
          </note>
          <u who="johan_lofstrand_6c3588" xml:id="i-31522cbeeee399bb-3" n="34c04fb4">
            <seg n="7d9ea689">
              Herr talman! Tack så mycket, landsbygdsministern, för svaret!
              Det var inte speciellt mycket nytt. Vad man kan konstatera är
              att de stimulanser och åtgärder som ministern lyfter fram för
              att vi ska kunna skapa en levande landsbygd inte är mycket. Jag
              tror till exempel inte att krogmomsen är lösningen på landsbygdens
              utmaningar, men där kanske vi har olika uppfattningar.
            </seg>
            <seg n="077db951">
              Ministern säger att det är viktigt att bredda företagarnas inkomster.
              Jag håller helt med. Vi hade precis en interpellationsdebatt om
              hur mindre lantbrukare ska klara sig och hur sysselsättningen
              ska finnas kvar i till exempel skärgården. Där tar regeringen
              bort de sidoinkomster som företagen skulle kunna ha genom miljöersättningar.
              Då breddar man inte utan snarare snävar in och gör att företagare
              får mindre möjligheter att klara av att driva sin verksamhet.
            </seg>
            <seg n="6abf4790">
              Vi socialdemokrater vill ha ett Sverige där man kan bo och leva
              överallt. Vi vill ha en strategi och en regionalpolitik som är
              värd namnet. Därför vill vi satsa. Förutom att vi vill genomföra
              ett antal förslag som innebär att vi faktiskt får en större närvaro
              av det offentliga på landsbygden och att vi ser till att vi har
              kommunikationer och ett bredband som fungerar samt ett antal andra
              åtgärder vill vi arbeta för att stimulera landsbygden.
            </seg>
            <seg n="32887af8">
              Vi säger till exempel att vi vill bredda näringen. Vi vill se
              till att fler företagare får möjlighet att vara energiproducenter
              och gröna producenter. Vi tror att om man inför ett metanreduceringsstöd
              skulle det innebära att fler lantbrukare skulle få sina kalkyler
              att gå ihop. Vi satsar pengar för att man ska kunna utveckla solenergi.
            </seg>
            <seg n="2aacb5b8">
              Det andra vi säger är att samhället måste vara tydligare och
              gå före. Därför är vi tydliga med att offentliga upphandlare måste
              hitta sätt att stimulera och premiera svenska produkter. Det är
              oerhört viktigt att vi jobbar med det. Det är någonting som borde
              ha gjorts för länge sedan.
            </seg>
            <seg n="b9b0c6cb">
              Det tredje vi föreslår är ett ganska stort tillskott till landsbygdsprogrammet.
              Vi föreslår 371 miljoner mer än regeringen för ett utbyggt landsbygdsprogram,
              för vi ser att de pengarna behövs för att vi ska kunna utveckla
              landsbygden men också för att uppnå de miljömål som vi faktiskt
              har satt upp.
            </seg>
            <seg n="972593b0">
              Sedan den borgerliga regeringen tillträdde har sysselsättningen
              inom jordbruket minskat med 20 procent. Över 15 000 jobb har försvunnit
              inom den svenska basproduktionen av livsmedel. Samtidigt har regeringen
              infört satsningen Matlandet Sverige. Där har man satt upp som
              mål att landsbygden ska få 20 000 nya arbetstillfällen till 2020.
            </seg>
            <seg n="c2f289f3">
              Min fundering blir då: Är Matlandet Sveriges nya utmaning att
              vi fram till 2020 ska skapa 35 000 nya jobb? Vi har ju tappat
              20 000, och då måste vi väl hämta dem innan vi kan skapa de nya
              15 000?
            </seg>
          </u>
          <note type="speaker" n="6bbd3fdc">
            Anf. 57 Landsbygdsminister ESKIL ERLANDSSON (C):
          </note>
          <u who="eskil_erlandsson_minister_2010" xml:id="i-56c8115af8ccac01-20" n="829172d1">
            <seg n="99694175">
              Herr talman! Låt mig inleda med att tacka för interpellationen.
              Jag tycker det här är en jätteviktig debatt om hur vi kan skapa
              förutsättningar för jobb och företagande i alla delar av landet.
              De gröna näringarnas verksamhet är då en synnerligen viktig del.
              Jag kan med de siffror som är kända i dag konstatera att Matlandetsatsningen
              har givit resultat. Den har givit resultat i form av att vi till
              exempel har ökat vår livsmedelsexport. Det är oftast förädlade
              produkter som inrymmer mycket jobb. Detta har varit möjligt i
              Sverige trots att vi har sett och fortfarande är inne i en kolossal
              global lågkonjunktur.
            </seg>
            <seg n="eb36748b">
              Antalet livsmedelsföretag i vårt land har ökat under mätperioden
              med 12 procent, vilket är mycket i sammanhanget, apropå att vi
              redan i dag har många livsmedelsföretag. Min ambition är att fortsätta
              att utveckla de gröna verksamheterna, för jag vill ha levande
              landsbygder i hela vårt land och detta i motsats, påstår jag,
              till oppositionen med Socialdemokraterna i spetsen, som straffbeskattar
              den svenska landsbygden genom att till exempel föreslå en kilometerskatt
              på tunga transporter.
            </seg>
            <seg n="b6d40f75">
              Tunga transporter är en förutsättning för att landsbygdens verksamheter
              på det stora hela ska kunna finnas kvar. Hur ska till exempel
              mjölken kunna transporteras med någonting annat än lastbil från
              gården till mejeriet, eller timret och massaveden till de industrier
              som vi har runt om i vårt land? Hur ska de transporteras, Johan
              Löfstrand, om inte med en lastbil? Hur ska ni bemöta Miljöpartiets
              propåer om en höjd bensinskatt, som ju kommer att drabba landsbygdsbefolkningen,
              som inte har någon tunnelbana, som inte har någon kollektivtrafik
              värd namnet att ta sig fram med utan är tvingad att använda bilen,
              som oftast drivs med något fossilt drivmedel?
            </seg>
            <seg n="0b94b363">
              Till detta ska läggas att vi har infört de stöd som Johan Löfstrand
              talade sig varm för, nämligen ett metangasreduceringsstöd. Som
              bekant finns föreslaget i vår budgetproposition. Ett solcellsstöd
              finns sedan flera år tillbaka därför att vi vill få fram ny energi,
              och den kommer från den svenska landsbygden. Därtill kommer att
              det kommer att gynna arbetstillfällen, inte minst i lite mindre
              verksamheter på den svenska landsbygden.
            </seg>
            <seg n="b3cd71ba">
              Sammantaget säger jag – jag kan återkomma i nästa inlägg med
              fler siffror – att satsningen Matlandet Sverige har varit lyckad.
              Jag ämnar fortsätta med den, för jag vill den svenska landsbygden
              väl och vill sysselsättningen väl i alla delar av vårt land. Jag
              hade hoppats på någonting annat, men jag tvivlar på att ni i oppositionen,
              med de grundförslag som ni har, vill det på samma sätt som vi
              vill.
            </seg>
          </u>
          <note type="speaker" n="feb350f3">
            Anf. 58 JOHAN LÖFSTRAND (S):
          </note>
          <u who="johan_lofstrand_6c3588" xml:id="i-31522cbeeee399bb-4" n="34c04fb4">
            <seg n="2a89da02">
              Herr talman! Det är bra när det blir lite stuns i debatten. Det
              är viktigt att vi diskuterar de här frågorna. Jag hoppas att vi
              under de kommande månaderna får en ordentlig diskussion om hur
              vi ska utveckla landsbygden, för jag tycker att det är oerhört
              viktigt. Vi socialdemokrater menar att det finns potential här
              att skapa många nya arbetstillfällen, men då måste man våga.
            </seg>
            <seg n="9dc42000">
              Ministern säger att man har infört ett metanreduceringsstöd.
              Det man har gjort är att ge en ostkant. Man har infört ett litet
              pilotprojekt som än så länge inte har definierats, men de pengar
              som har tillförts räcker inte på långa vägar till det skriande
              behovet av investeringar som skulle behöva göras.
            </seg>
            <seg n="cff74edb">
              Vidare säger ministern att exporten av livsmedel har ökat. Det
              är väl bra, men importen av utländska livsmedel ökar desto mer.
              Ministern säger också att livsmedelsföretagen har blivit fler.
              Det tycker jag är positivt. Men man ska vara medveten om att Matlandet
              Sverige har kostat 1 miljard och mer därtill och inte har givit
              speciellt många nya arbetstillfällen. Snarare fortsätter trenden
              att antalet sysselsatta både inom jordbrukssektorn och inom livsmedelssektorn
              minskar.
            </seg>
            <seg n="04586f89">
              Sedan till ministerns påhopp på oppositionen om ett antal politiska
              förslag, och vi kan börja med kilometerskatten. Det är helt korrekt
              att vi vill införa en vägslitageavgift. Skälet till detta är mycket
              enkelt: Vi behöver se till att få ordning och reda på den svenska
              transportsektorn. Det är i dag som vilda västern. Det som är det
              största problemet är att miljön får klä skott allra mest.
            </seg>
            <seg n="e96f3941">
              Den stora belastning som detta skulle innebära – som ministern
              säger – rör sig om småpengar i sammanhanget. Det stora dilemmat
              för åkerinäringen i dag är den osunda konkurrens som råder och
              som vi kan se just nu. Jag är ganska säker på att åkerinäringen
              håller med mig om problembilden. Det är en osund konkurrens och
              stora problem i sektorn som regeringen inte tar tag i. Vi håller
              också på att få en väldigt ålderstigen fordonsflotta på grund
              av att Sverige är ett av få länder i Europa som inte inför system
              där man stimulerar företagen att använda sig av en miljövänlig
              fordonsflotta.
            </seg>
            <seg n="ea962628">
              Jag tror inte att kilometerskatten kommer att vara det som avgör
              huruvida vi kan ha en levande landsbygd eller inte.
            </seg>
            <seg n="4f9c47b4">
              När det gäller de bensinskattehöjningar som Miljöpartiet vill
              ha ska man vara medveten om att det kvotpliktsförslag som regeringen
              har lagt fram och som inte innebär någon höjning av koldioxidskatten
              genererar mellan 500 och 600 miljoner i intäkter till statskassan
              på grund av att drivmedel beskattas på ett annat sätt. Det är
              ju en dold koldioxidskattehöjning, men man kallar det inte för
              det. Statskassan får mer, och miljöåtagandet blir sämre.
            </seg>
            <seg n="16b4ab50">
              Slutligen: Jag ställer min fråga ytterligare en gång. Sysselsättningen
              har minskat med över 20 procent, och nästan 15 000 jobb har försvunnit
              inom den här branschen. Är det meningen att vi fram till 2020
              ska ha 35 000 nya jobb för att man ska uppnå Matlandet Sveriges
              mål om att skapa fler jobb till 2020?
            </seg>
          </u>
          <note type="speaker" n="deb66851">
            Anf. 59 Landsbygdsminister ESKIL ERLANDSSON (C):
          </note>
          <u who="eskil_erlandsson_minister_2010" xml:id="i-56c8115af8ccac01-21" n="829172d1">
            <seg n="d3514227">
              Herr talman! Vi ser i dag väldigt positiva siffror för sysselsättningen
              inom flera av Matlandets fokusområden. Både inom turist- och restaurangnäringen
              går det starkt framåt. Man bidrar också till att skapa jobb, inte
              minst för unga människor.
            </seg>
            <seg n="b36568cf">
              Fler och fler livsmedelsföretag startas i vårt land. Som jag
              nämnde tidigare ökar exporten stadigt. Sett till hela Matlandet
              har SCB räknat med en ökning med ungefär 10 000 sysselsatta under
              åren 2008–2011.
            </seg>
            <seg n="e70945c8">
              Nu vill jag vara ödmjuk och säga: Det finns alltid definitioner
              i all statistik, och de förändras över tiden. Men jag säger det
              ändå: Matlandet har påtagligt bidragit till ökad sysselsättning
              i vårt land.
            </seg>
            <seg n="cbaeb531">
              I jordbruksdelen, som är ett av Matlandets fokusområden, pågår
              det en ständig mekanisering och rationalisering, ofta väldigt
              pådriven av tidigare socialdemokratiska regeringar. Jag är inte
              säker på att vare sig Johan Löfstrand eller jag vill stoppa denna
              utveckling. Jag tror inte att vi vill gå tillbaka till – för att
              ta ett kanske lite löjeväckande exempel – handmjölkning. Det är
              klart att en robot mjölkar fler kor per årsarbetskraft än vad
              en människa gör.
            </seg>
            <seg n="85db9906">
              Denna utveckling kommer förmodligen att fortsätta. Det är därför
              som jag vill öka produktionen av primärprodukter för att i viss
              mån motverka den sysselsättningsminskning som finns på det fokusområdet
              inom Matlandet.
            </seg>
            <seg n="de5bc439">
              Till detta kommer alltså de positiva siffrorna när det gäller
              nya förädlingsföretag och livsmedelsföretag som i många fall söker
              sig ut på en större och global marknad inom turismen.
            </seg>
            <seg n="9ad4305e">
              Och vilka är det framför allt som är sysselsatta i dessa företag,
              vilket jag tycker är speciellt glädjande? Jo, det är unga människor
              – unga människor som ni vill försvåra för genom att dubblera arbetsgivaravgiften.
              Ni motverkar ju förutsättningarna att skapa verksamheter på den
              svenska landsbygden och i den gröna näringen genom att fördubbla
              arbetsgivaravgiften för den som är ung och vill in på arbetsmarknaden.
              Varför, Johan Löfstrand, lägger ni fram ett sådant förslag i er
              budget?
            </seg>
          </u>
          <note type="speaker" n="269744b3">
            Anf. 60 JOHAN LÖFSTRAND (S):
          </note>
          <u who="johan_lofstrand_6c3588" xml:id="i-31522cbeeee399bb-5" n="34c04fb4">
            <seg n="aaca5228">
              Herr talman! Som jag sade kan jag hålla med ministern om att
              det inom livsmedelssektorn finns en viss positiv utveckling. Jag
              håller med om att det är bra.
            </seg>
            <seg n="0501a8a5">
              Jag kan också hålla med om att det som var bra med satsningen
              på Matlandet Sverige har varit att frågorna generellt har lyfts
              fram. Det förs ju en större diskussion i dag än för sju åtta år
              sedan om landsbygden och landsbygdens utveckling. Det är positivt.
            </seg>
            <seg n="429c890a">
              Det som jag är kritisk emot är att det har kostat mycket pengar
              och att vi inte har fått ut tillräckligt mycket pang för dem.
              Det är min ena bedömning.
            </seg>
            <seg n="fe646e22">
              Min andra bedömning är att det är långt kvar tills vi når det
              mål som regeringen har satt upp om 20 000 nya arbetstillfällen
              inom sektorn. Snarare har utvecklingen varit negativ både när
              det gäller arbetstillfällen och i fråga om den mat som produceras.
              Samtidigt har importen ökat under de senaste åren, vilket är problematiskt.
            </seg>
            <seg n="c16e9d84">
              Det behövs därför ytterligare satsningar än bara de pengar som
              regeringen satsar och som i vissa fall skulle främja exporten
              men som inte på något sätt stöttar den inhemska produktionen.
            </seg>
            <seg n="acf0caa8">
              Vi socialdemokrater vill införa ett branschprogram som är tydligare
              och som lyfter fram branschen och ger den en större möjlighet
              att jobba med utveckling.
            </seg>
            <seg n="214405a9">
              Vi är tydliga med att vi vill att kommunernas upphandlingsprocesser
              ska fokuseras på produkter som framställts med respekt för svenskt
              djurskydd och andra sådana garantier.
            </seg>
            <seg n="faaa1a27">
              Vi vill också att sektorn ska bli en större energiproducent.
              För att nå dit krävs det pengar och resurser.
            </seg>
          </u>
          <note type="speaker" n="d82eaab0">
            Anf. 61 Landsbygdsminister ESKIL ERLANDSSON (C):
          </note>
          <u who="eskil_erlandsson_minister_2010" xml:id="i-56c8115af8ccac01-22" n="829172d1">
            <seg n="58b296a9">
              Herr talman! Jag kan konstatera att många av de mål som vi och
              jag personligen har satt upp för Matlandet Sverige har nåtts eller
              är på god väg att nås. Även jag vill göra mer. Och jag hoppas
              och förutsätter att Socialdemokraterna anstränger sig för att
              hjälpa till. Då är förslag som kilometerskatt, höjd bensinskatt
              och fördubblad arbetsgivaravgift för ungdomar kontraproduktivt
              om vi vill öka sysselsättningen på svensk landsbygd och inom den
              gröna näringen.
            </seg>
          </u>
          <note n="e0fd0b28">
            Överläggningen var härmed avslutad.
          </note>
          <note n="0061757e">
            13 § Svar på interpellation 2013/14:182 om scenkonstens internationalisering
          </note>
          <note type="speaker" n="2698ffc5">
            Anf. 62 Kultur- och idrottsminister LENA ADELSOHN LILJEROTH (M):
          </note>
          <u who="lena_adelsohn_liljeroth_minister_2006" xml:id="i-ae0bd135b4614039-5" n="8f2af648" next="i-7c43461d32e9154a-5">
            <seg n="bf206025">
              Herr talman! Gunilla Carlsson i Hisings Backa har frågat mig
              hur jag tänker agera för att möjliggöra scenkonstens internationalisering.
              Bakgrunden till frågan är att Länsteatrarna i Sverige under sitt
              höstmöte 2013 haft internationell och interkulturell samverkan
              som tema.
            </seg>
            <seg n="b52aec6a">
              Utbytet med omvärlden är en förutsättning för ett vitalt och
              levande kulturliv.
            </seg>
            <seg n="08b916c3">
              Sedan 2007 har samtliga myndigheter på kulturområdet i uppgift
              att integrera ett internationellt och interkulturellt perspektiv
              i sina verksamheter. Den bidragsgivning som statliga aktörer och
              ansvariga inom kultursamverkansmodellen beslutar om ska därför
              omfatta internationella och interkulturella delar av de sökandes
              verksamheter. Detta omfattar även scenkonstens internationalisering.
            </seg>
            <seg n="81df2adc">
              Den svenska statliga kulturbudgeten har ökat varje år sedan 2006.
              Ökningen har även kommit scenkonsten till del. Detta är en positiv
              utveckling som inte har sin motsvarighet i många övriga länder
              i Europa.
            </seg>
            <seg n="bbc5705c">
              Från och med 2014 till 2020 pågår EU:s nya kultur- och medieprogram
              Kreativa Europa, som syftar till att främja såväl europeiskt som
              internationellt samarbete. Under innevarande programperiod har
              svenska aktörer inte fullt utnyttjat möjligheterna i EU:s kulturprogram.
              Statens kulturråd har därför fått i uppdrag att främja ansökningar
              från svenska aktörer. Utfallet för svensk del har de senaste åren
              visat en positiv utveckling. Jag förutsätter att svenska aktörer
              framöver i ökad grad tar del av de möjligheter som Kreativa Europa
              erbjuder.
            </seg>
            <seg n="f4879aee">
              Bland andra insatser som är viktiga vill jag lyfta fram att åtta
              utsända kulturråd arbetar vid svenska ambassader runt om i världen.
              Dessa har i uppgift att främja kulturutbyte mellan länderna. En
              stor satsning på scenkonstens internationalisering ägde rum i
              februari i år, under den nordiska kulturfestivalen Nordic Cool,
              som arrangerades i Washington. Vidare deltog statliga aktörer
              och scenkonstaktörer även vid stora scenkonstmässan APAP i New
              York i början av året.
            </seg>
            <seg n="789a27c3">
              Därtill kommer Umeå att vara en av EU:s kulturhuvudstäder 2014.
              Flertalet myndigheter och institutioner inom kulturområdet har
              fått regeringens uppdrag att samverka med Umeå under detta år.
            </seg>
            <seg n="3d1111df">
              Regeringen arbetar därmed aktivt för att på olika sätt stödja
              internationaliseringen på nationell, nordisk och europeisk nivå
              samt även i internationella sammanhang.
            </seg>
          </u>
          <note n="3e3fc92d">
            Anf. 63 GUNILLA CARLSSON i Hisings Backa (S):
          </note>
          <u who="lena_adelsohn_liljeroth_minister_2006" xml:id="i-7c43461d32e9154a-5" n="8f2af648" prev="i-ae0bd135b4614039-5">
            <seg n="3181a6af">
              Herr talman! Jag tackar kulturministern för svaret.
            </seg>
            <seg n="c219d9a9">
              Kulturutbyte och internationalisering gör att Sverige öppnar
              sig mot omvärlden. Inom kulturlivet är det viktigt att öka graden
              av internationalisering och stödja internationellt och kulturellt
              utbyte. Det handlar både om möjligheterna för svensk kultur att
              möta ny publik i andra länder och om möjligheterna för svensk
              publik att möta andra länders kulturer. Det är också viktigt att
              främja och stödja internationella samarbeten.
            </seg>
            <seg n="9c01c602">
              När jag träffade flera av de 19 länsteatrar som finns i Sverige
              på deras höstmöte i Göteborg för någon månad sedan var temat just
              internationell och interkulturell samverkan. Mötet resulterade
              bland annat i ett uttalande, som också ligger till grund för den
              interpellation jag har ställt till kulturministern. Min fråga
              är hur hon ser på sin och statens roll när det gäller att stödja
              scenkonsten i att nå det nationella kulturpolitiska målet om att
              främja internationell och interkulturell samverkan.
            </seg>
            <seg n="c01ba1ae">
              Länsteatrarna lyfte fram att de statliga anslagen har urholkats,
              vilket gör att ekonomin för teatrarna försvårar möjligheten att
              upprätthålla eller ens skapa internationella samarbeten.
            </seg>
            <seg n="c1463ae1">
              I det svar jag får från kulturministern i dag verkar hon inte
              riktigt ha uppmärksammat den situation som många inom kulturområdet
              faktiskt upplever, utan hon lyfter som vanligt upp att anslagen
              till kulturen har ökat. Men sanningen är att uppräkningen ligger
              långt under den kostnadsutveckling som våra scenkonstinstitutioner
              bland annat upplever. Det gör att det egentligen blir en försvagad
              ekonomi.
            </seg>
            <seg n="7be6b869">
              Då är det just det internationella arbetet som måste stå tillbaka,
              för det är oftast dyrare att vara med i det internationella nätverksarbetet
              och även att jobba med internationella samarbeten. Ministern lyfter
              fram att utbyte är bra och en förutsättning för ett vitalt och
              levande kulturliv. Min fråga blir dock återigen, herr talman,
              vad kulturministern är beredd att göra för att möjliggöra för
              våra scenkonstinstitutioner att upprätthålla ett internationellt
              utbyte och samarbete.
            </seg>
            <seg n="aefa2fd2">
              I svaret från kulturministern tas också de möjligheter som finns
              inom EU:s program upp. Man konstaterar även att svenska aktörer
              inte har utnyttjat de möjligheterna fullt ut i det innevarande
              kulturprogrammet. Mina frågor till kulturministern är: Har man
              analyserat vad det är som gör att svenska aktörer inte har varit
              så aktiva i att söka samarbeten inom det EU-program som finns
              i dag? Vad har man i så fall kommit fram till, om det är så att
              man har analyserat det?
            </seg>
            <seg n="eec767de">
              Jag möts oftast av att man ser svårigheten i att man inte har
              de ekonomiska resurserna att vara med, på grund av medfinansieringen.
              Hur ser kulturministern på hennes och statens roll i att i så
              fall kunna lösa det här, till exempel med statlig medfinansiering?
            </seg>
          </u>
          <note type="speaker" n="9f08cff7">
            Anf. 64 Kultur- och idrottsminister LENA ADELSOHN LILJEROTH (M):
          </note>
          <u who="lena_adelsohn_liljeroth_minister_2006" xml:id="i-ae0bd135b4614039-6" n="8f2af648" next="i-7c43461d32e9154a-6">
            <seg n="fd1f7efa">
              Herr talman! Det var många frågor på en gång. Jag tror att jag
              får dela upp det.
            </seg>
            <seg n="721e5d05">
              Jag vill först säga att jag tycker att det är bra att Gunilla
              Carlsson har tagit upp det här. Det är bra, för jag tycker att
              vi har mycket på fötterna – och i händerna. Jag har väldigt många
              goda exempel som jag hoppas kunna få räkna upp så många som möjligt
              av.
            </seg>
            <seg n="7f1a2126">
              Jag tycker dock också att man ska vara lite varsam med orden.
              Gunilla Carlsson skriver i interpellationen: Men den långvariga
              urholkningen av de statliga anslagen har resulterat i en allvarligt
              försvagad ekonomi och slimmade organisationer.
            </seg>
            <seg n="7cb51dce">
              Då tycker jag att vi kan börja gå in på lite fakta. Jag nämnde
              i mitt första inlägg att kulturbudgeten har ökat varje år sedan
              2006. Jag tror att Gunilla Carlsson har hört mig säga detta tidigare.
              Det har också varit en ökning av PLO. Gunilla Carlsson vet att
              PLO, alltså det som handlar om pris- och löneomräkning, är samma
              för alla myndigheter – det är ingenting som är separat för kulturen
              eller konsten och någonting helt annat för andra myndigheter inom
              kanske trafikområdet. Det är alltså ingen skillnad.
            </seg>
            <seg n="fcb7103b">
              Det är ingen urholkning. Budgeten har ökat, såväl när det gäller
              PLO som när det gäller ökade anslag, med närmare 1 miljard sedan
              2006. Anslagen till scenkonsten har inte urholkats; de har ökat
              i samma takt som de övriga med ungefär 16 ½ procent sedan 2006.
              År 2006 hade också scenkonsten, alltså det som är musik, dans,
              opera och balett, runt en tredjedel av hela kulturbudgeten. Det
              var en tredjedel, och det är samma andel nu. Samtidigt har hela
              kulturbudgeten ökat.
            </seg>
            <seg n="50361715">
              Hur man kan få det här till en allvarlig urholkning förstår jag
              alltså inte riktigt. Jag vet inte vem som har räknat, men det
              kanske kan vara ett skäl att ta PISA-siffrorna när det gäller
              matematik – och inte bara när det gäller läsning – på djupt allvar.
            </seg>
            <seg n="3399edbf">
              I instruktioner och i regleringsbrev är det interkulturella och
              det internationella tydligt utpekat, därför att det är viktigt.
              Det var också därför jag blev både glad och väldigt bekymrad när
              vi för en månad sedan fick statistiken över européernas kulturvanor
              från EU-kommissionen. Den visar för svensk del, glädjande nog,
              att vi har ökat på alla områden – samtliga. Det gäller också dem
              som går på teater, dans och opera. Det är en väldigt stor ökning.
              Det har dock gått ned i nästan alla andra europeiska länder. Få
              har den utveckling vi har.
            </seg>
            <seg n="4b4462d8">
              Det spelar naturligtvis också roll för våra institutioner när
              det gäller möjligheter till gästspel, residens och att hitta ett
              utbyte. Vi är nämligen beroende av vår omvärld. Därför tycker
              jag att statistiken i den delen var väldigt oroväckande.
            </seg>
            <seg n="87a435a7">
              Sedan gynnas ju scenkonsten också av annat som sker. Det är inte
              bara anslag som går direkt till institutionerna, utan det är Skapande
              skola, som också har gällt scenkonsten. Det är Kulturbryggan och
              jämställdhetssatsningar inte minst inom musiken. Det är främjandearbete,
              som handelsministern har.
            </seg>
            <seg n="91fad12b">
              När det gäller möjligheten att söka EU-medel kommer jag att återkomma
              till det i mitt nästa inlägg. Det finns nämligen skäl, vilket
              Gunilla Carlsson tar upp i föregående inlägg, att fundera på varför
              vi har varit sämre än andra länder på att söka de Europamedel
              som faktiskt finns och står till buds.
            </seg>
          </u>
          <note n="de3b749c">
            Anf. 65 GUNILLA CARLSSON i Hisings Backa (S):
          </note>
          <u who="lena_adelsohn_liljeroth_minister_2006" xml:id="i-7c43461d32e9154a-6" n="8f2af648" prev="i-ae0bd135b4614039-6">
            <seg n="115a7b57">
              Herr talman! Jag hade några frågor, och jag fick inte så mycket
              svar på dem. Jag fick mer en tillrättavisning om att staten minsann
              hade gett mycket extra anslag till kultursektorn.
            </seg>
            <seg n="430168bb">
              Jag vet inte om kulturministern träffar alla dem som jobbar inom
              kultursektorn och inte minst på länsteatrarna, som jag tar upp
              som ett exempel i dag. De pratar väldigt ofta om den urholkning
              som sker – att uppräkningen inte är så mycket som löneutvecklingen
              faktiskt är. Det gör att kostnadsutvecklingen gör att det blir
              urholkade anslag. Jag vet inte om kulturministern över huvud taget
              möts av det. Det gör nämligen jag, och jag tror inte att jag är
              ensam om det.
            </seg>
            <seg n="46a78a40">
              När det gäller det uttalande länsteatrarna gjorde, som också
              ligger till grund för den här interpellationsdebatten, använder
              jag precis det uttryck de själva använder: Det är en ekonomisk
              urholkning av deras verksamhet, vilket gör att de känner oro över
              att de inte kan nå det nationella främjandemålet om internationellt
              samarbete.
            </seg>
            <seg n="fd48a119">
              Det är just därför jag i dag ställer frågan till kulturministern.
              Ser hon inte den oro som länsteatrarna lyfter fram? Men det är
              naturligtvis inte bara länsteatrarna, utan det är ett exempel
              här i dag. Svensk Scenkonst har också lyft fram det i rapport
              som de har gjort tillsammans med flera andra branschaktörer.
            </seg>
            <seg n="836f789d">
              Rapporten pekar på en hel del olika delar i svårigheterna i det
              internationella samarbetet. De säger att det inte finns någon
              samordning mellan de olika aktörerna, för resurserna kommer ju
              inte bara från Kulturdepartementet utan också från Utrikesdepartementet.
            </seg>
            <seg n="920198af">
              Man pekar på de pengar som Kulturrådet fick 2008–2010. Då fick
              de 10 miljoner årligen extra, just för att jobba med internationaliseringen.
              De pengarna har tagits bort, vilket gör att de i dag har mycket
              mindre resurser för att jobba med internationaliseringen eller
              möjligheten för Kulturrådet att medfinansiera eller hjälpa till
              att finansiera den här typen av uppdrag.
            </seg>
            <seg n="c4a86e78">
              Man pekar också på att anslagen inom det utrikespolitiska området,
              med biståndsarbete, där vi från Sveriges sida har varit duktiga
              historiskt, har minskat drastiskt, medan vi har sett att vi faktiskt
              kan använda kulturutbyte utifrån att man jobbar med demokratisering,
              mänskliga rättigheter och jämställdhetsarbete mellan olika länder,
              även inom det här området. Man pekar på att det inte finns någon
              enhetlig linje.
            </seg>
            <seg n="9dc7c79b">
              Där finns också en fråga till kulturministern. Svensk Scenkonst
              lyfter fram i rapporten att man tycker att Myndigheten för kulturanalys
              skulle kunna ges i uppdrag att utvärdera målet vad gäller internationellt
              samarbete och utveckling.
            </seg>
            <seg n="387fadc7">
              Min fråga till kulturministern är egentligen densamma: Skulle
              du kunna tänka dig att ge Myndigheten för kulturanalys det uppdraget,
              så att vi fick en ordentlig bild av hur det ser ut, hur det internationella
              samarbetet ser ut och vilka hinder det finns? Svensk Scenkonst
              lyfter fram flera hinder, och Teaterunionen gör detsamma. Länsteatrarna
              gör det också i det här uttalandet. Men det verkar inte som om
              kulturministern över huvud taget ser den problematiken.
            </seg>
            <seg n="6e5eae5b">
              Jag skulle vilja ha svar på de frågor som jag ställde i mitt
              första anförande men också i den här repliken.
            </seg>
          </u>
          <note type="speaker" n="04f9f1b3">
            Anf. 66 Kultur- och idrottsminister LENA ADELSOHN LILJEROTH (M):
          </note>
          <u who="lena_adelsohn_liljeroth_minister_2006" xml:id="i-ae0bd135b4614039-7" n="8f2af648" next="i-7c43461d32e9154a-7">
            <seg n="bb57c067">
              Herr talman! Jodå, jag träffar absolut företrädare för teaterlivet.
              Jag träffar de allra flesta som arbetar aktivt inom svenskt kulturliv.
              Jag möts naturligtvis där, liksom hos många andra, av önskemål
              om ökade resurser. Jag väljer att tolka det så att ambitionerna
              är höga.
            </seg>
            <seg n="50f1a975">
              Men fortfarande gäller faktum: Det har inte varit någon urholkning.
              Budgeten har ökat utöver det som är pris- och löneomräkningen,
              PLO. Gunilla Carlsson vet att det inte är någon skillnad på PLO
              för kultur och för annat.
            </seg>
            <seg n="f2cdd05a">
              Sedan kan det hända att en del teatrar har haft högre ambitioner
              och har fått högre kostnader. Det kan naturligtvis slå mot verksamheten.
              Ambitionerna är höga – det vet jag.
            </seg>
            <seg n="71d37218">
              Jag letade i mina papper, för jag ville gärna ha de exakta siffrorna
              för EU-stödet, och nu har jag hittat dem. När jag kom in som ny
              minister slogs jag av att vi i Sverige var så mycket sämre än
              andra länder i EU på att söka pengar i de olika program som finns
              på kultur- och medieområdet. Det fanns egentligen inget riktigt
              skäl.
            </seg>
            <seg n="b212ca77">
              Medfinansieringen lyfte Gunilla Carlsson upp. Ja, det krävs en
              medfinansiering, men det är samma regler för andra länder. Vi
              har sedan dess befunnit oss i en nedgång i många länders kulturbudgetar,
              men de har ändå förmått söka de här medlen.
            </seg>
            <seg n="db134303">
              Vi har haft kontakt med Intercult och andra som arbetar för att
              informera om de möjligheter som finns, både här och i strukturfonderna.
              Därför var det så glädjande – eftersom jag har tagit upp detta
              ett antal gånger, år efter år, i regleringsbrev och i dialog med
              Kulturrådet, som har delat min uppfattning att vi borde kunna
              bli mycket bättre – att vi har blivit bättre. Det är en klar ökning,
              och i fjol, 2012, fick vi det högsta antalet godkända svenska
              medfinansieringsprojekt någonsin, ett 30-tal. Det är dubbelt så
              många som det var för fem år sedan.
            </seg>
            <seg n="08d57bf6">
              Det betyder inte bara mer pengar in, utan det betyder nya möjligheter
              att pröva idéer, att visa upp för publik över gränserna, att hitta
              nya samarbetspartner. Det är väldigt glädjande.
            </seg>
            <seg n="1722ce64">
              Dessutom har man nu tagit beslut om det nya program som ska gälla
              till 2020 inom EU. Det innebär en ökning av budgeten på 9 procent.
              Det kanske inte låter så mycket, men det är en hel del pengar,
              i synnerhet om man ställer det i relation till att EU:s budget
              som helhet har minskat.
            </seg>
            <seg n="0601ebf0">
              Jag är trygg med att vi har fått ett bättre samarbete mellan
              de olika institutionerna men också att man inom kultursamverkansmodellen
              har hittat nya sätt att samarbeta regionalt med olika länder inom
              Norden men också inom Europeiska unionen. Det bidrar till det
              som är ett klart mål hos oss och som också är tydligt utskrivet
              i instruktioner och regleringsbrev, att vi ska öka internationaliseringen
              och att vi ska öka det interkulturella samarbetet. Det sker också.
            </seg>
            <seg n="d001f3ff">
              Sedan kan man alltid vilja mer – det tycker jag också. Men det
              är inte så att anslagen har urholkats och att det inte finns pengar
              till samarbete över gränser, för det gör det.
            </seg>
          </u>
          <note n="5c270bba">
            Anf. 67 GUNILLA CARLSSON i Hisings Backa (S):
          </note>
          <u who="lena_adelsohn_liljeroth_minister_2006" xml:id="i-7c43461d32e9154a-7" n="8f2af648" prev="i-ae0bd135b4614039-7">
            <seg n="95cf53c1">
              Herr talman! Det är väl fortfarande så att kulturministern inte
              delar länsteatrarnas uppfattning om att de har fått en allt snävare
              ekonomi och tycker att det uttalande som de gjorde under hösten
              inte stämmer. Det är bra att de här i dag får veta att du inte
              delar den uppfattningen. Men det är precis vad de själva upplever.
            </seg>
            <seg n="d7054fa1">
              Det är ett uttalande som tas från teatercheferna från de 19 länsteatrarna
              men också från de ordförande och vice ordförande som finns från
              alla de olika politiska partierna i det här samarbetet, som delar
              den här uppfattningen. Det är alltså inte bara vi socialdemokrater
              som säger detta, utan det är också partikolleger till dig som
              delar den uppfattningen om länsteatrarnas situation.
            </seg>
            <seg n="f6e4d44a">
              Jag har fortfarande inte fått något svar på de frågor som jag
              hade. Den sista frågan gällde att Svensk Scenkonst tycker att
              Myndigheten för kulturanalys skulle kunna ges ett uppdrag att
              utvärdera det mål som finns vad gäller främjandemålet för nationellt
              samarbete och interkulturell samverkan. Det kan väl kulturministern
              ge svar på i sitt sista anförande, om hon tycker att det skulle
              kunna vara ett uppdrag.
            </seg>
            <seg n="6223c1d3">
              Det är fortfarande många som har det svårt ekonomiskt, och då
              är det oftast de internationella samarbetena som får stryka på
              foten. Jag vet att det finns mycket bra samarbeten, och det är
              kanske just därför som jag lyfter den här frågan, hur mycket det
              gynnar ett samhälle att vi har dessa samarbeten mellan olika länder
              men också vad det betyder för utvecklingen av våra scenkonstinstitutioner.
            </seg>
            <seg n="c39c1e7d">
              Det finns ett exempel från Folkteatern i Göteborg, som jobbar
              med fem andra europeiska länder med Cities on Stage, som just
              jobbar med utveckling av hur det är att leva i staden. Man delar
              ungefär samma livssituation i teatern och dess omgivning.
            </seg>
            <seg n="33459624">
              Jag tror att vi i Sverige förlorar om vi inte ser till att stödja
              den typen av samarbeten. Jag skulle vilja se fler samarbeten av
              den typen på andra institutioner. Jag blir orolig när jag tar
              del av det här uttalandet, som bland annat länsteatrarna men också
              Svensk Scenkonst och andra gör.
            </seg>
          </u>
          <note type="speaker" n="8c9d6fcd">
            Anf. 68 Kultur- och idrottsminister LENA ADELSOHN LILJEROTH (M):
          </note>
          <u who="lena_adelsohn_liljeroth_minister_2006" xml:id="i-56c8115af8ccac01-23" n="8f2af648">
            <seg n="286078a4">
              Herr talman! Jag ska börja med den fråga som jag inte hann med
              förra gången om Myndigheten för kulturanalys. De har i uppdrag
              att stämma av verkligheten mot de nationella kulturpolitiska målen,
              så det är inte alls omöjligt att vi också kan ta upp detta i en
              dialog med Myka, att de också ska se på det internationella och
              det interkulturella. Jag tycker att det kan vara ett bra förslag.
              De kommer redan nu att få ett antal nya uppdrag i de regleringsbrev
              som skrivs.
            </seg>
            <seg n="8c5d1f26">
              Vi har omfattande internationella samarbeten för Operan, Dramaten,
              Riksteatern och Dansens Hus. Det pågår väldigt mycket runt om
              i Sverige och också med gästspel här. Det gäller också Göteborgsoperan,
              som jag vet att Gunilla Carlsson har god kännedom om.
            </seg>
            <seg n="405c2741">
              Som jag tog upp i mitt tidigare inlägg finns det naturligtvis
              mindre resurser i vår omvärld, och det finns givetvis en risk
              för att det kan påverka våra institutioner här hemma.
            </seg>
            <seg n="523aed04">
              Jag tar det absolut på allvar om man tycker att man inte kan
              infria de förväntningar som finns, alltså det som staten – regering
              och riksdag – förväntar sig. Här är vi överens om de instruktioner
              som går till våra myndigheter.
            </seg>
            <seg n="6e2bd1bf">
              Jag tolkar detta som att man har höga ambitioner, inte som att
              jag tror att man har fel. Men ibland finns kanske inte möjligheterna
              även om viljan finns.
            </seg>
            <seg n="38624a95">
              Vi har höjt budgeten, inte bara när det gäller PLO utan även
              när det gäller extra medel. Scenkonsten får en tredjedel av anslagen
              nu, precis som man fick 2006. Alltihop har ökat med närmare 1
              miljard totalt sett. Det går alltså mer pengar till scenkonsten.
            </seg>
            <seg n="0c17cb27">
              Vi står nu också i begrepp att bygga ut Operan. Vi löser frågan
              om pensionerna inom scenkonsten. Fler går på teater, opera, dans
              och balett. Det är en strålande framtid. Det är därför som jag
              inte tycker att den mening som jag citerade i Gunilla Carlssons
              interpellation stämmer med verkligheten.
            </seg>
          </u>
          <note n="e0fd0b28">
            Överläggningen var härmed avslutad.
          </note>
          <note n="80df1708">
            14 § Svar på interpellation 2013/14:79 om möjligheten att sälja
            utsläppsutrymme till andra EU-länder
          </note>
          <note type="speaker" n="0717455a">
            Anf. 69 Miljöminister LENA EK (C):
          </note>
          <u who="lena_ek_minister_2011" xml:id="i-56c8115af8ccac01-24" n="13cf1c98">
            <seg n="eecd669f">
              Herr talman! Ärade ledamöter! Ärade åhörare! Matilda Ernkrans
              har ställt följande fråga till mig: Vilka politiska och principiella
              överväganden gör miljöministern och regeringen gällande möjligheten
              att sälja utsläppsutrymme till andra EU-länder? Matilda Ernkrans
              ställer också frågan om jag och regeringen håller med om att principen
              om Sverige ska sälja eller inte är viktig att slå fast relativt
              snart.
            </seg>
            <seg n="13d8e295">
              Det är en rimlig slutsats att anta att Sverige kommer att klara
              sitt åtagande under ansvarsfördelningsbeslutet med viss marginal.
              Detta är bra och en förutsättning för att vi ska kunna klara det
              än mer ambitiösa nationella målet om en 40-procentig minskning
              av utsläppen till 2020 jämfört med 1990. När Naturvårdsverket
              publicerar preliminär utsläppsstatistik i april 2014 kommer vi
              att ha en bättre bild av hur stort ett överskott kan tänkas bli.
              Regeringen kommer därför, som tidigare aviserats i svar på riksdagsfråga
              2013/14:42, att återkomma med besked i budgetpropositionen för
              2015 genom en preliminär redovisning av hur Sverige uppfyller
              sitt EU-åtagande.
            </seg>
            <seg n="2b411558">
              I Sveriges fall är det nationella etappmålet mer ambitiöst än
              Sveriges åtagande under ansvarsfördelningsbeslutet och kommer,
              som regeringen tidigare aviserat, att vara styrande för regeringens
              agerande när det gäller utsläpp av växthusgaser i den icke-handlande
              sektorn. Ett överskott kan anses uppstå först om också det nationella
              målet överträffas.
            </seg>
            <seg n="275f79fe">
              Att EU:s medlemsstater tillåts att handla med AEA-krediter innebär
              inte att utsläppen ökar utan att de tvärtom har möjlighet att
              minska på ett mer kostnadseffektivt sätt. För mig och regeringen
              är det viktigt att vi nu skapar förutsättningar för ambitiösa
              klimatmål inom EU till 2030. Att vi kan visa på sätt att göra
              det kostnadseffektivt kommer att hjälpa oss i den ambitionen.
            </seg>
          </u>
          <note n="02d2a3a6">
            Då Matilda Ernkrans (S), som framställt interpellationen, anmält
            att hon på grund av sjukdom var förhindrad att närvara vid sammanträdet
            medgav tredje vice talmannen att Johan Löfstrand (S) i stället
            fick delta i överläggningen.
          </note>
          <note type="speaker" n="71f7b6a2">
            Anf. 70 JOHAN LÖFSTRAND (S):
          </note>
          <u who="johan_lofstrand_6c3588" xml:id="i-31522cbeeee399bb-6" n="34c04fb4">
            <seg n="ed643953">
              Herr talman! Jag vill börja med att tacka Lena Ek för svaret.
              Jag förstår, Lena Ek, att det inte kan vara lätt, och jag förstår
              varför jag inte får svar på de frågor som Matilda Ernkrans har
              ställt i interpellationen. Jag är nämligen ganska övertygad om
              att Lena Ek egentligen tycker ungefär likadant som interpellanten,
              alltså att det vore en katastrof om alla klimatansträngningar
              som vi har genomfört så att säga skulle säljas till andra länder.
            </seg>
            <seg n="cd6aa8a8">
              Varför ska någon anstränga sig lite extra när det inte hjälper
              klimatet utan bara leder till att några andra länder får möjlighet
              att nyttja dessa pengar? På vilket sätt kommer vi att få konsumenter
              att faktiskt vilja ta ett större ansvar genom att till exempel
              bestämma sig för att ta cykeln i stället för bilen när de ska
              åka och handla? När en kommun gör en stor investering i en biogasanläggning
              för att man på så sätt ska skapa miljönytta eller när en företagare
              bestämmer sig för att faktiskt ha en miljöbilspolicy för att på
              så sätt främja miljön, hur stora kommer incitamenten för dessa
              olika grupper att vara att anstränga sig för att vi ska uppnå
              klimatnytta om det enda de lyckas med är att gynna den svenska
              statskassan? Kommer det då att finnas något incitament att faktiskt
              göra ansträngningar?
            </seg>
            <seg n="bae2d409">
              En annan fundering som man kan ha är hur industrin kommer att
              resonera om den tar ansvar och faktiskt riskerar sin kortsiktiga
              konkurrenskraft för att i stället vara konkurrenskraftig på längre
              sikt. Men det finns egentligen inte något skäl att göra det eftersom
              de länder som den konkurrerar med får fler utsläppsrätter och
              inte behöver vidta dessa åtgärder. Medborgaren kommer alltså inte
              att känna sig motiverad att ta ansvar för miljön, och företagen
              kommer i vissa fall till och med att missgynnas för att vi i Sverige
              har hårda regler medan man i andra länder kan köpa sig fri.
            </seg>
            <seg n="bea6d609">
              Varför ska vi ha så tuffa regler? Det handlar om att vi måste
              gå före, det handlar om att vi måste ta ansvar, och det handlar
              om att vi måste vara tydliga med att sätta upp principer. Varför
              kan regeringen inte redan nu säga vilken ingång man har i denna
              fråga? Är det så att man till syvende och sist mycket väl kan
              tänka sig att sälja det överskott vi har för att gynna den svenska
              statskassan och på så sätt minska både de svenska konsumenternas
              klimatansträngningar och i förlängningen försämra konkurrenskraften
              för svenskt företagande?
            </seg>
            <seg n="9ea2dd7d">
              Min fråga kvarstår: Vad gör vi om det blir möjligt för oss att
              faktiskt sälja? Kommer regeringen i så fall att göra det?
            </seg>
          </u>
          <note type="speaker" n="354d5193">
            Anf. 71 JENS HOLM (V):
          </note>
          <u who="jens_holm_726eb1" xml:id="i-1f51956e1da4d6f8-0" n="4e749b76">
            <seg n="005b4955">
              Herr talman! Det är en viktig fråga som Matilda Ernkrans tar
              upp i denna interpellation. Det handlar till syvende och sist
              om det som Johan Löfstrand var inne på här, nämligen att om svenska
              folket, svenska företag och våra kommuner och landsting är lite
              extra duktiga och vi faktiskt minskar utsläppen mer än de uppsatta
              målen får vi faktiskt ett överskott utifrån våra uppsatta mål.
            </seg>
            <seg n="cdbc77c8">
              Då kan vi välja att inte använda oss av detta överskott, alltså
              att inte sälja det vidare till någon annan. Det tycker jag borde
              vara den mest självklara hållningen eftersom vi vet att utsläppen
              har ökat till en nästan katastrofal nivå i världen. FN:s klimatforskare
              pekar på att vi nu har en utsläppskurva som visar att vi snarare
              är på väg mot en fyragradig uppvärmning av jorden och inte mot
              en uppvärmning som ligger under tvågradersmålet, som hela världen
              är överens om. Då måste alla länder faktiskt göra mer än det som
              vi bestämde för 10 eller 20 år sedan. Därför tycker jag att denna
              fråga är mycket viktig rent principiellt.
            </seg>
            <seg n="fdc67f5c">
              Nu vill miljöministern inte lämna något konkret besked i denna
              debatt, vilket jag tycker är synd. Men vi har en liknande situation,
              och det handlar om utsläppsrätterna inom handelssystemet och utsläppsrätterna
              inom EU.
            </seg>
            <seg n="32e44d09">
              Under den tidigare handelsperioden mellan 2008 och 2012 fick
              Sverige ett överskott av utsläppsrätter. Det överskottet uppgick
              till 1,3 miljoner ton utsläppsrätter. Även i detta fall hade regeringen
              möjlighet att välja att annullera – inte använda sig av överskottet.
              Om man inte utnyttjade överskottet skulle heller ingen annan kunna
              göra det. Det handlar alltså om 1,3 miljoner ton koldioxid.
            </seg>
            <seg n="ea2ca4b1">
              I februari i år gav Lena Ek och regeringen Energimyndigheten
              i uppdrag att sälja överskottet i den så kallade reserven, 1,3
              miljoner ton, på EU:s utsläppsmarknad. Det tycker jag var ett
              helt felaktigt beslut. Jag är orolig för att de kommer att agera
              på precis samma sätt i det här fallet, såsom Matilda Ernkrans
              och Johan Löfstrand har tagit upp.
            </seg>
            <seg n="0889db51">
              Därför, miljöministern, vill jag veta: Vad är egentligen den
              principiella hållningen hos regeringen avseende vår klimatpolitik?
              Ska vi, så fort vi överpresterar något, skapar oss ett litet överskott
              och gör lite mer än vad vi tidigare hade förpliktat oss, sälja
              överskottet på marknaden och tjäna några miljoner kronor på det?
              Borde vi inte försöka vara ännu lite bättre än vi tidigare har
              bestämt, för klimatets och vår gemensamma framtids skull? Det
              skulle jag vilja ha svar på.
            </seg>
          </u>
          <note type="speaker" n="0d064db5">
            Anf. 72 Miljöminister LENA EK (C):
          </note>
          <u who="lena_ek_minister_2011" xml:id="i-56c8115af8ccac01-25" n="13cf1c98">
            <seg n="5d8b9416">
              Herr talman! Kära åhörare! Jag kan försäkra att både regeringen
              och jag personligen tar frågan om klimatutsläpp på allra största
              allvar.
            </seg>
            <seg n="af42d5e8">
              Det är därför vi har tre tuffa svenska klimatmål. Det ena är
              att vi ska sänka utsläppen med 40 procent till 2020. Det andra
              är att vi ska ha en fossiloberoende fordonsflotta till 2030. Allt
              detta syftar fram till att vi som land ska vara klimatneutrala
              2050.
            </seg>
            <seg n="e26e75ca">
              Jag är väldigt angelägen om att ge korrekta svar i en interpellationsdebatt.
              Eftersom du, Johan Löfstrand, blandade mycket i ditt första inlägg
              måste jag fråga: Vilket av de tre systemen med utsläppsrätter
              vill du diskutera i interpellationen? Är det den handel med utsläppsrätter
              som ligger i FN-systemet, eller är det någon av de två handelssystem
              som finns inom EU-systemet?
            </seg>
            <seg n="aee9119f">
              Jag ber att få återkomma, herr talman, med att svara korrekt
              på frågan.
            </seg>
          </u>
          <note type="speaker" n="8550bc02">
            Anf. 73 JOHAN LÖFSTRAND (S):
          </note>
          <u who="johan_lofstrand_6c3588" xml:id="i-414f3986fddf10df-0" n="34c04fb4" next="i-f7bac99bfa74b425-0">
            <seg n="6b23108f">
              Herr talman! Det verkar som att ministern inte vill debattera
              eller svara på frågan. Det vi ska debattera är det första du nämnde.
              Jag kan väl ta om min argumentation.
            </seg>
          </u>
          <note n="396699f4">
            (Miljöminister LENA EK (C): Är det FN-systemet?)
          </note>
          <u who="johan_lofstrand_6c3588" xml:id="i-f7bac99bfa74b425-0" n="34c04fb4" prev="i-414f3986fddf10df-0">
            <seg n="fd06229a">
              Ja, det är FN-systemet.
            </seg>
            <seg n="254b181b">
              Vad det handlar om är att jag tycker att det behövs ett principiellt
              ställningstagande kring vilka principer som ska gälla.
            </seg>
            <seg n="e01739fd">
              Det handlar om att vi ska hamna i ett läge där svenska medborgare
              är medvetna om vad de klimatåtaganden de gör innebär. I dag –
              om man gör ett antal åtaganden – vet man inte om de åtagandena
              kommer att innebära en minskning eller om det i realiteten är
              så att regeringen kommer att sälja dem till ett antal länder inom
              EU, för det är inom EU-systemet de kan säljas.
            </seg>
            <seg n="e7591742">
              Vore det inte bättre om regeringen hade en tydlig princip för
              vad som kommer att gälla? På så sätt ges medborgare möjlighet
              att veta att om de gör en konkret åtgärd kommer det att påverka
              klimatet som helhet. Om ett företag gör en konkret åtgärd vet
              de att det kommer att påverka klimatet. Samtidigt vet de att andra
              länder också måste göra tydliga åtaganden.
            </seg>
            <seg n="fb917870">
              Men så länge regeringen inte är tydlig kan man som konsument
              eller företagare inte veta hur ens egna ansträngningar på miljöområdet
              kommer att påverka klimatet som helhet.
            </seg>
          </u>
          <note type="speaker" n="7ba6bac1">
            Anf. 74 JENS HOLM (V):
          </note>
          <u who="jens_holm_726eb1" xml:id="i-1f51956e1da4d6f8-1" n="4e749b76">
            <seg n="f4742799">
              Herr talman! Jag tycker att det är lite konstigt att jag inte
              fick svar från miljöministern på min fråga.
            </seg>
            <seg n="e514ad22">
              Det finns flera olika handelsystem. Jag förstår att det blir
              förvirrande för oss i viss mån, och det blir självklart ännu mer
              förvirrande för dem som följer debatten.
            </seg>
            <seg n="49145c96">
              Vi har ett system inom FN, och vi har ett handelsystem inom EU.
              Vi har också något som kallas för ett ansvarsfördelningssystem,
              och vi har dessutom våra nationella mål.
            </seg>
            <seg n="a3bc9ea2">
              Det jag tog upp som ett exempel är EU:s handelsystem med utsläppsrätter.
              Jag tog upp det faktum att jag läste Riksrevisionens rapport över
              den svenska klimatpolitiken som kom i förra veckan. Där skriver
              Riksrevisionen att den svenska regeringen i februari i år gav
              Energimyndigheten i uppdrag att sälja vårt överskott av utsläppsrätter
              inom EU:s handelsystem för utsläppsrätter. Det var 1,3 miljoner
              ton koldioxid.
            </seg>
            <seg n="45bcdcb3">
              Jag tycker att detta var ett olyckligt uppdrag till Energimyndigheten
              från regeringen. Åtminstone i det här beslutet tycker jag att
              det visar att det verkar vara viktigare för regeringen att tjäna
              lite extra pengar än att värna klimatet. Om man har fått ett överskott
              av utsläppsrätter och inte använder dem på den internationella
              marknaden utan säljer dem kan någon annan smutsa ned.
            </seg>
            <seg n="b711444f">
              Inom EU:s handelssystem för utsläppsrätter är det viktigt att
              komma ihåg att ifall en stat – inte ett företag – väljer att inte
              använda sitt överskott kan ingen annan använda det heller. Detta
              är viktigt att komma ihåg.
            </seg>
            <seg n="bf86f9dc">
              Därför vill jag återigen fråga miljöministern: Vad är det egentligen
              för princip regeringen agerar efter? Är det att tjäna så mycket
              pengar som möjligt, eller är det att värna klimatet och minska
              utsläppen mer än vad man tidigare åtagit sig?
            </seg>
          </u>
          <note type="speaker" n="8a50b4cf">
            Anf. 75 Miljöminister LENA EK (C):
          </note>
          <u who="lena_ek_minister_2011" xml:id="i-56c8115af8ccac01-26" n="13cf1c98">
            <seg n="da844a44">
              Herr talman! Det vi talar om är som sagt minst tre olika handelssystem.
              Jag vet inte riktigt hur jag ska hantera det när jag nu möter
              debattörer som diskuterar olika handelssystem. Några av frågorna
              ligger långt utanför interpellationens ramar. Jag ska dock försöka
              att ta det så bra som möjligt och hålla mig något så när till
              ämnet, av respekt för interpellanten.
            </seg>
            <seg n="6536bc24">
              Om Johan Löfstrand vill diskutera FN:s handel med utsläppsrätter,
              såsom sades i talarstolen alldeles nyss, måste man skilja mellan
              FN:s handel med utsläppsrätter och de system som finns inom EU.
              De har ingen direkt koppling till varandra.
            </seg>
            <seg n="cce2871f">
              Vad gäller de så kallade AAU:erna – de utsläppsrätter som finns
              inom FN-systemet – har vi en frivillig överenskommelse. Vi har
              sagt att vi ska begränsa handeln med AAU:erna, eller hot air som
              de ibland kallas, att överskottet där bara kan användas efter
              att alla nya utsläppsrätter har använts, att risken att nytt överskott
              bildas minskar och att möjligheterna att köpa utsläppsrätter av
              andra länder begränsas.
            </seg>
            <seg n="9dcec633">
              Vi har varit med och drivit fram en deklaration. Att dessa FN-utsläppsrätter
              skulle finnas var viktigt för att få Polen, Ryssland, Ukraina
              och Vitryssland att gå med på överläggningarna i Doha.
            </seg>
            <seg n="8b22a135">
              För att minska och lösa den problematiska situationen – att FN-systemet
              och Kyotoprotokollet inte skulle fungera – gick Sverige tillsammans
              med en hel grupp länder in och sade att vi inte kommer att köpa
              utsläppsrätterna. Alltså försvann hela köparmarknaden, och därmed
              löstes den problematiken på ett väldigt praktiskt sätt. Det var
              centralt för u-länderna och viktigt för miljöintegriteten för
              den andra åtagandeperioden.
            </seg>
            <seg n="43d36133">
              I det europeiska klimatsystemet finns två olika delar, dels den
              del där tunga industrianläggningar finns och handeln med utsläppsrätter,
              ETS, som säkert många har läst i tidningarna om och där Sverige
              naturligtvis har sina åtaganden, dels den icke-handlande sektorn
              som handlar om all annan samhällsaktivitet.
            </seg>
            <seg n="c744813c">
              Om man ska diskutera industrins framförhållning, som Johan Löfstrand
              var inne på, är handeln med utsläppsrätter ett kommunicerande
              kärl mellan de olika länderna och syftar till att EU totalt sett
              ska få ned sina utsläpp. Detta system levererar, men vi tycker
              att det skulle leverera mer, att vi skulle öka ambitionen från
              att minska med 20 procent till att minska med 30 procent. Det
              här är egentligen nästan förberett i den gamla överenskommelsen.
              Det borde gå att få en överenskommelse inom EU om att skärpa reglerna
              på den handlande sektorn genom att bli mer ambitiös när det gäller
              att minska utsläppsrätterna. Där finns en gruppering, Visegradländerna,
              några länder under ledning av Polen, som motsätter sig det.
            </seg>
            <seg n="8f9a0f44">
              Vi försöker nu förbättra handeln med utsläppsrätter inom den
              handlande sektorn genom andra tekniska åtgärder, och det har vi
              diskuterat i många andra sammanhang.
            </seg>
            <seg n="5cd7481f">
              Jag ber att få återkomma till EU:s andra halva av klimatregleringen
              i nästa inlägg.
            </seg>
          </u>
          <note type="speaker" n="04147094">
            Anf. 76 JOHAN LÖFSTRAND (S):
          </note>
          <u who="johan_lofstrand_6c3588" xml:id="i-31522cbeeee399bb-7" n="34c04fb4">
            <seg n="545c55bc">
              Herr talman! Jag kan hålla med miljöministern om att det är ett
              väldigt komplext system, och miljöministern har helt rätt i att
              det är tre delar.
            </seg>
            <seg n="c44ed0f8">
              Det som den här interpellationen berör är EU:s insatsfördelningssystem,
              ESD-systemet.
            </seg>
            <seg n="aec9d508">
              Vi socialdemokrater har lyft fram den här interpellationen därför
              att vi vill ha en principiell diskussion om regeringens inställning
              till att sälja det överskott som eventuellt skulle kunna uppstå.
              Då är det så, om jag har förstått det hela rätt, att när vi gör
              en avräkning av om vi har klarat våra nationella åtaganden eller
              inte kan vi få en förfrågan från andra länder som inte har klarat
              sina åtaganden om de skulle kunna få köpa det utrymme som finns
              kvar.
            </seg>
            <seg n="4ace4eb9">
              Vi skulle vilja ha ett principiellt svar på vad som är regeringens
              ståndpunkt när det gäller att eventuellt sälja den del som finns
              kvar till ett antal intressenter inom EU som inte har klarat sina
              åtaganden. Det är den väldigt enkla principiella frågan.
            </seg>
          </u>
          <note type="speaker" n="9a36ba0c">
            Anf. 77 Miljöminister LENA EK (C):
          </note>
          <u who="lena_ek_minister_2011" xml:id="i-56c8115af8ccac01-27" n="13cf1c98">
            <seg n="33c0b437">
              Herr talman! Vi går nu över till det tredje systemet med utsläppsrätter,
              inte det som finns inom FN där vi har sagt att vi inte ska köpa
              några utsläppsrätter och att vi ska minska möjligheten till överskott
              där så mycket det går. Inom den handlande sektorn i EU vill vi
              ha skärpta ambitioner, skärpa och förbättra handeln med utsläppsrätter.
              När det gäller den kvarstående delen, det vill säga den icke-handlande
              sektorn, vad vi alla gör i vårt dagliga liv, sker en slutavräkning
              när perioden är slut 2020. Då vet vi om Sverige har ett överskott
              eller inte.
            </seg>
            <seg n="36f82cac">
              Överskottet för hela perioden och i relation till det nationella
              etappmålet till 2020 kan bestämmas först när hela periodens utsläpp
              är rapporterade och verifierade. Och det är värre än så, det blir
              nämligen totalkontroll på detta 2020 när all europeisk och nationell
              rapportering är inlämnad.
            </seg>
            <seg n="4a4ce636">
              För att vi ska veta mer i Sverige har jag sett till att Naturvårdsverket
              rapporterar tidigare än vad man har gjort hittills. Det har varit
              mer än ett års eftersläpning, och det har bland annat Jens Holm
              och jag diskuterat här i kammaren. Nu rapporterar man preliminärt
              varje år i april, men det ger oss ändå en antydan om var vi står.
              Det innebär att vi skulle kunna kalibrera detta så att vi säkert
              vet var vi landar och hur det ser ut. Nu är jag rätt övertygad
              om att vi kommer att nå våra mål också på den icke-handlande sektorn.
            </seg>
            <seg n="dbcc9d6f">
              För säkerhets skull kommer vi vid kontrollstationen för energi-
              och klimatöverenskommelsen 2015 att se hur vi står då och åt vilket
              håll prognoserna pekar för att kunna hantera också den kvarstående
              frågan på den icke-handlande sektorn, det tredje utsläppssystemet
              som vi har att hantera.
            </seg>
            <seg n="0ede2fa4">
              Med detta hoppas jag att jag har bidragit något till att reda
              ut dessa tre svåra områden.
            </seg>
          </u>
          <note n="e0fd0b28">
            Överläggningen var härmed avslutad.
          </note>
          <note n="a1496d20">
            15 § Svar på interpellation 2013/14:85 om klimattoppmötet COP
            19/CMP 9 i Warszawa
          </note>
          <note type="speaker" n="a8df0768">
            Anf. 78 Miljöminister LENA EK (C):
          </note>
          <u who="lena_ek_minister_2011" xml:id="i-56c8115af8ccac01-28" n="13cf1c98">
            <seg n="de42adc6">
              Herr talman, ärade ledamöter och ärade åhörare! Jens Holm har
              ställt frågor till mig om EU:s klimatfinansiering, om EU:s minskningsmål
              för växthusgaser och om flexibla mekanismer, som är ett sätt att
              hålla nere utsläppen utan lagstiftning.
            </seg>
            <seg n="a556a8ac">
              När det gäller klimatfinansiering är Sverige alltjämt en av de
              mer betydande givarna av klimatbistånd i absoluta tal och en av
              de största i förhållande till sin ekonomi per capita eller invånare.
              Regeringen fortsätter under 2014 att bidra med klimatbistånd via
              bilaterala, regionala och multilaterala kanaler.
            </seg>
            <seg n="046bcdae">
              Nya och additionella resurser är ett komplext begrepp som förekommer
              i olika multilaterala förhandlingar. Multilaterala förhandlingar
              är förhandlingar mellan många länder till skillnad från bilaterala
              förhandlingar som bara är mellan två länder. FN-systemet är alltså
              typiskt multilateralt. Det saknas enighet internationellt om hur
              begreppet ska definieras. En vanligt förekommande tolkning, som
              många länder förordar, är att klimatfinansieringen ska vara additionell,
              det vill säga utöver det internationella biståndsmålet om 0,7
              procent av bruttonationalinkomsten. Detta mål uppnår Sverige med
              bred marginal, eftersom Sveriges bistånd uppgår till 1 procent
              av bruttonationalinkomsten.
            </seg>
            <seg n="a4d9a166">
              Den gröna klimatfonden, som beslutades i Köpenhamn för fem år
              sedan och som vi hoppas ska träda i kraft och kunna fungera under
              nästa år, väntas bli en central kanal för internationell klimatfinansiering.
              Sverige arbetar aktivt i fondens styrelse för att få de regelverk
              på plats som krävs för att fonden ska kunna börja bedriva operativ
              verksamhet på ett effektivt och ändamålsenligt sätt och därmed
              börja finansiera klimatrelaterade program eller projekt. Regeringen
              har nyligen annonserat beredskap att bidra med ca 300 miljoner
              kronor till Gröna klimatfonden 2014, under förutsättning att fonden
              blir operativ.
            </seg>
            <seg n="a7cc53ff">
              Finansieringskällor är ett viktigt område, men jag vill först
              påminna om att Sveriges och EU:s positioner om klimatfinansiering
              tas fram inom ramen för Ekofin, det vill säga av EU:s ekonomi-
              och finansministrar.
            </seg>
            <seg n="5377a74e">
              Höginkomstländernas finansieringsåtagande under FN:s klimatkonvention
              är formulerat så att klimatfinansiering ska mobiliseras via offentliga,
              privata och alternativa finansieringskällor. Sverige har under
              2013 haft en aktiv roll som vice ordförande i Klimatkonventionens
              arbetsprogram om långsiktig klimatfinansiering. Detta arbetsprogram
              har en viktig roll när det gäller att driva fram diskussionerna
              om hur uppskalningen av klimatfinansiering från höginkomstländerna
              fram till år 2020 kan ske. De två vice ordförandena har överlämnat
              en rapport med rekommendationer till COP 19 i Warszawa. Det är
              alltså Klimatkonventionens parter som sammanträder för 19:e gången
              – det är därför som det heter COP 19 – i Warszawa. Sverige kommer
              även fortsättningsvis att agera konstruktivt för att de lösningar
              som kan bli aktuella utformas på ett effektivt och hållbart sätt.
            </seg>
            <seg n="2c6ae98b">
              Ytterligare utsläppsminskningar före 2020 är helt avgörande för
              att nå framgångar i det globala klimatarbetet. EU ska agera kraftfullt
              och konstruktivt för att åstadkomma en global klimatöverenskommelse.
              EU behöver därför utarbeta och besluta om ett klimat- och energiramverk
              för år 2030 redan tidigt under 2014, inklusive ett ambitiöst bindande
              klimatmål. Regeringen vill också se en utveckling där EU:s mål
              för utsläppsminskningar gemensamt kan höjas från 20 procent till
              30 procent redan till 2020. Jag tar varje chans att framföra detta,
              så även under klimatförhandlingarna i Warszawa, COP 19.
            </seg>
            <seg n="79b87a22">
              Slutligen när det gäller flexibla mekanismer: Marknadsbaserade
              mekanismer är en viktig del av en global klimatöverenskommelse
              och kan skapa både internationellt samarbete och ett pris på växthusgasutsläpp.
              Alla parter i klimatkonventionen är överens om att man vill ha
              en fortsättning av de marknadsbaserade mekanismerna, och Sverige
              driver på för att utveckla detta arbete.
            </seg>
            <seg n="3ed05d3b">
              En konkret och viktig fråga inför Warszawa var även revideringen
              av CDM-regelverket, alltså regelverket för clean development mechanism.
              Det är viktigt att trovärdigheten och miljöintegriteten är hög
              samtidigt som dessa projekt ska kunna leverera utsläppsminskningar
              – och gärna mer utsläppsminskningar än i dag.
            </seg>
            <seg n="6f3636fa">
              Avgiften från CDM-projekten som går till FN:s globala anpassningsfond
              är också en viktig del. Men det grundläggande problem vi ser i
              dag och som gör att önskvärd finansiering till Anpassningsfonden
              uteblir är att vi behöver få mer fart på global utsläppsminskning
              och därmed ökad efterfrågan på CDM-projekt. Då skulle intäkterna
              till Anpassningsfonden öka. Att ändra storleken på avgiften är
              inte en lösning på det problemet. Det skulle ta väldigt lång tid.
            </seg>
          </u>
          <note type="speaker" n="43ce0c5c">
            Anf. 79 JENS HOLM (V):
          </note>
          <u who="jens_holm_726eb1" xml:id="i-1f51956e1da4d6f8-2" n="4e749b76">
            <seg n="52096a0f">
              Herr talman! Jag ställde min interpellation före klimattoppmötet
              i Warszawa men eftersom miljöministern tyvärr blev sjuk kunde
              vi inte ha debatten då. Jag respekterar det men ville förtydliga
              för dem som läser interpellationen att den alltså formulerades
              inför klimattoppmötet i Warszawa för att jag ville veta vad regeringens
              politik i dessa viktiga frågor var.
            </seg>
            <seg n="94ec9004">
              Debatten är dock minst lika viktig i dag, för klimatförhandlingarna
              fortsätter. Klimatfinansieringen, att rika länder ska föra över
              pengar till fattiga länder som drabbas av våra utsläpp, är kanske
              den helt avgörande frågan i klimatförhandlingarna, åtminstone
              mellan nord och syd.
            </seg>
            <seg n="f28254a6">
              Miljöministern säger att vi i Sverige redan uppfyller våra förpliktelser
              eftersom vi tar en del av klimatfinansieringen från det ordinarie
              biståndet. Vi har ändå ordinarie bistånd upp till 0,7 procent,
              menar Lena Ek. Det är ett resonemang som många utvecklingsländer,
              forskare och andra inte delar. De menar att nya och additionella
              medel ska vara just nya och additionella. Det ska vara utöver
              biståndsbudgeten.
            </seg>
            <seg n="2052c184">
              Världens bistånd ligger i dag på ungefär 135 miljarder US-dollar.
              Det är ordinarie bistånd som går till fattigdomsbekämpning, malariabekämpning
              och andra saker. Tänk om alla länder skulle resonera som Lena
              Ek gör och använda pengar från biståndsbudgeten.
            </seg>
            <seg n="84b01cc3">
              År 2020 ska det totala klimatbiståndet vara minst 100 miljarder
              dollar. Det har man slagit fast i de internationella förhandlingarna.
              Det är alltså ungefär lika mycket som dagens ordinarie bistånd
              på 135 miljarder dollar. Men ingen skulle väl acceptera att vi
              tar nästan allt bistånd och kallar det för klimatbistånd, utan
              det behövs nya och additionella medel.
            </seg>
            <seg n="f23f6594">
              Jag söker fortfarande med ljus och lykta efter dessa pengar hos
              regeringen men misstänker att man prioriterar ensidiga skattesänkningar
              för inte minst höginkomsttagare. Regeringen har sänkt skatterna
              i Sverige med mer än 100 miljarder kronor de senaste sju åren,
              och då har man inga pengar kvar till de fattiga som drabbas av
              våra utsläpp.
            </seg>
            <seg n="14dfb9c7">
              På många klimattoppmöten har man talat om alternativa finansieringskällor
              för utvecklingsländerna. Man ska inte bara ta pengar från statsbudgeten
              utan hitta nya sätt att mobilisera pengar till utvecklingsländerna.
            </seg>
            <seg n="8fb6928a">
              Det har spelats in konkreta förslag från flera länder, till exempel
              att man ska ha en avgift på internationella transaktioner, en
              så kallad Tobinskatt, och att man ska öronmärka pengarna från
              EU:s utsläppshandel. Det senare gör Finland numera, och Tyskland
              gör det sedan tidigare. Dessa intäkter ska gå till klimatåtgärder.
              Man kan göra andra saker också.
            </seg>
            <seg n="d1234bed">
              Vilka konkreta nya och kreativa finansieringskällor har Sverige
              spelat in inför de internationella klimattoppmötena?
            </seg>
            <seg n="827341ec">
              Jag undrar också: Att man ska höja EU:s målsättning till att
              minska utsläppen med 30 procent, är det ovillkorat av vad andra
              länder gör?
            </seg>
          </u>
          <note type="speaker" n="c73e6fcd">
            Anf. 80 Miljöminister LENA EK (C):
          </note>
          <u who="lena_ek_minister_2011" xml:id="i-56c8115af8ccac01-29" n="13cf1c98">
            <seg n="a0da3924">
              Herr talman! På COP 19 förhandlades ett flertal frågor rörande
              klimatfinansiering, såsom arbetsprogrammet för långsiktig finansiering,
              stående kommittén för finansieringsfrågor, rapport från och vägledning
              för den gröna fonden, FN:s miljöfond och så vidare.
            </seg>
            <seg n="455ca598">
              Finansieringsfrågorna utpekades som avgörande på mötet. Sverige
              lämnade besked om sin beredskap att bidra med ca 300 miljoner
              kronor under 2014 till den gröna klimatfonden förutsatt att den
              har kommit i gång, att reglerna finns på plats, att det finns
              konto och kontroll och att den ser ut att bli effektiv – och jag
              tror att den kan bli det.
            </seg>
            <seg n="d9ac8187">
              Låt oss stanna ett ögonblick vid de 300 miljonerna till den gröna
              fonden, som var psykologiskt viktiga under klimatdiskussionerna
              i Warszawa.
            </seg>
            <seg n="fa20ad7b">
              På Köpenhamnsmötet beslutades två saker, som vi ofta förbiser
              när vi talar om de klimatförhandlingarna. Den ena var att sätta
              upp den gröna klimatfonden, och det andra var snabbstartsfinansiering.
              Snabbstartsfinansieringen skulle handla om ett antal miljarder
              under tre år. Den perioden har gått ut. Det var dock tydliga pengar
              på bordet till de fattiga länderna, och det är tydliga besked
              som efterfrågas i detta sammanhang. Det ger jag Jens Holm alldeles
              rätt i.
            </seg>
            <seg n="6e3a4177">
              Jag hittar inget om den gröna klimatfonden i er budgetmotion,
              men det kan Jens Holm kanske återkomma till i sitt nästa inlägg
              så vi får höra vad Vänsterpartiet vill när det gäller denna fond.
            </seg>
            <seg n="399350eb">
              Ett annat löfte var att 100 miljarder US-dollar från olika källor
              ska finnas på plats 2020. Det är ganska komplicerat. Det är ett
              mått på förtroende att Sverige i den kommitté som förhandlar om
              detta har posten som vice ordförande och ett mått på att Sverige
              ses som ett konstruktivt land när det gäller dessa svåra frågor.
            </seg>
            <seg n="53012acb">
              Förutom att vi har förlängt en del snabbstartspengar så att det
              har funnits mer än svenska regeringen lovade i Köpenhamn ser det
              enligt preliminära Sidauppgifter ut att bli ungefär 2 ½ miljard
              år 2013 som lämnas plus de 300 miljonerna till den gröna fonden.
            </seg>
            <seg n="f00bedb4">
              Det är viktigt att vi följer de internationella regler som finns
              om att alla bör lämna 0,7 procent av bni. Låt oss fundera på hur
              det skulle se ut i världen om alla länder uppfyllde 0,7-procentsmålet.
              Då skulle vi inte behöva ha några finansieringsdiskussioner, för
              då skulle den finansiering som behövs finnas på plats.
            </seg>
            <seg n="c72f47b2">
              Det som blir över av biståndet upp till 1 procent, som Sverige
              har, både kan och bör enligt de OECD-regler som finns ha flera
              syften. Ska vi exempelvis få ned siffrorna för spädbarnsdödlighet
              handlar det om rent vatten. Men man uppnår inte rent vatten i
              fattiga länder utan att samtidigt jobba med klimatfrågorna. Det
              är en kort förklaring till varför dessa saker hänger ihop.
            </seg>
            <seg n="59f17314">
              Att denna diskussion blir tuff beror på brist på pengar i de
              fattiga länderna, för många länder ger ytterst lite bistånd och
              bidrar inte till FN:s fonder. Den otroligt viktiga Anpassningsfonden,
              till exempel, har i stort sett finansierats av Sverige och Finland,
              vilket är tråkigt.
            </seg>
          </u>
          <note type="speaker" n="124d9e82">
            Anf. 81 JENS HOLM (V):
          </note>
          <u who="jens_holm_726eb1" xml:id="i-1f51956e1da4d6f8-3" n="4e749b76">
            <seg n="0effafd4">
              Herr talman! Jag kan instämma i att det finns andra länder som
              är sämre än Sverige, om vi säger så. När det gäller bidrag till
              Anpassningsfonden är Sverige det land som har gett mest, och det
              tycker jag absolut är bra.
            </seg>
            <seg n="8f23bce6">
              Sverige har en hög trovärdighet i både bistånds- och klimatsammanhang.
              Men jag är rädd för att denna trovärdighet nu håller på att naggas
              i kanten. Det tycker jag att den gör i synnerhet när vi gör våra
              klimatfinansieringar och när vi tar från det ordinarie biståndet
              för att göra klimatfinansieringar i utvecklingsländer.
            </seg>
            <seg n="5baf5e35">
              Jag säger så här, Lena Ek: Vad anser Lena Ek? Tycker hon att
              klimatfinansiering ska vara utöver biståndsbudgeten, eller är
              det bra som det är nu? Kan jag få ett rakt svar på den frågan?
              Det vore klädsamt.
            </seg>
            <seg n="b7c49744">
              Då kan ni få ett svar från mig också. Jag och Vänsterpartiet
              tycker att klimatfinansiering ska vara utöver biståndsbudgeten.
              Jag fick en fråga från miljöministern om vad Vänsterpartiet säger
              om den gröna fonden. Vi avsätter 4 miljarder kronor för de närmaste
              tre åren i klimatfinansiering. Det ska vara bilateral och multilateral
              klimatfinansiering. Bilateral klimatfinansiering betyder att vi
              ger direkt till enskilda länder för deras arbete med att minska
              utsläppen och anpassa sig till det förändrade klimatet. Multilateral
              klimatfinansiering innebär att vi ger till exempel till den gröna
              fonden, till Anpassningsfonden och till andra internationella
              klimatfonder.
            </seg>
            <seg n="8217d1fa">
              Vi har inte sagt exakt hur mycket varje land ska göra. Det gör
              man inte i en oppositionsbudget; så detaljerad är man inte. Men
              jag kan lova Lena Ek att den dag vi kommer till makten och får
              ansvar för klimatfinansieringsfrågor kommer det att finnas nya
              additionella klimatmedel. Vi tar inte från biståndsbudgeten.
            </seg>
            <seg n="95fa1a3d">
              Kopplat till detta skulle jag vilja upprepa min fråga om andra
              finansieringsmöjligheter. Om nu Lena Ek har lite problem med att
              få gehör från Anders Borg när det gäller att hitta nya klimatpengar
              kan man i alla fall driva att man ska hitta nya finansieringsmekanismer.
              Man kan till exempel göra som Finland annonserade nere i Warszawa.
              Både du och jag, Lena Ek, hörde att de berättade att de numera
              öronmärker intäkterna från EU:s handelssystem med utsläppsrätter
              och att allting ska gå till internationellt klimatarbete. Tyskland
              öronmärker också intäkterna från EU:s utsläppshandelssystem till
              klimatåtgärder – både nationella och internationella.
            </seg>
            <seg n="24379844">
              Varför kan inte Sverige göra samma sak? Det undrar jag. Och vad
              har Sverige egentligen svarat på en så kallad Tobinskatt – en
              avgift på internationella valuta- och kapitaltransaktioner – och
              att åtminstone en del av dessa pengar skulle kunna gå till klimatåtgärder?
              Är det bra eller dåligt? Vad anser regeringen? Och vad anser regeringen
              om andra så kallade kreativa finansieringsmekanismer? Jag hör
              många länder som uttalar sig i dessa frågor, men jag hör ingenting
              från Sverige. Det tycker jag är märkligt.
            </seg>
            <seg n="66024b87">
              Jag ställde också en konkret fråga. Jag tycker att det är välkommet
              att Lena Ek säger att Sverige numera driver på för att EU ska
              skärpa sitt minskningsmål från 20 procent till 30 procent inom
              unionen. Det är jättebra. Jag har bara en rak fråga till Lena
              Ek. Innebär detta att EU ska minska sina utsläpp med 30 procent
              oberoende av vad andra aktörer gör? Eller är det återigen ett
              villkorat mål där andra länder måste ta första steget och minska
              sina utsläpp lite mer för att EU ska röra på sig?
            </seg>
          </u>
          <note type="speaker" n="bad201e7">
            Anf. 82 Miljöminister LENA EK (C):
          </note>
          <u who="lena_ek_minister_2011" xml:id="i-56c8115af8ccac01-30" n="13cf1c98">
            <seg n="20e9cabc">
              Herr talman! När det gäller new and additional resources och
              när det gäller hela den kombination som man anger ska finnas till
              2020 är det bara att följa förhandlingarna i den FN-arbetsgrupp
              som har jobbat med detta. Där finns ett stort antal förslag på
              bordet från olika länder, och där är Sverige med och försöker
              genom sitt vice ordförandeskap hitta bra beslutsunderlag. Det
              handlar om att komma fram till en gruppering av nya åtgärder som
              kan fungera utan att indirekt straffa utvecklingsländer som lite
              försiktigt kan börja få en utrikeshandel, som lite försiktigt
              kan börja få en finansiell sektor och som lite försiktigt börjar
              få ett utbyte med andra länder.
            </seg>
            <seg n="e913ce9b">
              Jag tror personligen inte att det är där internationella avgifter
              ska sättas in, utan man måste vara noga med att det hela gynnar
              utvecklingsländernas arbete för att just utvecklas. Det finns
              en form som jag kan tänka mig, där man har kommit ganska långt
              i olika länder och där underlaget något så när börjar stabiliseras.
              Jens Holm försöker nu tvinga fram besked. Vi ska vara på det klara
              med att vi deltar i en förhandling där resultatet ska vara klart
              2020 och där Sverige är med och driver på och är med och leder
              arbetet. Det gäller att få FN:s alla olika medlemsländer med sig,
              så det är ett oerhört komplicerat förhandlingsarbete.
            </seg>
            <seg n="a51f6026">
              Många gånger ser vi inom biståndssektorn att när man går in med
              biståndspengar kan man ibland dra med sig andra privata investeringar.
              Det kan gälla i alternativ energi, till exempel, det kan gälla
              i matproduktion eller det kan gälla i uppvärmnings- och kokmöjligheter
              för fattiga kvinnor. Det finns många olika sådana exempel där
              lönsamheten inte finns men där det kanske blir lönsamt. Då drar
              man in kapital och verksamhet i utvecklingsländerna genom att
              man lägger en startpeng eller någonting som gör att det efter
              ett par år finns en lönsamhet eller kanske bara en sådan sak som
              en trygghet och en garanti i investeringen.
            </seg>
            <seg n="5ff8ea3f">
              Jag tror att detta arbetssätt kan vara bra också när det gäller
              klimat. När man håller på med dessa frågor handlar det inte hela
              tiden om att lämna pengar. Det behövs, det är bra och det är viktigt.
              Men det handlar också om kapacitetsuppbyggnad i dessa länder.
              Det handlar om att de ska kunna ta emot, använda och bygga plattformar
              för att själva sedan köra utvecklingsprojekt av olika slag. Därför
              tror jag att det i många fall är bra just med kombinerade projekt
              med låne- och garantiinstrument på de sätt som nu utvecklas. Det
              är många gånger länder som Sydafrika, till exempel, som driver
              utvecklingen av hur sådana här åtgärder ska se ut.
            </seg>
            <seg n="09f4e3c6">
              Efter att ha hållit på med biståndsfrågor ända sedan jag var
              18 år – det börjar bli några år vid det här laget – tycker jag
              att fattigdomsbekämpningen och de mänskliga rättigheterna är oerhört
              viktiga. Det är kanske egentligen basen för vad vi gör på biståndssidan.
              Men det går inte att nå våra mål om fattigdomsbekämpning, om att
              minska spädbarnsdödlighet eller om att öka kvinnors rättigheter
              om vi inte samtidigt jobbar med miljöfrågorna på ett konstruktivt
              sätt. Detta hänger ihop väldigt mycket. Det kan handla om sådana
              saker som kvicksilver, klimat och rent vatten i sammanhanget.
            </seg>
            <seg n="8dfb436a">
              Därför tycker jag att de regler som OECD har när det gäller det
              som ligger över 0,7-procentsnivån och upp till enprocentsnivån
              ska kunna vara både biståndsvänliga – om jag använder det uttrycket
              – och klimatvänliga. Så måste det många gånger vara för att man
              ska kunna arbeta förebyggande och hjälpa människor att inte återigen
              hamna i katastrofala situationer vid torka eller översvämningar.
            </seg>
          </u>
          <note type="speaker" n="95db9a7c">
            Anf. 83 JENS HOLM (V):
          </note>
          <u who="jens_holm_726eb1" xml:id="i-1f51956e1da4d6f8-4" n="4e749b76">
            <seg n="8b5f59ce">
              Herr talman! Då fick vi alltså besked om att det inte ska finnas
              några pengar utöver biståndsbudgeten till klimatbistånd, till
              fattiga länder och till de internationella klimatfonderna. Jag
              har sett centerpartister skriva debattartiklar och hört dem uttala
              sig i precis motsatt riktning. Men miljöminister Lena Ek har sagt
              att det får räcka som det är. Det tycker jag är synd.
            </seg>
            <seg n="2be80d1e">
              Jag tycker också att det är synd att vi inte får tydligare besked
              från miljöministern när det gäller nya kreativa finansieringsmekanismer.
              Ni har suttit vid makten i sju år, Lena Ek. Nog borde du kunna
              säga någonting mer konkret än vad du har sagt hittills. Det är
              jättebra att Sverige sitter i förhandlingsgrupper på de internationella
              klimatmötena, men om man ska sitta på dessa möten borde man väl
              ha någonting med sig. Man borde kunna räcka upp handen och säga:
              Ja, vi inför en avgift på internationella valutatransaktioner.
              Ja, vi inför en avgift på att ta upp fossila energikällor. Vi
              lovar att vi öronmärker alla våra intäkter från handelssystemet
              med utsläppsrätter. Någonting konkret borde väl ändå den svenska
              regeringen ha att komma med.
            </seg>
            <seg n="721cb6e4">
              Jag fick inte svar på den otroligt viktiga frågan om EU:s utsläppsmål.
              Det är jättebra att Sverige driver på för att EU ska skärpa sitt
              utsläppsmål så att utsläppen minskar med minst 30 procent till
              2020. Men Lena Ek, är det villkorat så att ni kräver att andra
              länder måste ta det första steget? Eller är det ett ovillkorat
              bud från den svenska regeringen?
            </seg>
            <seg n="f72f66e0">
              Jag tycker att vi har fått besked här om att det inte finns några
              nya additionella klimatmedel från den svenska regeringen. Det
              tycker jag är synd. Men i ljuset av att den borgerliga regeringen
              väljer att sänka skatterna för höginkomsttagare är det ganska
              logiskt. Då finns det inte så mycket pengar kvar åt dem som drabbas
              här och nu av våra utsläpp. Det behövs en ny klimatpolitik här
              i landet.
            </seg>
          </u>
          <note type="speaker" n="893e9d0b">
            Anf. 84 Miljöminister LENA EK (C):
          </note>
          <u who="lena_ek_minister_2011" xml:id="i-ae0bd135b4614039-8" n="13cf1c98" next="i-7c43461d32e9154a-8">
            <seg n="ae70c5df">
              Herr talman! Tack för diskussionen runt ett viktigt område, Jens
              Holm! Men jag tycker inte om när du lägger ord i min mun med besked
              om det ena eller det andra. Jag har fört ett resonemang om hur
              biståndet ser ut, om OECD:s regler och om hur vi arbetar med de
              bruttolistor som ligger i den arbetsgrupp där Sverige har fått
              förtroende att vara med och leda arbetet.
            </seg>
            <seg n="64b4c073">
              Det är klart att man kommer dit med underlag, men i början på
              en sådan här förhandling, i ett sådant svårt läge som det är nu
              och när det fortfarande är flera år tills det ska vara klart och
              man ska ha alla med sig i ett FN-system, är det ytterligt ovist
              att binda upp sig vid olika saker. I dagens läge förhandlar vi
              bruttolistor. Vi försöker hitta underlag, vi försöker få fram
              de förslag som finns och vi försöker få så många som möjligt med
              oss. Vi har fullständigt klart för oss vad det är som behöver
              komma fram och vilka löften som är givna till de fattiga länderna.
            </seg>
            <seg n="3b6e8e03">
              Det är så som förhandlingar i FN-systemet brukar gå till, i alla
              fall om man vill vara med och se till att de leder till resultat.
            </seg>
            <seg n="cea6ca0a">
              Centerpartiet har en annan åsikt och talar för additionella medel.
              Som minister står jag här och företräder regeringen. De här frågorna
              diskuteras framöver.
            </seg>
            <seg n="0528798d">
              Jens Holm vet precis som jag hur en förhandling i en sådan här
              arbetsgrupp inom FN-systemet går till. Jag tycker att det är utifrån
              de förutsättningarna som vi ska diskutera i kammaren.
            </seg>
          </u>
          <note n="e0fd0b28">
            Överläggningen var härmed avslutad.
          </note>
          <note n="61f65f69">
            Ajournering
          </note>
          <note n="51cfbe09">
            Kammaren beslutade kl. 15.22 på förslag av andre vice talmannen
            att ajournera förhandlingarna till kl. 15.27.
          </note>
          <u who="lena_ek_minister_2011" xml:id="i-7c43461d32e9154a-8" n="13cf1c98" prev="i-ae0bd135b4614039-8">
            <seg n="13b683fa">
              Återupptagna förhandlingar
            </seg>
          </u>
          <note n="2e09f831">
            Förhandlingarna återupptogs kl. 15.27.
          </note>
          <note n="eff0353b">
            16 § Svar på interpellationerna 2013/14:129 och 130 om civil
            flygplats vid Ärna
          </note>
          <note type="speaker" n="8ac6d44e">
            Anf. 85 Miljöminister LENA EK (C):
          </note>
          <u who="lena_ek_minister_2011" xml:id="i-56c8115af8ccac01-31" n="13cf1c98">
            <seg n="166b343e">
              Herr talman! Ärade ledamöter! Ärade åhörare! Lena Sommestad har
              frågat mig varför det saknas en bedömning av miljöeffekterna av
              en flygplatslokalisering till Uppsala i regeringens beslut och
              på vilken grund regeringen har tillbakavisat mark- och miljödomstolen
              vid Nacka tingsrätts rekommendation att avstyrka kommersiell flygverksamhet.
              Hon har vidare frågat mig hur det faktum ska tolkas att Försvarsmakten
              undantas från kravet på att redovisa alternativ lokalisering av
              ny, kommersiell flygfart när detta krav ställs på andra aktörer.
              Slutligen har Lena Sommestad frågat mig om storleken på de ekonomiska
              samordningsvinsterna för Försvarsmakten av ett utökat kommersiellt
              flyg på Ärna.
            </seg>
            <seg n="e916e4df">
              Jacob Johnson har frågat mig vilka konkreta åtgärder jag avser
              att vidta för att regeringens beslut att tillåta civil flygtrafik
              vid Ärna inte ska bidra till ökad negativ påverkan på miljö och
              klimat.
            </seg>
            <seg n="d5af0cf9">
              Uppsala flygplats, Ärna, används för försvarets incidentberedskap,
              transportflyg och viss helikopterverksamhet. Flygplatsen ska dessutom
              kunna användas som tillfällig bas vid en beredskapshöjning. Flygplatsen
              utgör även en stödresurs till det civila samhället i form av möjlig
              landningsplats för ambulans- och polisflyg samt som bas för Akademiska
              sjukhusets intensivvårdshelikopter.
            </seg>
            <seg n="2da60ec5">
              I budgetpropositionen för 2014 föreslår regeringen att Försvarsmakten
              får i uppdrag att stödja polisen med helikoptrar för transporter
              av bland annat polisens nationella insatsstyrka. I den utredning
              som föregick förslaget lyfts Ärna fram som ett alternativ för
              tillfällig basering av helikopterstödet. Detta skulle kunna bli
              aktuellt vid insatser för att skydda kritisk infrastruktur som
              till exempel kärnkraftsanläggningen i Forsmark.
            </seg>
            <seg n="1c244b41">
              Ärna är i dag en av få rent militära flygplatser i Sverige. I
              syfte att kunna bedriva även kommersiell linjeflygverksamhet på
              flygplatsen ansökte Försvarsmakten om tillstånd enligt miljöbalken
              till befintlig verksamhet och tillkommande linjeflygverksamhet
              hos miljöprövningsdelegationen vid Länsstyrelsen i Uppsala län.
              Miljöprövningsdelegationen gav Försvarsmakten tillstånd enligt
              miljöbalken till sökt flygplatsverksamhet den 17 mars 2010. I
              beslutet anges 19 villkor för tillståndet. De berör bland annat
              buller, klimat och utsläpp till luft, utsläpp till yt- och grundvatten
              samt kontroll. Efter en prövotid kommer ytterligare villkor att
              föreskrivas för in- och utflygningsvägar för det civila flyget,
              dagvattenutsläpp i Fyrisån, uppsamling av glykol samt för belägenheten
              och utformningen av stationsområdet för det civila linjeflyget.
              Under prövotiden ska Försvarsmakten genomföra kompletterande utredningar.
              Möjlighet att fastställa ytterligare villkor om bland annat bulleråtgärdernas
              utformning och dimensionering, eventuella ytterligare åtgärder
              för hantering och omhändertagande av glykol och avseende spillvattennätet
              eller reningsanläggningarna har överlåtits åt tillsynsmyndigheten.
              Tillståndsbeslutet har överklagats till mark- och miljödomstolen
              som med eget yttrande överlämnat ärendet till regeringen för prövning,
              eftersom det rör Försvarsmakten och därmed är obligatoriskt.
            </seg>
            <seg n="4d111965">
              Ärna är den enda rimliga lokaliseringen av den befintliga militära
              verksamheten utifrån de beslut som riksdag och regering har fattat.
              Genom att upplåta Ärna även för kommersiell linjeflygfart kan
              bansystemet och andra anläggningar på flygplatsen användas på
              ett för samhället sammantaget mer effektivt sätt. En samlokalisering
              av militär och civil flygverksamhet på Ärna kan ge stora samordningsvinster.
              Samutnyttjande av detta slag finns redan på Ronneby och Luleå
              Kallax, vilka båda är militära flygplatser upplåtna för civil
              flygtrafik. På motsvarande sätt är Visby en civil flygplats upplåten
              även för militär trafik.
            </seg>
            <seg n="12ef50a4">
              Om en kommersiell linjeflygfart etableras på Ärna kan redan gjorda
              infrastrukturinvesteringar utnyttjas av både försvaret och en
              civil operatör. Det innebär också att staten kan dela kostnaderna
              med en privat aktör. Regeringen har haft att väga olika allmänna
              intressen mot varandra. De samordningsfördelar som Försvarsmakten
              anfört har vägt mycket tungt. Vid en samlad bedömning har regeringen
              funnit att överklagandena bör avslås vilket innebär att miljöprövningsdelegationens
              tillstånd och villkor gäller. Det är nu upp till regionala och
              lokala aktörer att i samverkan med ansvariga myndigheter följa
              upp att verksamheten bedrivs på ett ur miljösynpunkt godtagbart
              sätt.
            </seg>
            <seg n="d6b77dd1">
              Jag är övertygad om att våra tillstånds- och tillsynsmyndigheter
              hanterar frågorna i enlighet med miljöbalkens krav och på ett
              sätt som tillgodoser alla berörda intressen. Jag finner därför
              i nuläget ingen anledning att vidta några ytterligare åtgärder.
            </seg>
          </u>
          <note type="speaker" n="5210361a">
            Anf. 86 LENA SOMMESTAD (S):
          </note>
          <u who="lena_sommestad_e3f90f" xml:id="i-5b5e8ea77008a773-0" n="2707e299">
            <seg n="d6cfa488">
              Herr talman! Jag vill tacka miljöministern för svaret. Jag hade
              dock hoppats på lite större tydlighet och undrar fortfarande varför
              regeringen inte har motiverat sitt beslut ur miljösynpunkt. Precis
              som i regeringsbeslutet handlar det framför allt om Försvarsdepartementets
              perspektiv. Vad är skälen till att regeringen anser att kommersiellt
              flyg på Ärna kan tillåtas enligt miljöbalken, trots att miljödomstolen
              gör en helt annan bedömning?
            </seg>
            <seg n="d759915c">
              Det som står på spel i ärendet är miljön och framtiden för Uppsala
              som är Sveriges fjärde största stad, en stad där kommunstyrelsen
              förgäves har vädjat till regeringen om att slippa en femdubbling
              av den kommersiella trafiken precis vid stadsgränsen.
            </seg>
            <seg n="fc842679">
              I Uppsala har vi 20 minuters tågresa till Arlanda som är Sveriges
              största flygplats; vi behöver inte civilt linjeflyg närmare än
              så. Det viktiga för Uppsalaborna är att skydda livsmiljön från
              buller, föroreningar och klimateffekter. Riktigt viktigt är också
              att skydda dricksvattnet i Uppsalaåsen som är ett av Sveriges
              största grundvattenmagasin. Ärna ligger i skyddszonen för Uppsalaåsens
              vattentäkt, och bara det hade varit skäl nog att upphäva tillståndet
              för kommersiellt civilflyg på Ärna.
            </seg>
            <seg n="74ccc9cd">
              Helt nyligen upptäcktes nya giftiga ämnen i Uppsalas grundvatten.
              Med all sannolikhet kommer de, enligt Uppsala Vatten, just från
              Ärna. Marken vid Ärna har släppt igenom de giftiga ämnena som
              sedan har spridits vidare till grundvattentäkten. I det här läget
              är det närmast obegripligt att regeringen vill utöka en flygverksamhet
              som redan rymmer så stora risker.
            </seg>
            <seg n="9d80d9af">
              Jag vill återknyta till ett par av de frågor jag ställde i min
              interpellation men inte fick riktigt tydliga svar på. Det gäller
              skälen till att regeringen helt avvisar de argument som miljödomstolen
              förde fram.
            </seg>
            <seg n="3d8ec25c">
              För det första: Miljödomstolen underkänner den miljökonsekvensbeskrivning
              som ligger till grund för ansökan. Hur kan regeringen då ge klartecken?
              Anser miljöministern, till skillnad från miljödomstolen, att miljökonsekvensbeskrivningen
              uppfyller de krav som ställs i miljöbalken?
            </seg>
            <seg n="af1ab618">
              För det andra: Ett av regeringens huvudargument är att Ärna är
              den enda rimliga lokaliseringen, men miljödomstolen har en helt
              annan uppfattning. Domstolen menar att det är fel att utgå från
              att Ärna är den enda möjliga lokaliseringen, och det är fel av
              flera skäl. Kommersiellt flyg är en helt ny verksamhet. Den är
              mer omfattande än tidigare verksamhet. Den har större miljöeffekter,
              och den har ett annat ändamål och annan finansiering. Eftersom
              verksamheten ska prövas som ny ska alternativa lokaliseringar
              utredas.
            </seg>
            <seg n="b8540917">
              Samlokalisering kan vara ett argument för en viss plats, säger
              miljödomstolen. Men bara om platsen över huvud taget är lämplig,
              och det gäller inte Ärna. Lokaliseringsutredningen som har gjorts
              för Ärna uppfyller helt enkelt inte lagens krav.
            </seg>
            <seg n="126149aa">
              Hur kan regeringen acceptera samlokalisering som huvudargument
              när miljödomstolen gör klart att argumentet inte håller?
            </seg>
            <seg n="27fee425">
              Som Uppsalabo hade jag förväntat mig ett väl underbyggt och väl
              motiverat regeringsbeslut. Det har vi tyvärr inte fått. Jan Darpö,
              professor i miljörätt i Uppsala, gör bedömningen att regeringsbeslutet
              är så bristfälligt att det troligen upphävs av Högsta förvaltningsdomstolen
              om det överklagas, därför att det helt enkelt inte uppfyller den
              grundläggande motiveringsskyldigheten som finns i svenskt rättsväsen.
              Det räcker inte att regeringen säger vad man har bestämt; man
              måste också, med hänvisning till miljöbalken, förklara varför.
            </seg>
            <seg n="8f9ab196">
              Miljöministern, jag frågar än en gång: Hur motiverar regeringen
              sitt beslut att tillåta kommersiellt flyg i linjetrafik på Ärna
              ur miljösynpunkt?
            </seg>
          </u>
          <note type="speaker" n="37b18f76">
            Anf. 87 JACOB JOHNSON (V):
          </note>
          <u who="jacob_johnson_d95069" xml:id="i-8fe90c4a41aa15dd-0" n="d00a9d9f">
            <seg n="594f8ca9">
              Herr talman! Tack för svaret, miljöministern!
            </seg>
            <seg n="4d7cc9dc">
              Klimatfrågan är en av mänsklighetens kanske största utmaningar.
              Vi vet att utsläppen av fossil koldioxid måste fasas ut inom en
              generation. Vi kan begränsa utsläppen genom lagstiftning och ekonomiska
              styrmedel. Principen att förorenaren ska betala bör gälla. Det
              kan man göra genom till exempel koldioxidbeskattning. Men flyget
              är orimligt nog befriat från beskattning av sitt flygbränsle på
              grund av en gammal internationell överenskommelse efter andra
              världskriget. Därför är det viktigt att ansökningar om nya flygplatser
              och utökad flygtrafik prövas desto noggrannare.
            </seg>
            <seg n="7cb478d3">
              Herr talman! Jag finner det därför anmärkningsvärt att regeringen
              med miljöminister Lena Ek i spetsen har godkänt civil kommersiell
              flygverksamhet vid Ärna militära övningsfält omedelbart norr om
              Uppsala tätort. Beslutet är anmärkningsvärt av flera skäl.
            </seg>
            <seg n="0a223156">
              Till att börja med har mark- och miljödomstolen sagt nej då de
              anser att det finns risk för att civilflyg vid Ärna kan medföra
              påtaglig påverkan på miljön och orsaka omfattande störningar.
            </seg>
            <seg n="d8065937">
              Beslutet är också mycket anmärkningsvärt eftersom majoriteten
              i Uppsala kommunstyrelse nyligen vände sig till regeringen för
              att få ett nej till den civila flygplatsen, bland annat därför
              att en sådan motverkar kommunens egna miljömål. Ett av de partierna
              var för övrigt Centerpartiet.
            </seg>
            <seg n="76efa1f8">
              Beslutet är också särskilt anmärkningsvärt eftersom regeringen
              inte motiverar sitt beslut vad gäller effekterna på klimat och
              miljö. Det framgick också klart av ministerns svar i dag att huvudargumentet
              för regeringens godkännande är samordningsvinsterna och att redan
              gjorda infrastrukturinvesteringar utnyttjas.
            </seg>
            <seg n="9a14f5d2">
              Det kan därför finnas skäl att påminna om miljödomstolens yttrande
              i denna del: Även om en samlokalisering med Försvarsmaktens verksamhet
              kan innebära samordningsvinster är detta inte ett skäl att ställa
              lägre krav på den kommersiella verksamheten än vad som skulle
              göras vid en miljöprövning av enbart sådan verksamhet. – – – Försvarsmaktens
              verksamhet finansieras med offentliga medel och bedrivs med utgångspunkt
              i försvarsmässiga överväganden. Av dessa skäl måste militär och
              kommersiell verksamhet bedömas separat, och det som anförts om
              eventuella ekonomiska fördelar kan inte på ett avgörande sätt
              påverka prövningen, skriver miljödomstolen.
            </seg>
            <seg n="62e4fe77">
              Man kan bara konstatera att regeringen går tvärsemot miljödomstolen
              i detta avseende. Som miljöministern själv säger i sitt svar:
              De samordningsfördelar som Försvarsmakten anfört har vägt mycket
              tungt, det vill säga varit helt avgörande. Det är inte miljön
              utan dessa samordningsfördelar som avgjort.
            </seg>
            <seg n="fd853aea">
              Regeringen har i sitt beslut alltså inte prövat miljödomstolens
              uttalande att en civil flygplats vid Ärna får en betydande påverkan
              på miljön där. Det är mycket anmärkningsvärt. Men det ligger,
              tycker jag tyvärr, i linje med den debattartikel av miljöminister
              Lena Ek och försvarsminister Karin Enström som publicerades i
              Upsala Nya Tidning för någon tid sedan och där ordet miljö endast
              fanns med som en del av miljöministerns titel.
            </seg>
            <seg n="5f7d4c52">
              Hur ser miljöministern på att försvarets samordningsfördelar
              av regeringen så tydligt överordnats kraven på en god lokal miljö,
              klimatomställningen och Uppsala kommunstyrelses hemställan om
              att inte medge etablering av lågprisflyg vid Ärna?
            </seg>
          </u>
          <note type="speaker" n="d9668d01">
            Anf. 88 AGNETA GILLE (S):
          </note>
          <u who="agneta_gille_591a91" xml:id="i-f52b31aa9f18de61-3" n="1c693d24">
            <seg n="3b7902c3">
              Herr talman! Jag känner att jag som boende i Uppsala län vill
              kommentera detta lite grann och tala om reaktionerna på beslutet.
            </seg>
            <seg n="b2d8cc5b">
              Vi som är engagerade i den här frågan har följt regeringens ärendeförteckning
              inför varje torsdag – den släpps onsdag kväll – för att se när
              regeringsbeslutet skulle fattas, eftersom vi inte fått några informationer
              innan. Vi kände att det var viktigt att få ta del av underlaget
              till regeringens beslut.
            </seg>
            <seg n="16ef51b1">
              Vi var väldigt förvånade när vi morgonen den 14 november öppnade
              Upsala Nya Tidning och fick ta del av en debattartikel där det
              stod att regeringen hade tagit beslut om Ärna. Före regeringssammanträdet
              gick alltså de två ministrarna ut i en debattartikel med det beskedet.
              Det är en mycket märklig hantering, känns det som, allra helst
              för oss som följer frågan.
            </seg>
            <seg n="dd4d2197">
              Jag har följt de kommentarer som kommit efter miljöministerns
              debattartikel. Det är få debattartiklar som har fått så många
              kommentarer, ska jag säga till ministerns ära. Ofta försvinner
              debattartiklar ut utan att man noterat dem, men den här artikeln
              har verkligen fått effekt. Det är väldigt många som har kommenterat
              den. Kommentarerna går ut på att miljöministern är utan miljö,
              att det är ett bedrövligt och omoraliskt beslut, att det är vansinne
              och så vidare.
            </seg>
            <seg n="8e626e89">
              Miljöministern har kanske missat att läsa de här kommentarerna.
              Jag tänkte därför vidarebefordra några frågor som ställts av Pontus
              Larsson.
            </seg>
            <seg n="fc4c63f5">
              Bästa miljöminister! Dessa argument håller inte. Miljödomstolen
              tillstyrkte befintlig militär och befintlig civil verksamhet i
              sitt yttrande. De ifrågasatte däremot tydligt att samlokalisering
              skulle vara ett argument för utökat civilt linjeflyg. De bekräftade
              att Försvarsmaktens miljökonsekvensberedning hade stora brister,
              lokaliseringsutredningen i synnerhet. Menar du verkligen att regeringens
              beslut nu är förenligt med miljöbalken och att miljödomstolen
              hade fel? Vilket underlag har då regeringen som inte miljödomstolen
              hade? Tack på förhand för ett tydligt svar!
            </seg>
            <seg n="56b4c958">
              Pontus Larsson har inte fått något svar i kommentarsfältet, så
              jag får vara hans röst här och nu. Jag återkommer i nästa inlägg
              med ytterligare en fråga.
            </seg>
          </u>
          <note type="speaker" n="64a7ae0d">
            Anf. 89 Miljöminister LENA EK (C):
          </note>
          <u who="lena_ek_minister_2011" xml:id="i-56c8115af8ccac01-32" n="13cf1c98">
            <seg n="e7c6dbd7">
              Herr talman! I en regering behöver man väga in faktorer från
              olika delar av samhället. Reglerna om miljökontroll i och runt
              Ärna finns i det tillstånd som givits. I tillståndsbeslutet föreskrivs
              19 villkor. Utöver det första så kallade allmänna villkoret handlar
              fyra villkor om buller, fyra om klimat och utsläpp till luft,
              sju om utsläpp till yt- och grundvatten och tre om kontroll.
            </seg>
            <seg n="f0610661">
              Jag förstår naturligtvis att det finns mycket diskussion och
              att människor är bekymrade, som vid all verksamhet som inbegriper
              industriell aktivitet eller försvarets aktiviteter. Det har jag
              full förståelse för. Därför är det också så att länsstyrelsen
              och dess miljöprövningsdelegation efter en prövotid kommer att
              föreskriva ytterligare slutliga villkor som handlar om in- och
              utflygningsvägar för det eventuella civila linjeflyget. Det handlar
              om utsläpp via dagvatten till Fyrisån, som någon nämnde, och om
              uppsamling av glykol. Det handlar också om utformningen av stationsområdet
              för det eventuella civila linjeflyget och dess belägenhet.
            </seg>
            <seg n="fdb73b8b">
              Under prövotiden ska Försvarsmakten dessutom genomföra kompletterande
              utredningar i dessa frågor. Miljöprövningsdelegationen har beslutat
              att fyra provisoriska föreskrifter ska gälla under prövotiden.
              Här finns alltså miljövillkor, kontroll och prövotid. Här finns
              också krav på Försvarsmakten.
            </seg>
            <seg n="ae16a2b0">
              Sedan har länsstyrelsen och miljöprövningsdelegationen överlåtit
              åt tillsynsmyndigheten att fastställa villkor för bland annat
              bulleråtgärdernas utformning och dimensionering, ytterligare eventuella
              åtgärder för hantering eller omhändertagande av glykol och ytterligare
              eventuella åtgärder avseende spillvattennät eller reningsanläggningar.
              Det finns alltså ett stort antal miljövillkor som ska vara uppfyllda
              av Försvarsmakten.
            </seg>
            <seg n="90377101">
              Beslut om hur man ska utveckla flygplatsen fattas sedan lokalt
              och regionalt. Det handlar väldigt mycket om hur man använder
              det kommunala planeringsmonopolet. Uppsala kommun har möjlighet
              att själv besluta på vilket sätt man ska styra den eventuella
              utbyggnaden av Ärna.
            </seg>
            <seg n="0b443c32">
              När regeringen fattar beslut tittar vi naturligtvis på de grundläggande
              19 miljövillkoren, som jag har redogjort för, den kontroll som
              finns och det som ska göras utöver detta.
            </seg>
            <seg n="33bcad02">
              Försvarsmaktens argument väger alltid väldigt tungt i sådana
              här sammanhang. Är Försvarsmakten inblandad i ett tillståndsärende
              ska det med automatik hänvisas till regeringen för att man ska
              kunna göra en sammanvägning mellan olika former av riksintressen
              och andra intressen.
            </seg>
            <seg n="d2f10780">
              I budgetpropositionen föreslår regeringen att Försvarsmakten
              får i uppdrag att stödja polisen med helikopter för transporter
              av bland annat polisens nationella insatsstyrka. I den utredning
              som föregick regeringens förslag i budgetpropositionen lyftes
              Ärna fram som ett alternativ för tillfällig basering av helikopterstödet,
              vilket skulle kunna bli aktuellt vid insatser för att skydda kritisk
              infrastruktur, till exempel kärnkraftsanläggningen i Forsmark,
              någonting som jag tror är oerhört viktigt också för människor
              som bor i Uppsala och Uppsalaregionen.
            </seg>
          </u>
          <note type="speaker" n="f93dbba8">
            Anf. 90 LENA SOMMESTAD (S):
          </note>
          <u who="lena_sommestad_e3f90f" xml:id="i-5b5e8ea77008a773-1" n="2707e299">
            <seg n="a9ff4977">
              Herr talman! Jag tackar miljöministern för svaret. Miljöministern
              talar nu om miljö, och det är väldigt bra, eftersom det inte har
              talats om miljö tidigare när regeringen berättat om varför man
              beslutat som man gjort med Ärna.
            </seg>
            <seg n="b6b7b715">
              Det som miljöministern hänvisar till är länsstyrelsens villkor.
              Sedan länsstyrelsen fattade sitt beslut 2010 har dock miljödomstolen
              underkänt länsstyrelsens beslut; man vill att det ska upphävas.
              Det som vi har frågat efter gång på gång är att regeringen ska
              förhålla sig till det som miljödomstolen har sagt. Det har regeringen
              inte gjort, och det gör inte Lena Ek i dag heller. Det tycker
              jag är ett stort bekymmer.
            </seg>
            <seg n="eaae3a38">
              Det ska självklart göras avvägningar. Ett ärende av det här slaget
              ska precis som Lena Ek säger gå till regeringen eftersom det berör
              Försvarsmakten. Min bild är att Försvarsdepartementet tycks ha
              haft all makt över ärendet.
            </seg>
            <seg n="a4ce39dc">
              Även om det ska göras avvägningar mellan olika allmänna intressen,
              som miljöministern säger, är det i grunden ett ärende om tillåtlighet
              enligt miljöbalken. Det måste vara miljöbalkens bestämmelser som
              gäller. Regeringen måste förhålla sig till miljöbalkens bestämmelser
              när den fattar beslut.
            </seg>
            <seg n="8c825aaa">
              Det finns skäl att i dag fråga vad som egentligen är förvarets
              intressen, varför de är så tunga och varför de ska väga så tungt.
              Samordningsfördelarna har vi hört talas om.
            </seg>
            <seg n="77b6eb9e">
              Jag frågade i min interpellation och jag frågar igen: Var finns
              de underlag som visar hur stora samordningsfördelarna är som man
              nu hänvisar till? Vi vet inte hur stora de är. Mark- och miljödomstolen
              påpekar att den uppgiften saknas.
            </seg>
            <seg n="04c5c246">
              Vi får nu höra att det är det absolut tyngsta argumentet att
              det finns samordningsfördelar som uppenbarligen väger tyngre än
              de oerhört tunga miljöintressen som Uppsalaborna hävdar och mark-
              och miljödomstolen har hävdat.
            </seg>
            <seg n="1780f5a2">
              Min fråga till miljöministern är om miljöministern har tagit
              del av några beräkningar som visar hur stora samordningsfördelarna
              egentligen är på Ärna i form av kostnadsbesparing för försvaret
              och effektivitetsvinster i samhället.
            </seg>
            <seg n="99813f88">
              Handlar det också om miljömässiga besparingar och resurshushållning?
              Vad handlar det egentligen om? Det vet vi inte. På vilket sätt
              skulle det kunna uppväga de väldigt stora miljörisker som Uppsalaborna
              nu utsätts för?
            </seg>
            <seg n="48d9a80a">
              Jag skulle också gärna vilja veta hur regeringen har resonerat
              kring frågan vad som är ett försvarsintresse i att starta en kommersiell
              flygverksamhet i Uppsala.
            </seg>
            <seg n="4b2aa17e">
              Räcker det verkligen att försvaret kan spara pengar genom samarbete
              med en kommersiell privat aktör för att den verksamhet som den
              kommersiella aktören vill driva på Ärna ska anses vara ett förvarsintresse
              och dessutom ett allmänintresse av synnerlig vikt? Har regeringen
              diskuterat den frågan?
            </seg>
            <seg n="f00eb100">
              Det är unikt att Försvarsmakten företräder inte bara försvaret
              som allmänintresse i ärendet utan också ett enskilt bolags intresse,
              Uppsala Airport AB:s. Det har heller aldrig förekommit tidigare
              att försvaret samarbetar med en privat aktör som på det sättet
              får en gräddfil in i miljöprövningen.
            </seg>
            <seg n="c1540fe9">
              Jag undrar om miljöministern tycker att det är rimligt att klassa
              den privata verksamhet som Uppsala Airport planerar som ett allmänintresse
              av synnerlig vikt. Min bedömning är att regeringen på det sättet
              kan öppna en farlig väg.
            </seg>
            <seg n="e00ad29d">
              Det finns en stor respekt för att försvaret har en särskild tyngd,
              att försvaret också har en särskild tyngd när det gäller miljöprövningen
              och att man gör särskilda avvägningar när det gäller försvarets
              intressen. Men vad ska Uppsalaborna tro om detta?
            </seg>
            <seg n="683bb0c0">
              Är en privat affärsverksamhet för Uppsala Airport viktigare än
              skyddet av kommunens grundvattentäkt? Vad ska vi tro i framtiden
              när vi talar om försvarsintressen? Är det allt som försvaret och
              dess privata partner sysslar med för att skära på försvarets kostnader?
            </seg>
          </u>
          <note type="speaker" n="f752b5b5">
            Anf. 91 JACOB JOHNSON (V):
          </note>
          <u who="jacob_johnson_d95069" xml:id="i-8fe90c4a41aa15dd-1" n="d00a9d9f">
            <seg n="d118832c">
              Herr talman! Miljöministern upprepar sitt icke-svar vad gäller
              mark- och miljödomstolens farhågor om effekterna på klimat och
              miljö av etablering av lågprisflyg vid Ärna. Hon fortsätter att
              inte svara på mark- och miljödomstolens argumentering mot denna
              etablering.
            </seg>
            <seg n="c8dee748">
              Det är för övrigt anmärkningsvärt att Lena Ek i sitt svar på
              vår interpellation inte ens redovisar mark- och miljödomstolens
              argument för att avstyrka etableringen. Det hade varit renhårigt
              att göra det.
            </seg>
            <seg n="0c8b6c09">
              Det känns ärligt talat som att dagens debatt mer förs med försvarsministern
              och kanske finansministern och inte med landets miljöminister.
            </seg>
            <seg n="0136c663">
              Mark- och miljödomstolen avstyrker etableringen därför att den
              kan medföra påtaglig påverkan på miljön och orsaka omfattande
              störningar. Det handlar till exempel om hoten mot Uppsalas vattenförsörjning
              och bullerfrågan.
            </seg>
            <seg n="3ebd0a2a">
              Ärna är beläget i direkt anslutning till Uppsalaåsen som fungerar
              som stadens grundvattentäkt och är ett av Sveriges största grundvattenmagasin.
              Ungefär 95 procent av Uppsalas vattenförsörjning kommer härifrån.
            </seg>
            <seg n="28552732">
              Flygplatsområdet täcks delvis av skyddande lerlager. Men det
              finns också högriskområden för infiltration. Detaljerade undersökningar
              av lerlagrens mäktighet och förekomst av torrsprickor krävs men
              saknas i ansökan.
            </seg>
            <seg n="33033eea">
              Det gäller i detta sammanhang att vara ytterst försiktig och
              noggrann och ha ett mycket långsiktigt perspektiv, ett flergenerationsperspektiv,
              så att inte Uppsalabornas dricksvattenförsörjning hotas. En värdering
              av vattentäktens värde 1997 slutade till exempel på mer än 1 miljard
              kronor.
            </seg>
            <seg n="4f42de72">
              För någon tid sedan kunde man i Uppsalas medier läsa att planeringschefen
              vid Uppsala Vatten gör bedömningen att en förekomst av det giftiga
              perfluorerade ämnet PFOS som upptäckts i Uppsalas grundvatten
              med största säkerhet har sitt ursprung i tidigare brandsläckningsövningar
              vid Ärna.
            </seg>
            <seg n="cb83ef19">
              Det giftiga ämnet har alltså spridit sig från Ärna ned i Uppsalaåsens
              grundvatten. Vattenchefen uttryckte också sin förvåning över att
              regeringen inte tagit hänsyn till denna nya kunskap vid sitt beslut
              om godkännande av etablering av lågprisflyg vid Ärna.
            </seg>
            <seg n="e4e94635">
              Det andra stora miljöproblem som finns lokalt när det gäller
              kraftigt utökad flygverksamhet är bullret. Flygplatsen ligger
              mycket nära Uppsala tätort och i synnerhet bostadsområdet Bärby
              hage.
            </seg>
            <seg n="25ee2dbf">
              Som mark- och miljödomstolen konstaterat kommer den nya kommersiella
              verksamheten att ha avsevärt större omfattning än dagens och medföra
              mer regelbundna, återkommande och ökade störningar på morgnar
              och kvällar. Sammantaget bedöms omfattningen femdubblas.
            </seg>
            <seg n="d5084e72">
              Vi vet från andra flygplatser att personer som utsätts för kraftigt
              buller på sikt löper risk att få för högt blodtryck. Barn som
              är särskilt sårbara kan påverkas så att deras inlärningsförmåga
              påverkas negativt.
            </seg>
            <seg n="16ae2be6">
              Det är återigen mycket anmärkningsvärt att regeringen inte lyssnar
              på kommunstyrelsens vädjan om att stoppa denna etablering och
              går emot mark- och miljödomstolens yttrande och undviker att besvara
              domstolens argument.
            </seg>
            <seg n="58b5c580">
              Som framgår av ministerns svar har regeringen inte, trots att
              den som överordnad Försvarsdepartementet är ytterst ansvarig för
              ansökan, för avsikt att vidta åtgärder för att säkerställa den
              lokala miljön utan överlåter ansvaret på regionala och lokala
              aktörer.
            </seg>
            <seg n="74ad30bb">
              Återigen är det helt tydligt att miljöintressena underordnas
              snäva ekonomiska försvarsintressen.
            </seg>
          </u>
          <note type="speaker" n="a4d319d4">
            Anf. 92 AGNETA GILLE (S):
          </note>
          <u who="agneta_gille_591a91" xml:id="i-f52b31aa9f18de61-4" n="1c693d24">
            <seg n="3b691585">
              Herr talman! Jag fick inte alls något besked från miljöministern
              vad gäller ärendehanteringen.
            </seg>
            <seg n="038c84f3">
              För oss Uppsalabor och länsbor är det en jättestor fråga. Vi
              känner att regeringen nonchalerade frågan genom att inte ens ha
              den med på ärendeförteckningen utan gick ut i en debattartikel
              innan regeringen ens hade fattat beslut. Det känns väldigt tveksamt.
            </seg>
            <seg n="7b38174a">
              Jag ska säga till miljöministern att jag suttit i Luftfartsverkets
              styrelse under ett antal år och följt de små flygplatserna runt
              om i landet och vilka bekymmer det finns och vilka svårigheter
              det är. Med 19–20 minuter till Arlanda är Uppsala välförsett med
              att ha nära till flyget. Det finns även närhet till Västerås och
              Skavsta.
            </seg>
            <seg n="6d1f88d4">
              Ingen har ifrågasatt den nuvarande verksamheten vid Ärna med
              militärflyg och ambulansflyg, miljöministern. Det är viktigt att
              slå fast att vi inte på något sätt har ifrågasatt det.
            </seg>
            <seg n="c2d0091e">
              Jag går tillbaka till den debatt som uppstod om debattartikeln
              och de kommentarer som gjordes. Centerpartiet i Uppsala har röstat
              för att vädja till regeringen att säga nej, och Centerpartiet
              i regeringen säger ja. Det gör att man ställer sig frågande.
            </seg>
            <seg n="2952b1fe">
              Där skriver en del: Bye bye Centern! Hur var det med miljöfrågorna?
              I artikeln nämns inte ordet miljö annat än i miljöministerns underskrift.
            </seg>
            <seg n="1396a407">
              Nej, det krävs en bättre behandling av den här frågan. Vi kräver
              fortfarande svar av miljöministern.
            </seg>
          </u>
          <note type="speaker" n="cc42a03f">
            Anf. 93 Miljöminister LENA EK (C):
          </note>
          <u who="lena_ek_minister_2011" xml:id="i-56c8115af8ccac01-33" n="13cf1c98">
            <seg n="f2511244">
              Herr talman! Allra först vill jag säga till Agneta Gille att
              den här frågan följer precis samma hanteringsordning som många
              andra frågor. Det är inga konstigheter i det.
            </seg>
            <seg n="6cd0ab61">
              Jag vill återigen säga att jag förstår människors oro när det
              gäller all sådan här verksamhet. Samtidigt är det viktigt att
              Ärna kan fungera, eftersom det handlar om försvarets incidentberedskap,
              transportflyg och helikopterverksamhet samt att flygplatsen ska
              kunna användas vid beredskapshöjning. Flygplatsen är en stödresurs
              till det civila samhället i form av möjlig landningsplats för
              ambulans- och polisflyg och bas för Akademiska sjukhusets intensivvårdshelikopter.
            </seg>
            <seg n="05971753">
              I det sammanhanget tycker jag också att det är viktigt att flygplatsen
              ska kunna användas vid insatser för att skydda kritisk infrastruktur
              vid transporter med polisens nationella insatsstyrka, till exempel
              till kärnkraftsanläggningen i Forsmark. Det är ett av de viktiga
              argument som har förts fram av Försvarsmakten och som jag upplever
              att många människor i regionen runt Forsmark har efterfrågat besked
              om.
            </seg>
            <seg n="d310bf9a">
              Eftersom det handlar mycket om miljödiskussioner – jag förstår
              människors oro – vill jag bara tala om vad som gäller i fråga
              om buller och andra störningar för boende.
            </seg>
            <seg n="f268e9c1">
              Tillståndet har villkor som innebär att buller och andra störningar
              inte får förekomma under vissa bestämda tider. Där finns också
              villkor om vilka bullerdämpande åtgärder som ska vidtas. Tillsynsmyndigheten
              har möjlighet att föreskriva villkor om bulleråtgärders utformning
              och dimensionering.
            </seg>
            <seg n="62e33f2f">
              När regeringen inte föreskriver nya villkor innebär det att de
              19 villkor som är förelagda är de som gäller. Det förutsätter
              jag att interpellanterna också är medvetna om, så att de inte
              sprider någon annan uppfattning.
            </seg>
            <seg n="36812c4b">
              När det gäller klimat och utsläpp i luft framgår det att tillståndet
              baseras på villkor som innebär att en handlingsplan för att minska
              utsläppen från de egna marktransporterna ska upprättas. Det ska
              vara startavgifter som gynnar flygplan som släpper ut mindre kväveoxider
              och kolväten, liknande de avgiftssystem som finns på civila flygplatser.
            </seg>
            <seg n="4f63ffb3">
              När det gäller utsläpp i vatten föreskrivs att Försvarsmakten
              ska göra utredningar och undersöka vad som släpps ut i Fyrisån,
              och en bedömning ska göras av länsstyrelsen, som sedan ska föreskriva
              villkor så att det fungerar utan att människor ska behöva vara
              oroliga. Försvarsmakten ska också utreda och ta fram förslag på
              hur uppsamling av avisningsmedel ska gå till. Länsstyrelsen har
              att föreskriva villkor om detta.
            </seg>
            <seg n="cbfe96e6">
              När det gäller miljöfarliga ämnen framgår det av tillståndet
              att det är förenat med villkor om hur kemiska produkter ska hanteras,
              oljefällor anläggas och möjligheter finnas att samla upp föroreningar
              i samband med olycka eller annan incident så att det inte blir
              utsläpp till vatten. Det föreskrivs också om skyldighet att undvika
              kemiska produkter som kan medföra risker för människors hälsa
              eller miljö om det går att substituera eller ersätta med bättre
              produkter.
            </seg>
            <seg n="c6e46ab7">
              Så kan man fortsätta att gå igenom de olika tillstånden.
            </seg>
            <seg n="fd21ecc7">
              Jag vill också påpeka att den allmänna generella regeln naturligtvis
              gäller, att den som förorsakar skada eller har orsakat en skada
              på miljön också är ansvarig för att skadan avhjälps.
            </seg>
            <seg n="090a10ab">
              På det viset är sammantagen miljöhänsyn tillgodosedd i detta
              beslut, men sammanvägt mellan miljöhänsyn, de villkor som finns
              och det som föreskrivs Försvarsmakten, som också ska gälla civilflyg,
              kommunens och regionens möjlighet att använda sina instrument
              i detta sammanhang och Försvarsmaktens behov av att trygga verksamheten
              vid Ärna. Vi vet att det vid tidigare försvarsbeslut har varit
              diskussion om den frågan. Jag tycker att det är viktigt med den
              insatsberedskap som kommer att finnas där.
            </seg>
          </u>
          <note type="speaker" n="8d372d8c">
            Anf. 94 LENA SOMMESTAD (S):
          </note>
          <u who="lena_sommestad_e3f90f" xml:id="i-5b5e8ea77008a773-2" n="2707e299">
            <seg n="bf81acaf">
              Herr talman! Tack, miljöministern!
            </seg>
            <seg n="eba79266">
              Jag hör att vi inte får någonting annat än uppräkningar av de
              villkor som länsstyrelsen har ställt för den här verksamheten.
              Det är självklart att det ska finnas miljövillkor. Problemet är
              att vi är otrygga med de här villkoren och att vi är otrygga med
              hela verksamheten och de risker som den innebär.
            </seg>
            <seg n="fd57e4b9">
              Det är bra att man har en skyldighet att städa upp efter sig
              när man har förorsakat miljöproblem. Tyvärr är det så att när
              vi har giftiga ämnen i grundvattnet är det inte längre så lätt
              att städa upp, oavsett om vi vet vem som är ansvarig.
            </seg>
            <seg n="2f78f4b4">
              När det gäller Ärna känner alla vi som bor i Uppsala starkt för
              den verksamhet som finns där och har funnits där länge. Jag är
              själv till och med född under inflygningsområdet till Ärna, under
              de stridsflygplan som flög in där. Min familj flyttade en gång
              till staden just på grund av att försvaret låg där. Det har aldrig
              varit fråga om något annat än att det har varit en viktig verksamhet
              som vi alla stöttar.
            </seg>
            <seg n="df3024ea">
              Det vi nu talar om är ett beslut om att femdubbla verksamheten
              på Ärna.
            </seg>
            <seg n="8b38c457">
              Samlokalisering kan innebära olika saker. Vi har redan en samlokalisering
              på Ärna med till exempel helikopterflyget. Den samlokalisering
              det nu handlar om är att femdubbla verksamheten med kommersiellt
              flyg. Det är ett helt orimligt sätt att skära kostnader. Vi saknar
              fortfarande en redogörelse för att just detta alternativ skulle
              vara ett så bra sätt att samlokalisera verksamhet på Ärna – ett
              sätt som Uppsalaborna och Uppsala kommun inte vill ha.
            </seg>
            <seg n="623bb5df">
              Det här är ett olyckligt beslut på många sätt: olyckligt för
              Uppsala, olyckligt för förtroendet för svensk miljöpolitik och
              olyckligt för förtroendet för regeringen.
            </seg>
            <seg n="07488e67">
              Det är inte så många miljöbeslut eller förvaltningsbeslut som
              går upp till regeringen nu för tiden, och därför är det oerhört
              viktigt att det finns ett förtroende. När regeringen fattar beslut
              ska det ske på samma sätt och med samma rättssäkerhet som i en
              domstol. Därför vill vi ha en motivering till att regeringen har
              fattat ett beslut som på detta sätt går emot miljödomstolen och
              har fattat det utan argument.
            </seg>
          </u>
          <note type="speaker" n="2f23a1ab">
            Anf. 95 JACOB JOHNSON (V):
          </note>
          <u who="jacob_johnson_d95069" xml:id="i-8fe90c4a41aa15dd-2" n="d00a9d9f">
            <seg n="fcd04d5d">
              Herr talman! Ministern säger att det är viktigt att Ärna som
              militärt övningsflygfält ska kunna fungera. Javisst, men det är
              försvarets eget ansvar. Det är inte ett godtagbart argument att
              ett lågprisflyg där skulle minska försvarets egna kostnader. Enligt
              min åsikt har regeringen just godkänt etablering av ett lågprisflyg
              vid Ärna för att minska försvarets kostnader och låtit detta bli
              överordnat miljöskäl och lokala demokratiskäl. Det är inte acceptabelt.
            </seg>
            <seg n="f7948cf3">
              Regeringen tar inte hänsyn vare sig till miljödomstolens yttrande,
              med avstyrkan på grund av risker för påtaglig påverkan och omfattande
              störningar, eller till att kommunstyrelsens majoritet, inklusive
              Centerpartiet, motsätter sig etablering.
            </seg>
            <seg n="3e88d73e">
              Försvarsmakten har inte heller, som miljödomstolen påpekat, kunnat
              visa att det inte finns andra, bättre platser för denna etablering,
              till exempel Västerås eller Skavsta. Uppsala har ju redan en flygplats
              på nära håll, nämligen Arlanda.
            </seg>
            <seg n="dab469d9">
              Uppsalaregionen har däremot väntat länge på en upprustning av
              järnvägen och ytterligare spår till Helsingfors. Det är satsningar
              som minskar miljöbelastningen och är tidsmässigt fördelaktiga,
              för att fler tar tåg i stället för bil och tåg i stället för flyg.
              Det är sådana framtidsinriktade investeringar som Uppsalaregionen,
              miljön och klimatet behöver, inte lågprisflyg som ökar klimatutsläppen,
              riskerar Uppsalas vattenförsörjning och orsakar buller och andra
              miljöproblem.
            </seg>
          </u>
          <note type="speaker" n="4a5333d8">
            Anf. 96 Miljöminister LENA EK (C):
          </note>
          <u who="lena_ek_minister_2011" xml:id="i-56c8115af8ccac01-34" n="13cf1c98">
            <seg n="0f15669d">
              Herr talman! Jag skulle vilja sluta med att säga att jag i allra
              högsta grad förstår människors oro när det gäller den här typen
              av verksamhet. Nu är det ju så att omfattningen, om det eventuellt
              skulle byggas ut civilt flyg på Ärna, inte blir större än när
              det var flygflottilj. Däremot är de kvarvarande verksamheterna
              på Ärna oerhört viktiga. Jag har nämnt dem och vill inte gärna
              upprepa dem, men det hänger ihop både med Akademiska sjukhuset
              och dess helikopterservice och med nationella insatsstyrkan.
            </seg>
            <seg n="1d5c0440">
              Det är kanske inte så konstigt att försvaret för fram samordningsfördelarna,
              eftersom det är oerhört dyrt med nya sådana här anläggningar.
              Man kan samlokalisera, som till exempel på F 17 i Ronneby och
              F 21 i Luleå, där civil flygverksamhet bedrivs på flygplatsens
              ena sida medan den militära bedrivs på den andra sidan. Det visar
              sig att det är effektivt att samjobba när det gäller bansystem,
              flygledningstorn och inflygningshjälpmedel som används av båda
              parterna.
            </seg>
            <seg n="e1ac6ddf">
              Om man är angelägen om verksamheten på Ärna ska man nog fundera
              lite över argumenten fram och tillbaka i det här sammanhanget.
            </seg>
            <seg n="b5cb2418">
              Jag som miljöminister är naturligtvis oerhört angelägen om att
              de olika miljöskälen ska hanteras. Det ska vara viktigt att det
              följs upp, att den tillsyn som vi har i Sverige och som jag faktiskt
              tror att vi kan lita på följs och sköts.
            </seg>
            <seg n="ea725920">
              De 19 villkor som finns för tillståndet – de handlar om buller,
              om klimat, om utsläpp i luft och i yt- och grundvatten och om
              kontroll – och de ytterligare krav som föreskrivs försvaret hanterar
              sammantaget de problem som den här verksamheten ger och eventuellt
              kommer att ge upphov till. De minskar påverkan för både människa
              och miljö.
            </seg>
          </u>
          <note n="e0fd0b28">
            Överläggningen var härmed avslutad.
          </note>
          <note n="b6bbdc64">
            17 § Bordläggning
          </note>
          <note n="bfa2bb7d">
            Följande dokument anmäldes och bordlades:
          </note>
          <note n="4711df7c">
            18 § Anmälan om frågor för skriftliga svar
          </note>
          <note n="975543c0">
            Följande frågor för skriftliga svar hade framställts:
          </note>
          <note n="80c6d402">
            den 9 december
          </note>
          <note n="f28a26fe">
            Jan Lindholm
          </note>
          <note n="de435cad">
            Lars Tysklind
          </note>
          <note n="a77fecb0">
            Frågorna redovisas i bilaga som fogats till riksdagens snabbprotokoll
            tisdagen den 17 december.
          </note>
          <note n="9c25cdbb">
            19 § Kammaren åtskildes kl. 16.11.
          </note>
          <note n="406f180b">
            Förhandlingarna leddes
          </note>
          <note n="c8c04d74">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
