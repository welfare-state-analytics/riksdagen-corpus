<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--37</head>
          <docDate when="2013-11-29">2013-11-29</docDate>
        </div>
      </front>
      <body>
        <div>
          <note n="615de709">
            ﻿
          </note>
          <note n="bc721844">
            Riksdagens protokoll
          </note>
          <note n="e00c58cd">
            2013/14:37
          </note>
          <note type="date" n="621f5f68">
            Fredagen den 29 november
          </note>
          <note n="ce852212">
            Kl. 09:00 - 11:47
          </note>
          <note n="c2306b17">
            1 § Anmälan om sammansatt utrikes- och försvarsutskott
          </note>
          <note n="a8598a46">
            Från sammansatta utrikes- och försvarsutskottet hade följande
            promemoria kommit in:
          </note>
          <note n="c30d1dec">
            Sammansatt utrikes- och försvarsutskott
          </note>
          <note n="53048f4d">
            Utrikesutskottet och försvarsutskottet har jämlikt riksdagsordningen
            4 kap. 8 § i separata beslut den 14 november 2013 överenskommit
            att genom deputerade i sammansatt utskott gemensamt bereda propositionen
            2013/14:33 Fortsatt svenskt deltagande i den internationella säkerhetsstyrkan
            (ISAF) och framtida deltagande i Natos utbildningsinsats (RSM)
            i Afghanistan samt eventuella följdmotioner.
          </note>
          <note n="7750eab5">
            Till deputerade och suppleanter i det sammansatta utskottet har
            utsetts de i bifogade förteckning upptagna riksdagsledamöterna.
          </note>
          <note n="5a1359ce">
            Det sammansatta utskottet, som benämns Sammansatta utrikes- och
            försvarsutskottet (UFöU), har vid konstituerande sammanträde den
            26 november 2013 utsett följande presidium:
          </note>
          <note n="ba099d1c">
            Sofia Arkelsten (M), ordförande
          </note>
          <note n="d0cb5624">
            Peter Hultqvist (S), vice ordförande
          </note>
          <note n="5c9c457a">
            Martin Brothén
          </note>
          <note n="590cbce8">
            Peder Nielsen
          </note>
          <note n="dffa2d6c">
            Bilagan hade följande lydelse:
          </note>
          <note n="0f0ac6bd">
            Ledamöter och suppleanter i sammansatta utrikes- och försvarsutskottet
            (UFöU)
          </note>
          <note n="01bf4838">
            Ledamöter Ledamöter
          </note>
          <note n="73843b33">
            SuppleanterSuppleanter
          </note>
          <note n="cdf82ed3">
            Promemorian lades till handlingarna.
          </note>
          <note n="587343b0">
            2 § Anmälan om faktapromemoria
          </note>
          <note n="de8092f0">
            Förste vice talmannen anmälde att följande faktapromemoria om
            förslag från Europeiska kommissionen hade kommit in och överlämnats
            till utskott:
          </note>
          <note n="035ae558">
            KOM(2013) 721
          </note>
          <note n="c9737c90">
            3 § Anmälan om fördröjda svar på interpellationer
          </note>
          <note n="6f797f1f">
            Följande skrivelser hade kommit in:
          </note>
          <note n="e1d433a6">
            Interpellation 2013/14:131
          </note>
          <note n="efb38807">
            Interpellation 2013/14:131 Arbetsmiljöverkets kontor i Västerås
          </note>
          <note n="c6f7ddf1">
            Statsrådet Elisabeth Svantesson avser att besvara interpellationen
            den 13 december 2013.
          </note>
          <note n="ebec85e4">
            Skälet till dröjsmålet är inbokade engagemang och resor som inte
            kan ändras.
          </note>
          <note n="320d471e">
            Monica Rodrigo
          </note>
          <note n="c4eb04f1">
            Interpellation 2013/14:132
          </note>
          <note n="6b2d481d">
            Interpellation 2013/14:132 Arbetsmiljöarbetet
          </note>
          <note n="c6f7ddf1">
            Statsrådet Elisabeth Svantesson avser att besvara interpellationen
            den 13 december 2013.
          </note>
          <note n="ebec85e4">
            Skälet till dröjsmålet är inbokade engagemang och resor som inte
            kan ändras.
          </note>
          <note n="320d471e">
            Monica Rodrigo
          </note>
          <note n="ce86d19e">
            Interpellation 2013/14:164
          </note>
          <note n="0f88a745">
            Interpellation 2013/14:164 Rättvisa forskningsförutsättningar
            vid alla lärosäten
          </note>
          <note n="962d659d">
            Interpellationen kommer att besvaras tisdagen den 14 januari
            2014.
          </note>
          <note n="6201a1a6">
            Skälet till dröjsmålet är sedan tidigare inbokade engagemang
            och resor.
          </note>
          <note n="e6b26a0e">
            Jan Björklund
          </note>
          <note n="7aef216b">
            Interpellation 2013/14:165
          </note>
          <note n="92cfa057">
            Interpellation 2013/14:165 Avskaffande av utbildningsbidraget
            och stipendiefinansieringen
          </note>
          <note n="962d659d">
            Interpellationen kommer att besvaras tisdagen den 14 januari
            2014.
          </note>
          <note n="6201a1a6">
            Skälet till dröjsmålet är sedan tidigare inbokade engagemang
            och resor.
          </note>
          <note n="e6b26a0e">
            Jan Björklund
          </note>
          <note n="8fcd853c">
            Interpellation 2013/14:166
          </note>
          <note n="9916dbcf">
            Interpellation 2013/14:166 Basresurser till forskning vid alla
            lärosäten
          </note>
          <note n="962d659d">
            Interpellationen kommer att besvaras tisdagen den 14 januari
            2014.
          </note>
          <note n="6201a1a6">
            Skälet till dröjsmålet är sedan tidigare inbokade engagemang
            och resor.
          </note>
          <note n="e6b26a0e">
            Jan Björklund
          </note>
          <note n="c6bbc9c6">
            4 § Svar på interpellation 2013/14:155 om WTO
          </note>
          <note type="speaker" n="c864c67a">
            Anf. 1 Statsrådet EWA BJÖRLING (M):
          </note>
          <u who="unknown" xml:id="i-0ee606a8465da151-0" n="d3ff9cab">
            <seg n="07be348b">
              Fru talman! Jens Holm har frågat mig hur jag avser att agera
              i fallet Indien och vissa andra utvecklingsländer som önskar skydda
              inhemsk livsmedelsproduktion och om jag avser att verka för att
              de ska kunna göra det inom ramen för WTO-förhandlingarna. Han
              har vidare frågat om jag avser att verka för att miljöhänsynen
              ska stärkas inom WTO. Slutligen har han frågat om jag avser att
              offentliggöra alla dokument kring WTO-förhandlingarna, inklusive
              den svenska förhandlingspositionen.
            </seg>
            <seg n="05ff8cbb">
              Tryggad livsmedelsförsörjning är en mycket viktig fråga. Diskussionerna
              i Genève ger en bättre förståelse för WTO-regelverkets roll i
              utvecklingsländernas strävan att se till att den egna befolkningen
              har tillräckligt med mat. Frågan om global livsmedelsförsörjning
              har stått högt på den internationella dagordningen i flera år.
              Öppna marknader och handel är en viktig faktor för att länder
              runt om i världen ska kunna få tillgång till den mat som behövs.
              Det finns också ett behov av ökad jordbruksproduktion i utvecklingsländerna.
              Däremot är omfattande handelsstörande stöd inte rätt väg att trygga
              livsmedelsförsörjningen. Sådana former av stöd är kostsamma och
              långsiktigt ineffektiva samt riskerar att påverka andra utvecklingsländer
              negativt.
            </seg>
            <seg n="0406ec6b">
              Vad gäller Indiens förslag specifikt anser Sverige att det vore
              fel att tillåta obegränsat handelsstörande stöd. Den kompromiss
              som nu diskuteras i Genève i form av en tillfällig så kallad fredsklausul
              är bra. Fredsklausulen innebär att WTO-medlemmar inte kan påbörja
              tvister med anledning av utvecklingsländers handelsstörande jordbruksstöd
              för offentlig lagerhållning som syftar till att trygga livsmedelsförsörjningen.
              Det är viktigt att notera att även en rad utvecklingsländer är
              skeptiska till fredsklausulen, eftersom de är oroliga för att
              stödprogram i andra utvecklingsländer allvarligt ska störa deras
              marknader och därmed deras livsmedelsförsörjning. Negativa effekter
              på världsmarknaden av handelsstörande stöd är desamma oavsett
              om det är de utvecklade länderna eller utvecklingsländer som subventionerar.
              Det tenderar att ibland glömmas bort.
            </seg>
            <seg n="dda03cea">
              I jordbruksförhandlingarna som helhet finns förslag om att utvecklingsländer
              ska få undanta ett antal produkter som är särskilt viktiga för
              livsmedelsförsörjning och landsbygdsutveckling från tullsänkningar.
              Ett annat förslag med samma syfte är möjligheten att tillfälligt
              höja tullarna om stora importkvantiteter strömmar in. Det är dock
              viktigt att dessa möjliga undantag ges transparenta och förutsägbara
              kriterier för att minimera de handelsstörande effekterna, i synnerhet
              för att undvika störningar i handel mellan utvecklingsländer.
            </seg>
            <seg n="62712b40">
              Miljöfrågorna ingår redan som en del i Dohaförhandlingarna. Fokus
              i förhandlingarna rör borttagande av tullar och andra handelshinder
              på miljövaror och tjänster. Tyvärr har dessa förhandlingar, liksom
              inom många andra förhandlingsområden, stått helt still under en
              längre tid. För närvarande diskuteras Apecländernas överenskommelse
              från 2012 om liberalisering av 54 miljövaror och möjligheten att
              föra in denna i WTO. Detta skulle ske genom förhandlingar om ett
              plurilateralt avtal. Sverige är drivande inom EU-kretsen, eftersom
              vi i frånvaro av en multilateral lösning ser detta som ett sätt
              att lösa upp dödläget på miljöområdet och komma i gång med förhandlingar.
              Vi vill dessutom se att fler produkter ingår samt även tjänster
              och icke-tariffära handelshinder.
            </seg>
            <seg n="2ead2b43">
              Regeringen informerar löpande riksdagen om läget i WTO-förhandlingarna
              och den svenska förhandlingspositionen. Så skedde i oktober inför
              ordinarie FAC handel. Tjänstemän från UD informerade även näringsutskottet
              om förhandlingsläget i WTO i förra veckan. Jag träffade näringsutskottet
              i går och kommer att informera EU-nämnden senare i dag inför det
              särskilda extra FAC handel som äger rum i anslutning till WTO:s
              ministermöte i december. Ett antal riksdagsledamöter kommer även
              att delta i den svenska delegationen vid ministermötet.
            </seg>
            <seg n="1b68a169">
              Under hösten har även företrädare för fackföreningar, näringslivsorganisationer
              och andra intresseorganisationer fått information inom ramen för
              den referensgrupp som UD bjuder in till.
            </seg>
          </u>
          <note type="speaker" n="10cca8a6">
            Anf. 2 JENS HOLM (V):
          </note>
          <u who="jens_holm_9bd66a" xml:id="i-9691f37e1083211a-0" n="c46eac47">
            <seg n="61af53f7">
              Fru talman! Jag tackar handelsministern för svaret på min interpellation.
              Det är bra att vi kan ha den här debatten innan WTO-förhandlingarna
              på Bali börjar nästa vecka.
            </seg>
            <seg n="8ec44e16">
              Jag vill understryka att handel mellan olika länder ofta är någonting
              väldigt bra. Men ibland framställs frihandel som ett mål i sig,
              överordnat alla andra intressen. Då tycker jag att vi börjar få
              en del problem. Jag vill att mycket av den här debatten ska handla
              om just det.
            </seg>
            <seg n="e7d69654">
              Det kan bli så att olika intressen hamnar i konflikt med varandra.
              Jag har tagit upp exemplet Ontario, en delstat i Kanada, som ville
              stimulera förnybar energi och skapa lokala jobb inom den sektorn.
              Det här var någonting som Japan och sedan också EU tyckte illa
              om. Man drog Kanada och Ontario inför WTO:s tvistlösningsmekanism
              och sade att detta stod i strid med frihandeln, och man vann.
              Ontario har därför tvingats avbryta den delen av sitt program
              för förnybar energi.
            </seg>
            <seg n="c178365d">
              USA har nyligen gjort något liknande med Indien. Indien vill
              i sitt omfattande program för solenergi särskilt gynna lokal produktion
              av solenergi. USA anser att deras bolag missgynnas av det och
              har därför dragit Indien inför WTO. Det finns också exempel på
              länder som har dragit Australien inför WTO därför att Australien
              lagstiftat om att man bara ska sälja cigaretter i blanka paket
              utan någon reklam.
            </seg>
            <seg n="5b6e9743">
              Det här är exempel där vi har miljö och folkhälsa i den ena vågskålen
              och frihandelsprinciperna i den andra. Jag skulle vilja veta vilken
              den svenska regeringens position i sådana här frågor egentligen
              är. Min och Vänsterpartiets hållning är att vi måste se till att
              uppvärdera miljön och folkhälsan. Det är innehållet i politiken
              som är det viktiga, inte formen, som jag anser att frihandeln
              är.
            </seg>
            <seg n="bce4451a">
              Nu finns ett konkret förslag från Indien och en mängd andra utvecklingsländer.
              De vill ha möjlighet att främja livsmedelsäkerheten till exempel
              genom offentlig lagerhållning av livsmedel och att man ska kunna
              subventionera vissa baslivsmedel, ge rabatter på mat och sådana
              saker.
            </seg>
            <seg n="e2100c72">
              Som jag förstått det hela – och det hörde vi också av svaret
              – är det någonting som EU och Sverige inte tycker om. Man driver
              mot utvecklingsländerna att de inte ska få göra på det viset.
              Det är helt uppenbart, Ewa Björling, att vi har frihandel, som
              är viktig, i den ena vågskålen. Men är inte rätten till mat, som
              är i den andra vågskålen, viktigare?
            </seg>
            <seg n="5760fdcc">
              Vi kanske borde tänka på hur vi själva agerar. EU och USA har
              enorma jordbrukssubventioner. Vi gör egentligen precis samma sak
              som utvecklingsländerna vill göra. Vi vill garantera vår egen
              livsmedelsproduktion. Nyligen inrättade EU någonting som kallas
              för en krisreserv för jordbruket på 30 miljarder kronor för de
              närmaste åren som ska rycka in och subventionera europeiska jordbruksföretag
              vid allvarliga marknadskriser.
            </seg>
            <seg n="64d19281">
              Borde vi inte först, Ewa Björling, åtminstone sopa rent framför
              egen dörr innan vi går till utvecklingsländerna och kräver att
              de ska avreglera sin livsmedelsproduktion?
            </seg>
          </u>
          <note type="speaker" n="29e08957">
            Anf. 3 Statsrådet EWA BJÖRLING (M):
          </note>
          <u who="unknown" xml:id="i-0ee606a8465da151-1" n="d3ff9cab">
            <seg n="b6f6b488">
              Fru talman! Till att börja med tror jag att vi kan vara överens
              om att frihandel inte utgör någon mirakelkur för utveckling. Men
              det är ändå en förutsättning för långsiktig tillväxt, utveckling
              och möjligheter till fler jobb. Dessutom visar historien att inget
              land har någonsin lyckats få bättre tillväxt bakom stängda dörrar
              än genom öppen handel.
            </seg>
            <seg n="5e176332">
              Med det sagt vill jag tillägga att miljö, folkhälsa och viktiga
              delar ska gå hand i hand med handelspolitiken. Det är precis därför
              som Sverige har varit väldigt drivande när det handlar om miljövaror
              och miljötjänster. Det tror jag att Jens Holm är väldigt väl medveten
              om.
            </seg>
            <seg n="5924f67a">
              Vi försökte jobba för det redan 2007 när det även då var ministermöte
              i Indonesien. Tyvärr hade vi inte så många EU-länder med oss den
              gången. Men nu har skaran växt. Jag hoppas fortfarande på att
              vi kommer att nå framåt i de frågorna.
            </seg>
            <seg n="58415fc4">
              Det är oerhört viktigt att vi får tullsänkningar och att vi tar
              bort icke tariffära handelshinder på både miljövaror och miljötjänster
              just för att människor lättare ska kunna välja gröna alternativ.
            </seg>
            <seg n="e46df998">
              När det handlar om att sopa rent framför egen dörr är Sverige
              inte det land som har varit för jordbrukssubventioner. Även det
              tror jag att Jens Holm är väldigt medveten om. Vi jobbar tvärtom
              för att ta bort så många jordbrukssubventioner som det bara är
              möjligt.
            </seg>
            <seg n="dce55eff">
              Därför är det väldigt glädjande när vi nu tittar på det förhandlingsmandat
              som vi har mellan EU och USA. Där har USA för första gången gått
              in utan några begränsningar. Man har öppnat för att också förhandla
              om jordbruket.
            </seg>
            <seg n="fdfee6b1">
              Det kommer att bli långa, tuffa och svåra förhandlingar. Det
              vet vi. Det finns länder i Europa som är betydligt mer protektionistiska
              än Sverige inte minst när det gäller jordbruket. Det har vi sett
              historiskt i andra förhandlingar.
            </seg>
            <seg n="3b1f46c5">
              Jag har ändå förhoppningar om att vi ska kunna sänka subventionerna
              och öppna mer för jordbruket. Vi ska kunna gå i bräschen för det.
              Om vi kräver det i Doharundan och i ett multilateralt avtal är
              det också rimligt att vi tänker på samma sätt när det handlar
              om ett bilateralt avtal.
            </seg>
            <seg n="1c5dffef">
              När det mer specifikt gäller Indien handlar det om statliga program
              som köper in jordbruksprodukter för lagerhållning i syfte att
              trygga livsmedelsförsörjningen. Det är precis här som en av knäckfrågorna
              ligger inför mötet i Indonesien. Man vill också att försäljning
              av jordbruksprodukter till fattiga konsumenter till subventionerat
              pris ska undantas WTO-reglerna om maximala tak för handelsstörande
              stöd.
            </seg>
            <seg n="908e82e0">
              Vi har kommit med ett förslag till kompromisslösning. Det innebär
              att WTO-medlemmar inte kan ta sådana program till WTO:s tvistlösning
              under de kommande fyra åren även om landet i fråga överskrider
              sina åtaganden för handelsstörande stöd. Under fyraårsperioden
              ska förhandlingar också vidare ske om en permanent lösning.
            </seg>
          </u>
          <note type="speaker" n="68b6a32e">
            Anf. 4 JENS HOLM (V):
          </note>
          <u who="jens_holm_9bd66a" xml:id="i-9691f37e1083211a-1" n="c46eac47">
            <seg n="76568b1d">
              Fru talman! Jag börjar med Indien och många andra utvecklingsländer
              som vill garantera rätten till mat. Rätten till mat måste vara
              viktigare än frihandel. Ewa Björling säger att det finns en kompromiss
              om att de ska få göra det i fyra år. Men efter det ska de uppenbarligen
              inte få göra det längre.
            </seg>
            <seg n="e7904cd0">
              Jag har ett kompromissförslag till dig, Ewa Björling. Kan vi
              inte göra så att vi ser till att vi sopar rent framför egen dörr?
              Vi tar bort EU:s jordbrukssubventioner. Vi tar bort den bisarra
              krisreserven på 30 miljarder, som är nyinrättad och som Sverige
              har röstat för eftersom det är en del av EU:s budget.
            </seg>
            <seg n="8ecca301">
              Vi tar bort allt det först. Sedan kan vi tala med utvecklingsländerna
              om vikten av att liberalisera handel med jordbruksprodukter. Tycker
              du att det är en bra idé, Björling, att vi i Europa sopar rent
              framför egen dörr innan vi ska pådyvla utvecklingsländerna någonting?
            </seg>
            <seg n="a7b7e793">
              Det saknas någonting i Ewa Björlings resonemang när Ewa Björling
              säger att Sverige vill stärka miljödimensionen inom frihandeln.
              Sättet vi vill stärka det på är att vi vill ta bort tullar och
              tariffer på 54 miljövaror. Det kan nog vara ganska bra.
            </seg>
            <seg n="d4210bdc">
              Men det handlar också om alla de fall där miljö och folkhälsa
              står i strid med frihandel, Ewa Björling. Tycker du att det är
              rimligt att Australien inte ska få införa en lag om att man ska
              ha blanka cigarettpaket utan reklam på? Tycker du att det är rimligt
              att USA ska kunna dra Indien inför WTO därför att man vill främja
              lokalt producerad solenergi?
            </seg>
            <seg n="b384fbd9">
              Här menar jag, statsrådet Ewa Björling, att vi har artikel 20
              i GATT. GATT-avtalet är WTO:s grundfördrag. Man skulle kunna se
              till att artikel 20 i GATT stärks och blir tydligare. Kopplat
              till artikel 20 i GATT finns det också formuleringar om att man
              kan vidta handelsstörande åtgärder om det är bra för djur, folkhälsa
              och miljö. Men det måste göras på ett icke-diskriminerande sätt,
              och det får inte vara ett dolt handelshinder. Man kan i praktiken
              säga att man då har slagit undan fötterna för artikel 20.
            </seg>
            <seg n="0602a6f8">
              Jag vill veta om den svenska regeringen driver några fler sätt
              för att stärka miljö- och folkhälsodimensionen inom WTO. Vad anser
              handelsministern specifikt om möjligheterna att utveckla artikel
              20? Det kanske inte kan ske just inom GATT-avtalet, men man kan
              lyfta upp det i ett annat WTO-avtal.
            </seg>
            <seg n="22aa0d6e">
              Jag skulle också vilja veta mer angående den svenska förhandlingspositionen.
              Ewa Björling nämner att hon har haft överläggningar med näringsutskottet
              inför WTO-mötet, och det är jättebra. Inför alla toppmöten har
              regeringen en förhandlingsposition. Där står det vad regeringen
              tycker i de viktigaste frågorna.
            </seg>
            <seg n="145aed1b">
              Jag undrar kort och gott: Avser Ewa Björling att offentliggöra
              förhandlingspositionen så att vi riksdagsledamöter, journalister
              och andra intresserade kan få ta del av den och få den i ograverat
              skick så att vi kan läsa hela förhandlingspositionen och vet vad
              regeringens position är inför WTO-mötet?
            </seg>
            <seg n="3940582f">
              Ifall jag kontaktar ditt departement efter den här debatten,
              Ewa Björling, kommer det att lämna ut hela den svenska förhandlingspositionen
              till mig, till journalister och till en intresserad allmänhet?
              Det vill jag veta.
            </seg>
          </u>
          <note type="speaker" n="27534bb1">
            Anf. 5 Statsrådet EWA BJÖRLING (M):
          </note>
          <u who="unknown" xml:id="i-0ee606a8465da151-2" n="d3ff9cab">
            <seg n="32562248">
              Fru talman! Jag är övertygad om att frihandel ger bättre möjligheter
              till mer mat till fattiga länder. Det är väldigt viktigt just
              för fattiga länder att öppna för det. Vi har sett flera kriser
              och bakåt kris i eurozonen. Vi har finanskris, och vi har också
              haft en livsmedelskris.
            </seg>
            <seg n="4b239519">
              I den frågan stängde man landet för risimport och risexport.
              Det gjorde inte livet bättre, utan tvärtom. Jag är helt övertygad
              om att ökad frihandel också är en nyckel till mer mat till världen.
              Det är viktigt att fattiga länder kan både exportera och importera
              livsmedel tillsammans med en hel rad andra varor – ihop med flera
              andra faktorer som vi inte ska ta upp i denna interpellationsdebatt.
              Men jag vill i alla fall säga ordet äganderätt, för det är en
              viktig del i Afrika.
            </seg>
            <seg n="3aaad185">
              När det gäller Jens Holms förslag för EU tycker jag absolut att
              det låter vackert att vi tar bort våra subventioner för jordbruket.
              Men vi måste också inse att vi lever i en verklighet där detta
              inte är rimligt i dag eftersom det finns flera andra EU-länder
              som inte är beredda att sträcka sig så långt. Jag tror inte på
              att man ska göra saker och ting i en specifik ordning så att EU
              måste ta bort sina subventioner först för att vi sedan ska kunna
              kräva det av någon annan.
            </seg>
            <seg n="7348ad54">
              Man kan dra parallellen även till förhandlingarna i Doharundan.
              Om vi inte klarar av att förhandla ett multilateralt avtal ska
              vi inte heller ha något bilateralt avtal, tycker några. Jag håller
              inte med om den åsikten. Jag tror att det är viktigt att försöka
              få fler bra avtal på många platser i världen mellan regioner och
              mellan länder, för vi har helt enkelt inte råd eller tid att vänta.
            </seg>
            <seg n="9c571702">
              Vi behöver mer frihandel nu , och när vi ser att Doharundan står
              helt stilla måste vi också engagera oss på andra håll. Det har
              vi också gjort, till exempel mellan EU och Sydkorea där vi redan
              har ett avtal. EU–USA och EU–Japan är pågående, och nyligen har
              vi avslutat ett frihandelsavtal med Kanada. Jag önskar att vi
              skulle kunna göra det också med fler utvecklingsländer, för det
              är utvecklingsländer som allra mest behöver detta.
            </seg>
            <seg n="9dea2b1c">
              Jag kan försäkra att vi har drivit och driver frågan om ökad
              grön handel i WTO, och vi tittar även på det i bilaterala förhandlingar
              med andra länder. Vi analyserar alla möjligheter till en ökad
              grön handel. Dessutom ställer vi oss naturligtvis bakom möjligheten
              att skydda folkhälsan inom ramen för handelspolitiken. Vi har
              inte några meningsskiljaktigheter där.
            </seg>
            <seg n="d3d46a61">
              Vad gäller offentliggörande finns alltid möjligheten att begära
              ut handlingar enligt offentlighetsprincipen. Jag kommer att offentliggöra
              detta för de riksdagsledamöter som följer med. I går beslutade
              vi att näringsutskottet får ta del av förhandlingspositionen.
              Det är fritt fram också för Jens Holm att ta del av detta.
            </seg>
          </u>
          <note type="speaker" n="06c00527">
            Anf. 6 JENS HOLM (V):
          </note>
          <u who="jens_holm_9bd66a" xml:id="i-9691f37e1083211a-2" n="c46eac47">
            <seg n="37184d03">
              Fru talman! Jag skulle vilja börja med EU och det här med att
              sopa rent framför egen dörr. Ewa Björling säger att det låter
              som en bra idé, men att vi samtidigt lever i en verklighet där
              många krafter inom EU inte vill sopa rent framför egen dörr och
              avveckla våra subventioner till jordbruksindustrin. Men det är
              den verklighet som många utvecklingsländer också lever i. Man
              måste väl ändå säga att det i deras situation är ännu mer befogat
              att skydda sin produktion av mat eftersom det finns miljontals
              med människor som svälter i många länder.
            </seg>
            <seg n="47c50473">
              Jag får inte riktigt ihop det här, Ewa Björling. Hur kan du tycka
              att det är rimligt och okej att vi åker till Bali och säger åt
              Indien, Indonesien, Venezuela och en mängd andra länder att de
              ska avreglera sin livsmedelsproduktion och att de inte får ha
              stöd för att garantera livsmedelssäkerheten? Sedan säger vi: Men
              vi i EU jobbar på det. Vi vet inte när det blir, men det blir
              någon gång i framtiden. Tycker du att det är rimligt? Jag tycker
              inte att det håller, Ewa Björling.
            </seg>
            <seg n="5ead4959">
              Jag tycker också att det är viktigt att komma ihåg att det finns
              många utvecklingsländer som har avreglerat tullar, tariffer och
              andra saker på just livsmedel. Det gjorde man under 80- och 90-talen.
              Haiti är ett konkret exempel. Där tog man bort sina tullar på
              ris. Ett par år senare blev landet helt översvämmat av statssubventionerat
              ris från USA. De miste sin lokala produktion helt och hållet.
              Sedan sköt priserna i höjden 2006–2007, och då blev det en livsmedelskatastrof
              i landet. Det är därför saker som livsmedelsförsörjning, miljö
              och folkhälsa måste kunna överordnas frihandelsprincipen. Jag
              skulle önska att Sverige var en starkare kraft i just denna fråga.
            </seg>
            <seg n="9a1a6e3b">
              Jag vill tacka för debatten; jag tycker att den har varit upplysande
              på många sätt. Jag önskar Ewa Björling lycka till i förhandlingarna
              på Bali.
            </seg>
          </u>
          <note type="speaker" n="9d61409d">
            Anf. 7 Statsrådet EWA BJÖRLING (M):
          </note>
          <u who="unknown" xml:id="i-0ee606a8465da151-3" n="d3ff9cab">
            <seg n="b9893445">
              Fru talman! Låt oss börja med Indien eftersom både Jens Holm
              och jag är ytterst medvetna om att om Indien godtar det kompromissförslag
              som nu föreligger kommer det också att bli bättre beslut på Bali
              i nästa vecka. Man ska också komma ihåg att Indien är ett stort
              land. Deras politik kan också skada mindre, fattiga länder. Som
              jag sade inledningsvis i mitt interpellationssvar handlar detta
              inte bara om att det är de utvecklade länderna som vill se denna
              kompromiss. Även utvecklingsländerna är oroliga för det förslag
              som Indien självt vill ha.
            </seg>
            <seg n="50d2ef60">
              De minst utvecklade länderna har betydande undantag och kommer
              fortsättningsvis att ha det. De har i princip fritt tillträde
              till EU:s marknad. När det handlar om jordbrukssubventioner vill
              jag också säga att det ser bättre ut i dag än det gjorde för några
              år sedan. Men vi har naturligtvis fortfarande jobb kvar att göra
              när det gäller vårt eget jordbruk inom Europa. Ingen är gladare
              än jag om fler gör som Jens Holm och lyfter denna fråga, gärna
              också i de länder som är allra mest emot att ta bort detta. Jag
              tror att vi är väl medvetna om vilka de länderna är också inom
              Europa. Vi behöver vara en trovärdig partner när vi är ute och
              förhandlar olika frihandelsavtal.
            </seg>
            <seg n="e655389e">
              Jag vill poängtera att i de förhandlingar som vi nu för med andra
              länder diskuteras hur vi stimulerar till att använda mer gröna
              varor, tjänster och teknologier. Vi tittar också på hur utvecklingsländer
              kan få bättre tillträde till fler marknader för att få en ökad
              frihandel, för att få bättre tillväxt och för att få möjligheter
              till jobb.
            </seg>
          </u>
          <note n="df5f8747">
            Överläggningen var härmed avslutad.
          </note>
          <note n="69c3a07a">
            5 § Svar på interpellation 2013/14:93 om mobiltäckning
          </note>
          <note type="speaker" n="50481a7f">
            Anf. 8 Statsrådet ANNA-KARIN HATT (C):
          </note>
          <u who="unknown" xml:id="i-0ee606a8465da151-4" n="d3ff9cab">
            <seg n="5240216b">
              Fru talman! Isak From har frågat mig om jag ser ett behov av
              att alla ska kunna nå 112 och vilka insatser jag i så fall avser
              att vidta för att mobiltäckningen åtminstone ska vara lika bra
              som år 2006.
            </seg>
            <seg n="aef89d82">
              Bra mobiltäckning i hela landet är mycket viktigt. Allt fler
              är vana vid att snabbt ha tillgång till alla tjänster och all
              information bara en knapptryckning bort. Att ha bra mobiltelefoni
              kan vara det som avgör om man kan driva ett företag eller tvingas
              lägga ned. Det kan vara det som avgör om man kan ringa 112 när
              det krisar och få hjälp eller inte.
            </seg>
            <seg n="216ade29">
              Vi har mycket bra mobiltäckning i Sverige mot bakgrund av hur
              glesbefolkat landet är. Det gäller i första hand på platser där
              människor bor och vistas. Mycket av den goda täckning som finns
              har åstadkommits genom operatörernas försorg på basis av användarnas
              efterfrågan.
            </seg>
            <seg n="30ca056d">
              Tendensen är att näten löpande byggs ut och förtätas. Nätet i
              450-bandet har mycket god yttäckning, och enligt Post- och telestyrelsen,
              PTS, lever operatören upp till täckningsvillkoren inbegripet mobil
              telefonitjänst. Vi skulle tycka att det vore bra om telekombolagen
              tog fram fler bra och användarvänliga terminaler som gjorde att
              det enklare gick att ringa på 450-bandet. Det finns ingenting
              i tillståndet som skulle förhindra detta. Det är dock inte regeringens
              sak att ha synpunkter på hur terminalerna ska se ut, och därför
              kan vi inte heller ställa några sådana krav.
            </seg>
            <seg n="e6fa4a6c">
              Även om vi i dag har vant oss vid att för det mesta ha täckning
              är det värt att komma ihåg att det aldrig går att fysikaliskt
              garantera täckning på en viss plats med mobiltelefoni. Det beror
              på att det finns så mycket som påverkar täckningen: hur många
              som använder nätet samtidigt, fysiska hinder, skog, berg och dalar,
              väder, väggar eller byggnadsmaterial som blockerar radiovågorna.
            </seg>
            <seg n="46070169">
              Regeringen arbetar brett för att skapa nödvändiga förutsättningar
              för fungerande mobilkommunikation i hela landet. För att underlätta
              och skynda på utvecklingen har regeringen tagit tre viktiga initiativ
              för att ytterligare förbättra mobiltäckningen i Sverige.
            </seg>
            <seg n="b35c27a4">
              För det första ska PTS arrangera regionala dialogmöten runt om
              i landet i syfte att underlätta frivilliga lösningar och utbyggnad
              av mobilnäten genom ökad samverkan mellan operatörer och exempelvis
              länsstyrelser, landsting, kommuner och samverkansorgan.
            </seg>
            <seg n="2dde7d9f">
              För det andra ska PTS samla in detaljerad information från operatörerna
              över hur utbyggnaden av deras respektive mobilnät fortskrider
              och utifrån det återkomma med en långsiktig plan för hur mobilnät
              kan byggas ut ännu mer.
            </seg>
            <seg n="c8ac10a6">
              För det tredje ska PTS tillsammans med Konsumentverket utreda
              och föreslå hur informationen och tillsynsmöjligheterna kan förbättras
              vad gäller operatörernas täckningskartor, annan information om
              täckning samt mobiltelefonernas egenskaper. PTS och Konsumentverket
              ska alltså se över de alternativ som finns för att förbättra konsumenternas
              möjligheter att få relevant information om täckning.
            </seg>
            <seg n="8c14702d">
              PTS har också inlett ett samråd med marknaden kring den framtida
              användningen av 450-bandet efter det att nuvarande licenser löper
              ut.
            </seg>
            <seg n="762cb88c">
              I betänkandet En myndighet för alarmering konstateras att Sverige
              i jämförelse med många andra länder har haft en väl samordnad
              alarmering. Grundläggande styrkor har enligt utredningen varit
              det gemensamma nödnumret och samordningen av larmbehandlingen
              i alarmeringsbolaget SOS Alarm. Utredningen föreslår bland annat
              att kraven på teleoperatörer ska skärpas när det gäller att förebygga
              och åtgärda driftsstörningar i näten. Betänkandet har varit ute
              på remiss, och nu sammanställs svaren inför det vidare arbetet
              inom Regeringskansliet.
            </seg>
            <seg n="ce795776">
              Jag kan försäkra Isak From om att jag följer utvecklingen på
              området noga, och naturligtvis tycker jag att det är viktigt att
              människor kan nå nödnumret 112 när behov finns.
            </seg>
          </u>
          <note type="speaker" n="98732b09">
            Anf. 9 ISAK FROM (S):
          </note>
          <u who="isak_from_c7c532" xml:id="i-950da092c907effe-0" n="7cfd2f28">
            <seg n="53ce13b5">
              Fru talman! Tack, Anna-Karin Hatt, för svaret! Jag vill också
              tacka de andra som har anmält sig till den här viktiga debatten.
            </seg>
            <seg n="687048e2">
              Anna-Karin Hatt och jag har de senaste tre åren debatterat frågor
              som har bäring på detta problem. Anna-Karin Hatt har i takt med
              att opinionen har svängt förändrat sin ståndpunkt och erkänner
              nu faktiskt att det föreligger ett ganska stort problem. Alla
              är nog ganska överens om att mobiltäckningen inte är så bra som
              operatörerna påstår. Det har visats inte minst genom de täckningskartor,
              de skämskartor, som lokalradiostationerna har arbetat fram tillsammans
              med medborgarna ute i berörda län.
            </seg>
            <seg n="d5af4889">
              Fru talman! Jag ställde den här interpellationen innan stormen
              Hilde for fram i Västerbotten och framför allt Jämtland. Stormens
              framfart visade inte minst på samhällets stora svagheter när det
              ställs inför sådana här krafter. Vad det också visade var att
              elbolagen hade ett stort engagemang i att lösa de här problemen,
              men signalerna visade också att engagemanget från telebolagen
              och teleoperatörerna var mindre.
            </seg>
            <seg n="4f8c5b2f">
              Att vi socialdemokrater inte är nöjda med regeringens arbete
              i den här frågan känner statsrådet och regeringen väl till. Stundom
              har man också gjort sig löjlig över våra krav. Men nu är det ju
              så att medborgarna inte är nöjda. Företagen är inte nöjda. Inom
              friluftslivet är man inte nöjda. Det här drabbar också räddningstjänst,
              fjällräddning och sjöräddning som inte kan utföra samhällsviktiga
              tjänster. Då måste också Anna-Karin Hatt och Centerpartiet, precis
              som man gör nu, erkänna att här föreligger ett problem.
            </seg>
            <seg n="01a540d6">
              Centerpartiets dilemma är att man sitter fast med Moderaterna.
              Jag kan känna att Anna-Karin Hatt och Centerpartiet har en vilja
              att lösa de här problemen, men man har faktiskt haft ganska lång
              tid på sig. Centerpartiet har haft hand om de här frågorna under
              lång tid. Nu signalerar man att det finns vissa idéer om förändringar.
              I svaret kan jag dock inte utläsa några faktiska löften om när
              någonting ska vara klart. Statsrådet säger att hon fortsätter
              att följa frågan och att hon har gett ett antal uppdrag till PTS
              som är bra, men ingenting framgår om när och hur det faktiskt
              kan bli bättre.
            </seg>
            <seg n="95ed65fa">
              Min interpellation hade sin grund i att vanliga människor nu
              drabbas av sämre samlad yttäckning. Det beslut som Net 1 tog när
              man stängde ned mobiltelefonin drabbade ju långt många fler än
              bara de som hade ett 450-abonnemang. Det här gjorde också att
              det blev sämre möjligheter att bo, vistas och arbeta i inlandet,
              i skogen och i fjälltrakterna.
            </seg>
            <seg n="0aaba243">
              Det här väcker följdfrågor. Hur ska vi lösa detta? Är det samhället
              som ska gå in och peka med hela handen och säga att här har marknaden
              misslyckats och att samhället måste ta ett övergripande ansvar?
              Det här är någonting som pågår här och nu. De allra flesta som
              krockar med en älg vill kunna ringa 112. På alla ställen fungerar
              inte det.
            </seg>
            <seg n="a552ebb1">
              Vi har ett ansvarigt statsråd här som jag inte tycker har gjort
              tillräckligt.
            </seg>
          </u>
          <note type="speaker" n="de9a87f1">
            Anf. 10 ANDERS YGEMAN (S):
          </note>
          <u who="anders_ygeman_d54639" xml:id="i-f6f8d643ee4a1106-0" n="f45facda">
            <seg n="cf36916b">
              Fru talman! Jag hade egentligen bara tänkt lyssna på den här
              debatten, men jag blev lite nyfiken. Det är märkligt att vi i
              detta digitaliseringens tidevarv efter sju år med en borgerlig
              regering har betydligt sämre mobiltäckning i Sverige än när regeringen
              tillträdde. Ministern står i talarstolen och säger att hon inte
              har några synpunkter på att de som opererar 450-bandet, Net 1,
              släckte ned sin mobiltelefoni. Då undrar jag: Gäller detsamma
              för de andra operatörerna? Vore det okej om exempelvis Telenor
              släckte ned sin mobiltelefonilösning och bara körde mobildata
              i sina nät?
            </seg>
            <seg n="312ce324">
              Är det rimligt att vi i Sverige 2013 reglerar hur snabbt ett
              brev ska komma fram och människors tillgång till, i praktiken,
              koppartråd men inte har ett nationellt krav på mobiltäckning eller
              en lag om det? Det skulle vara kul att höra ministern fundera
              över det.
            </seg>
            <seg n="824f9c24">
              Anna-Karin Hatt säger sig följa utvecklingen noggrant. Det måste
              vara en ganska bister sysselsättning, eftersom utvecklingen går
              åt fel håll. Det är färre på landsbygden som har täckning. Jag
              tror att Isak From skrev i sin interpellation att det är 18 procent
              som har sämre mobiltäckning i dag än tidigare.
            </seg>
            <seg n="7e0c6275">
              Vi ska också komma ihåg att kraven som ställdes för den nya licenstilldelningen
              inte har gett mer mobiltäckning, utan yttäckningen i de nya 4G-licenserna
              ser betydligt sämre ut än med den gamla 3G-täckningen, trots att
              man avsatte en pott för utbyggnad och trots att auktionen inbringade,
              tror jag, 2 ½ miljard kronor till statskassan. Det finns alltså
              intäkter till staten från mobiltelefonin som inte har använts
              för att ge hela Sverige mobiltäckning.
            </seg>
            <seg n="41f2e269">
              Vad ska man göra då? Vi är ju bundna av ganska långa avtalsperioder.
              Jag vill ge några små, ödmjuka förslag till statsrådet, så får
              hon kommentera dem.
            </seg>
            <seg n="5e2c169e">
              Ett förslag är att ha tydligare krav på operatörerna än vad vi
              har i dag. Ett annat är att lagstifta om att vi ska ha mobiltäckning
              i hela landet. Det är lika viktigt att ett brev kommer fram i
              rätt tid som att man kan ringa i mobiltelefon och larma 112 eller
              att ens bil numera kan ha kontakt med larmcentralen överallt i
              hela landet.
            </seg>
            <seg n="cc48cf0d">
              Kanske är det så att samhället måste skjuta till resurser för
              att klara den här utvecklingen. Därför är jag nyfiken på hur ministern
              ser på det man har gjort i Norge med så kallade samhällsmaster.
              Kommuner och regioner framför allt har gått vidare och hjälpt
              till där det har varit som sämst möjlighet för marknaden att lösa
              problemet. Det finns sannolikt en gräns för hur långt, även vid
              auktionering, man kan få marknaden att ta ansvar för täckningen
              i Sverige.
            </seg>
            <seg n="34b2c78a">
              Med respekt för att det är svåra frågor vill jag ändå höra ministerns
              synpunkter på det här området.
            </seg>
          </u>
          <note type="speaker" n="ac0a071d">
            Anf. 11 GÖRAN LINDELL (C):
          </note>
          <u who="hans_linde_857e1f" xml:id="i-5729f21bc3462d9a-0" n="7b8648fc">
            <seg n="5247a1d9">
              Fru talman! Användandet av mobiltelefoni och bredband formligen
              exploderar, och behovet av att använda digitala signaler nästan
              fördubblas varje år.
            </seg>
            <seg n="e3b53018">
              Jag tycker att utbyggnaden på det stora hela går bra och tror
              fortfarande på den modell som vi valde tidigt här i Sverige med
              en utbyggnad i konkurrens på en marknad som samhället är med och
              styr och stimulerar på olika sätt. Men visst finns det brister
              på många områden, och interpellanten pekar på ett av de områden
              som fortfarande har stora utmaningar.
            </seg>
            <seg n="2877fedf">
              Aptiten på säkra förbindelser och hög kapacitet ökar ständigt
              över hela landet. Det som för några år sedan bara var en fantasifull
              lösning anser vi i dag vara något av en grundservice. I dag duger
              naturligtvis ingen annan ambition än att vi ska ha säker tillgång
              till nödnumret överallt och att mobiltelefoni fungerar där människor
              vistas. Vi måste sträva efter det och efter möjlighet till mobilt
              bredband med allt högre kapacitet över hela landet. Allt detta
              ska också vara till stabila och låga priser. Vi är definitivt
              inte där än. Dessutom ökar kraven vartefter.
            </seg>
            <seg n="d2fa4409">
              Jag tror alltså att det är en lågoddsare att förutse fortsatt
              missnöje under lång tid framöver. Det handlar nämligen om ett
              område där aptiten på ökad kapacitet och säkra förbindelser ständigt
              ökar.
            </seg>
            <seg n="2b80e712">
              Många menar att vi bara är i början av utvecklingen. Vad kan
              vi då påverka och göra politiskt för att påskynda utvecklingen?
              Centerpartiet anser att det är fortsatt viktigt att vi politiskt
              ställer krav på operatörer att de har den täckning de har lovat
              och att vi har övervakning som ser till att förhållandena på marknaden
              utvecklas enligt fattade beslut. Här vill jag understryka att
              jag tycker att såväl it-ministerns som Post- och telestyrelsens
              agerande har varit både tydligt och resolut.
            </seg>
            <seg n="d84ad348">
              Däremot är det en viktig statlig uppgift att fördela det frekvensutrymme
              som finns och som är en bristvara i dag. Det behövs nämligen inom
              många olika områden i det moderna samhället.
            </seg>
            <seg n="3a38d40d">
              Sedan 2008 då det senast var aktuellt att titta på hur det aktuella
              450-bandet skulle användas har en evighet skett i dessa sammanhang.
              Andra våglängder har visat sig vara mer attraktiva för mobiltelefoni
              än 450. Den har blivit en renodlad frekvens för mobilt bredband,
              vilket man – som nämnts tidigare – i och för sig kan beklaga.
            </seg>
            <seg n="83d6c1a5">
              På slutet fanns mindre än 200 användare av 450-telefoner, och
              försäljningen av modernare telefoner som använde andra frekvenser
              exploderade under tiden. Först användes den så kallade 900-frekvensen,
              och sedan var vi ett av de första länderna i världen som använde
              även 800-bandets frekvensutrymme för mobiltelefoni. Det har betytt
              mycket för utvecklingen över landet.
            </seg>
            <seg n="09362270">
              Centerpartiet arbetar målmedvetet för att även 700-bandet så
              fort som möjligt ska kunna spela en roll för mobiltelefoni och
              bredband. Det skulle vara enormt betydelsefullt för att få i gång
              bättre yttäckning i hela landet.
            </seg>
            <seg n="b2c8acd1">
              Fru talman! Tillförlitligare mobiltelefoni är som sagt viktig
              på många håll, inte bara i norra Sverige. Låt oss jobba för att
              den utvecklingen påskyndas, men inte genom att försöka detaljstyra
              en teknisk utveckling utan genom att på ett klokt sätt fördela
              frekvenser med lämpliga krav på dem som ska utnyttja banden och
              genom att följa upp att marknaden fungerar och att avtalen hålls.
            </seg>
          </u>
          <note type="speaker" n="15d2f9fe">
            Anf. 12 HELENA LINDAHL (C):
          </note>
          <u who="helena_lindahl_7452bc" xml:id="i-6f42a3bca5f68bc7-0" n="51394808">
            <seg n="e109cc07">
              Fru talman! Jag kommer ihåg när min mamma vann på obligationerna
              när jag var liten. Hon vann 20 000 kronor. Det var mycket på den
              tiden, speciellt för en familj som inte hade det särskilt fett.
              Vi barn skulle få vara med och bestämma vad vi skulle köpa för
              pengarna, och vi ville ha en parabol. Sagt och gjort, vi fick
              en parabol. Det var som ett jättetefat på taket. Ni kommer väl
              ihåg de första? De var jättedyra och jättestora, men vi tyckte
              att vi var lyckligt lottade att vara en del av den nya tekniken.
            </seg>
            <seg n="cddd2a4e">
              Det är klart att jag då knappast kunde förutse att jag i lilla
              Gumbodahamn i Västerbotten skulle kunna ha tillgång till Apple-tv
              i dag, det vill säga att jag kan välja de filmer jag vill se på.
            </seg>
            <seg n="1306c094">
              På samma sätt kommer jag ihåg min första mobiltelefon, en gulsvart
              Motorola med en lång antenn. Det är klart att då, när jag var
              lycklig över den telefonen, kunde jag inte förutse den nya tekniken.
              Först kom den här mobiltelefonen, som jag visar för kammarens
              ledamöter, för ett visst antal år sedan och som är hemskt omodern
              i dag. Sedan kom den här telefonen, som jag också visar för kammarens
              ledamöter.
            </seg>
            <seg n="c3a4cc79">
              Det jag vill säga är att det är svårt att förutse ny teknik,
              och utvecklingen går väldigt snabbt. Det tror jag att Isak From
              och Anders Ygeman också är medvetna om. Man kan inte säga att
              marknaden enbart har misslyckats; tekniken har också utvecklats
              betydligt snabbare än vad vi någonsin trott att den skulle kunna
              göra.
            </seg>
            <seg n="777fcdf1">
              När det gäller 450-nätet var det många som gick över till 3G.
              Telia började konkurrera med 3G, och precis som jag blev många
              andra också sugna på att ta del av den nya tekniken. Det innebar
              att drygt 200 personer höll sig till 450:n. Det är klart att det
              var betydelsefullt för dem – de hade ju inget annat alternativ.
              Men i sin tur måste man också förstå att det inte blev lönsamt
              att ha kvar mobiltelefonin för Net 1, som företaget som driver
              näten heter, i det här fallet. Det finns dessutom knappt någon
              tillverkning av telefoner som passar till 450-nätet i dag.
            </seg>
            <seg n="55ee3fe2">
              Självklart ska vi ha täckning där människor vistas. Det vet jag,
              eftersom jag vet hur det är att bo i glesbefolkade områden där
              telefonen inte alltid fungerar. Människor ska känna trygghet.
              Jag vill samtidigt att människor ska få ta del av den nya tekniken,
              men det är inte direkt någonting man snyter fram.
            </seg>
            <seg n="afbeb177">
              I Centerpartiet har vi förslag på hur vi ska kunna gå till väga.
              Men eftersom jag ser att jag börjar få ont om tid tar jag upp
              det i nästa replik, mina vänner.
            </seg>
          </u>
          <note type="speaker" n="dcec6236">
            Anf. 13 GUNNAR SANDBERG (S):
          </note>
          <u who="gunnar_sandberg_d88799" xml:id="i-be1de86b7e9dd148-0" n="97b97d37">
            <seg n="f371b505">
              Fru talman! Jag kommer från Jämtland och måste hålla med Anders
              Ygeman och Isak From om att det är mycket sämre täckning nu. Det
              finns många ställen i Jämtland där telefonen i princip är död
              och där man blir utkastad och får ringa upp. Det är väldigt besvärligt.
            </seg>
            <seg n="38dc70b6">
              Däremot, ministern, vill jag påstå att det är jättebra att man
              bygger ny, modernare och oftast bättre teknik. Men byt inte ut
              gammal teknik innan man har provat den nya tekniken och vet att
              den fungerar! Det finns en väldigt stor sårbarhet med nya system
              som inte går att lämna vind för våg till marknaden.
            </seg>
            <seg n="6e0d9b30">
              Stormen Hilde har orsakat stora täckningsproblem, bland annat
              för Rakel. När problemen var som störst var ca 40 av Rakels basstationer
              i området påverkade, vilket är ca 7 procent av basstationerna
              i de tre drabbade länen. Junsele, Strömsund och Gäddede i Frostviken
              vid norska gränsen var väl värst drabbade. Man får visserligen
              inte en storm som Hilde varje år. Men det inträffar i varje fall,
              och det är viktigt att man har ett system som garanterat fungerar
              även vid kraftiga stormar.
            </seg>
            <seg n="23618114">
              30 000 hushåll i området hade inte fast telefoni. Man missade
              dem. Men även mobilnätet påverkades i Frostvikenområdet. Det gick
              till exempel inte att ringa 112. De boende i området fick åka
              ned till brandstationen i Gäddede, trycka på en knapp och sedan
              vänta där på personal.
            </seg>
            <seg n="7e0377d9">
              Isak och jag kommer från väldigt glest befolkade län. Det är
              viktigt att staten tar ett större ansvar för att man ska kunna
              använda tekniken och känna sig trygg även i de områdena.
            </seg>
          </u>
          <note type="speaker" n="4a215c8e">
            Anf. 14 Statsrådet ANNA-KARIN HATT (C):
          </note>
          <u who="unknown" xml:id="i-0ee606a8465da151-5" n="d3ff9cab">
            <seg n="bf21158b">
              Fru talman! Sverige ska ha bredband i världsklass. Alla hushåll
              och alla företag bör ha goda möjligheter att använda sig av elektroniska
              samhällstjänster och service via bredband. Det är mål som den
              här församlingen, Sveriges riksdag, har slagit fast och som regeringen
              arbetar intensivt med.
            </seg>
            <seg n="a12d2593">
              Vi ska också ha bra mobiltäckning i hela Sverige. Det är en viktig
              fråga för Centerpartiet, för alliansregeringen och för mig som
              ansvarigt statsråd. Det är en förutsättning för att människor
              ska kunna leva och utvecklas i hela landet.
            </seg>
            <seg n="dccb2864">
              Vi svenskar tillhör dem som allra snabbast har tagit och tar
              till sig den moderna tekniken. Om vi ska kunna möta människors
              allt starkare önskan att kunna leva alltmer mobila liv måste vi
              se till att fler får tillgång till allt bättre och allt snabbare
              mobila kommunikationer.
            </seg>
            <seg n="6e8690e3">
              Nu går it-utvecklingen väldigt snabbt. Tack vare användare som
              är villiga att pröva ny teknik och företag och operatörer som
              är villiga att investera byggs näten ut. Den utvecklingen är i
              första hand marknadsdrivande. Så ska det vara, och det är inte
              alliansregeringens påfund. Redan i portalparagrafen till lagen
              om elektronisk kommunikation som den dåvarande socialdemokratiska
              regeringen tog fram 2003 står att tillgången till elektroniska
              kommunikationer främst ska uppnås genom god konkurrens. Det hindrar
              inte att regeringen ändå lägger stor vikt vid detta arbete och
              gör mycket för att påskynda utvecklingen. Tack vare att vi ställer
              tuffa krav på operatörerna byggs mobilnäten nu ut i rekordfart,
              framför allt på landsbygden. Operatören Telia har för bara några
              månader sedan meddelat att de satsar miljardbelopp på att bygga
              ut och uppgradera mobilnäten i hela landet.
            </seg>
            <seg n="5da6ca42">
              Centerpartiet och alliansregeringen arbetar intensivt för att
              mobiltäckningen ska förbättras ytterligare, framför allt på landsbygden.
              År 2011 blev Sverige ett av de första länderna i EU som började
              använda 800-bandet för mobila tjänster, vilket blev möjligt tack
              vare att regeringen fattade beslut om att öppna upp just det bandet
              för mobil kommunikation. Det innebär att stora geografiska områden,
              framför allt på landsbygden, kommer att kunna få mobiltelefoni
              och mobilt bredband med höga hastigheter samtidigt som mottagningsmöjligheterna
              inomhus blir allt bättre.
            </seg>
            <seg n="ae47257b">
              Sverige är drivande internationellt för att frigöra ännu mer
              utrymme i etern för mobila tjänster. För att de mobila bredbandsnäten
              ska kunna erbjuda den kapacitet och den täckning som framtidens
              kunder kommer att efterfråga behöver vi fortsätta att frigöra
              alltmer utrymme för det. Enligt EU-kommissionen är Sverige det
              land i EU som frigjort allra mest utrymme för att kunna bygga
              ut mobiltelefonin. Det leder och kommer att leda till allt bättre
              mobiltäckning.
            </seg>
            <seg n="95f21deb">
              På 450-bandet erbjuder operatören Net 1 i dag mycket bra geografisk
              yttäckning. När tillståndsvillkoret formulerades 2005 stod det
              att operatören skulle tillhandahålla allmänt tillgänglig elektronisk
              kommunikationstjänst i form av mobil telefonitjänst. Enligt PTS
              uppfyller operatören tillståndskraven. Anders Ygeman påstår att
              operatören har släckt ned sin telefoni. Det stämmer inte. I dag
              erbjuder operatören möjlighet att ringa via IP-telefoni, dock
              inte genom någon traditionell mobiltelefon. Det finns ungefär
              2 600 kunder som i dag får sin hemtelefoni genom Net 1:s telefonitjänst.
            </seg>
            <seg n="5bee6aa9">
              Landsbygden är inte hjälpt av att som Socialdemokraterna vilja
              tvinga på den en gammal lösning som kunderna redan valt bort.
              Innan Net 1 år 2009 bytte teknik hade de 200 betalande kunder.
              Efter att ha bytt teknik har de i dag 60 000 abonnenter, som tack
              vare teknikbytet fått både mobilt bredband och möjlighet att ringa
              via IP-telefoni.
            </seg>
          </u>
          <note type="speaker" n="17e4c620">
            Anf. 15 ISAK FROM (S):
          </note>
          <u who="isak_from_c7c532" xml:id="i-950da092c907effe-1" n="7cfd2f28">
            <seg n="09192ab4">
              Fru talman! Jag tackar mina kolleger för bra inlägg och tackar
              också statsrådet.
            </seg>
            <seg n="dcc069d9">
              Jag skulle först och främst vilja ta upp det som statsrådet helt
              riktigt säger, att Net 1 och 450-nätet har mycket bra yttäckning.
              Det visas av att de abonnenter som har mobilt bredband via Net
              1 var de som klarade sig bäst när stormen gick fram. Samtidigt
              har vi fått en stor förlust, för nu kan man inte längre via ett
              annat abonnemang bli kopplad över 450-nätet om man vill komma
              i kontakt med 112.
            </seg>
            <seg n="aa5c6037">
              Som Anna-Karin Hatt säger är ny teknik viktig. Marknaden ska
              driva den, men i dagsläget lever marknaden på digitaltjänsterna
              på det mobila bredbandet. Därför investerar man i huvudsak i de
              befolkningstätare områdena. Då måste politiken ha kraft och resurser
              att tala om att det inte är okej, att vi ska kunna ha samma förutsättningar
              i hela landet. Kanske borde vi ställa hårdare krav. Nu har vi
              gått från en teknik till en annan. Jag tycker inte att det är
              okej att vi släppt 450-nätet innan vi har full täckning i de andra
              näten.
            </seg>
            <seg n="9a78fbab">
              Det är inte heller riktigt rättvist att det ska drivas av kommersiella
              krafter. Anna-Karin Hatt sade att man ska ha valfrihet, att man
              ska kunna välja operatör. I dagsläget kan bara Telia tillhandahålla
              tjänster som fungerar något så när bra i glesbygd. Dessutom har
              Telia annonserat att de kommer att göra viktiga satsningar, men
              var finns de andra? Vilken valfrihet att välja operatör har man
              när man väljer mobiloperatör i Storuman, Vilhelmina, Dikanäs och
              så vidare? Man har ingen valfrihet i dag eftersom marknaden i
              huvudsak prioriterar de digitala tjänsterna. Det är där pengarna
              finns. Det är därför de absolut största utbyggnaderna görs i storstadsområdena.
            </seg>
            <seg n="6eb90de0">
              Det är klart att det är så en marknad fungerar, och ska fungera.
              Därför måste politiken ha kraft att peka med hela handen och säga
              att det inte är okej. Centerpartiet har haft lång tid på sig.
              Man har känt till dessa frågor under lång tid. Först nu kommer
              ansatser till att göra något. I mina hemtrakter undrar de varför
              PTS ska mäta sådant som de redan vet. Vi vet redan att det är
              kasst. Men det är väl bra att vi får det på papper även i Sveriges
              riksdag, alltså att det inte är okej. Det duger inte att man ringer
              till myndigheten och klagar.
            </seg>
            <seg n="0e3db306">
              Det finns en hel del mer vi kan göra. Framför allt handlar det
              om konkurrensfaktorn. I nuläget är konkurrensen sämre där marknaden
              väljer att inte bygga ut. Det skapar inga nya jobb.
            </seg>
          </u>
          <note type="speaker" n="ef9050e9">
            Anf. 16 ANDERS YGEMAN (S):
          </note>
          <u who="anders_ygeman_d54639" xml:id="i-f6f8d643ee4a1106-1" n="f45facda">
            <seg n="c0d4c9c2">
              Fru talman! Jag vet inte om jag sade fel eller om statsrådet
              missförstod mig, avsiktligt eller oavsiktligt. Jag ska vara mycket
              tydlig: Mobiltelefonitäckningen i Sverige är sämre i dag än när
              regeringen tillträdde. Efter sju år med borgerlig regering och
              en starkt positiv teknikutveckling är det i färre delar av Sverige
              man i dag kan använda sin mobiltelefon än när regeringen tillträdde.
            </seg>
            <seg n="5855ec14">
              Anna-Karin Hatt säger att vi har en rekordstor utbyggnad och
              utveckling av mobiltelefonin. Hennes partikollega Göran Lindell
              spår fortsatt stort missnöje med mobiltäckningen. Jag ska avhålla
              mig från att säga vilken centerpartist jag tror har rätt.
            </seg>
            <seg n="df2d6d9f">
              Helena Lindahl är inne på samma spår och säger att det har varit
              en fantastisk teknikutveckling. Men då borde väl resultatet vara
              att fler kan ringa med sin mobiltelefon, inte färre? Det vore
              en historisk paradox om det ledde till att ju bättre teknik man
              har desto färre kan använda sin mobiltelefon till att ringa med,
              att desto färre kan ringa när de är på fjället eller i skärgården
              eller bara åker på en vanlig svensk väg.
            </seg>
            <seg n="cfac8013">
              Anna-Karin Hatt säger att vi ska ha bra mobiltäckning i hela
              Sverige. Jag välkomnar den målsättningen. Men vad händer sedan?
              Vilka initiativ är hon beredd att ta i kammaren för att målsättningen
              ska bli verklighet? Är hon beredd att sätta upp nationella mål
              för mobiltäckningen motsvarande de lagar vi har för post och telefon?
              Är hon beredd att skjuta till resurser för att klara mobiltäckningen
              där marknaden inte når fram? Är hon beredd att ställa krav vid
              tilldelningen av nya licenser som går utöver de krav vi hittills
              ställt? Och är hon beredd att pröva det som med hyfsad framgång
              prövats i Norge, nämligen samhällsmaster i områden där marknaden
              och licenskraven inte ger det som vi alla eftersträvar, bra mobiltäckning
              i hela landet?
            </seg>
          </u>
          <note type="speaker" n="dfcb2e58">
            Anf. 17 GÖRAN LINDELL (C):
          </note>
          <u who="hans_linde_857e1f" xml:id="i-5729f21bc3462d9a-1" n="7b8648fc">
            <seg n="764baacb">
              Fru talman! Låt mig kommentera ett par saker. Det har nyligen
              varit stormar i norr. Jag befann mig i infernot Gudrun, och även
              Per, för några år sedan och vet att även om man befinner sig i
              södra halvan av landet blir i den typen av situationer det mesta
              av infrastrukturen utslagen.
            </seg>
            <seg n="eb3b709f">
              Naturligtvis ska vi ha ambitionen att hitta lösningar så att
              vi så snabbt som möjligt får det att fungera igen.
            </seg>
            <seg n="9ae9a2bc">
              Att invänta det nya först när man ska byta ut gammal teknik är
              rätt; jag håller helt med. Men om det ska bli någon ordning på
              en sådan här diskussion tror jag att det är viktigt att vi funderar
              på: Vad är det vi har för roll som stat och samhälle i förhållande
              till de olika operatörerna ute på marknaden? Har vi tecknat avtal,
              och följs avtalen? Att det inte i alla delar blir precis som vi
              önskat att det skulle bli är sådant som vi ibland får acceptera.
            </seg>
            <seg n="e6c8fe34">
              Jag är absolut intresserad av att vi på snabbast möjliga sätt
              fortsätter att utveckla servicen så att så många som möjligt blir
              mindre missnöjda. Anders Ygeman hör till dem som väl använder
              modern teknik och har sett den ökade användningen av tekniken.
              Parallellt med att den utvecklingen pågår blir det då och då eftersläpningar.
              Det tror jag att vi är tvungna att acceptera.
            </seg>
            <seg n="b10bd23b">
              Anders Ygeman nämnde diskussionerna om den norska modellen, möjligheten
              att med gemensamma tag hitta lösningar för de så kallade vita
              fläckarna. Jag vill avsluta med att säga att jag tror att det
              finns stora möjligheter med det sättet att jobba om vi bara alla
              har ambitionen att lösa frågan tillsammans.
            </seg>
          </u>
          <note type="speaker" n="db8caace">
            Anf. 18 HELENA LINDAHL (C):
          </note>
          <u who="helena_lindahl_7452bc" xml:id="i-6f42a3bca5f68bc7-1" n="51394808">
            <seg n="d404e721">
              Fru talman! Jag vet att Isak From är seriös i sin omsorg om Västerbotten
              och mobiltäckningen där. Men jag tycker, Isak From, att du gör
              det lite enkelt för dig när du säger att regeringen minsann inte
              har gjort någonting under åren som varit och inte heller Centerpartiet.
            </seg>
            <seg n="8e2f4272">
              Tekniken går snabbare än utbyggnaden för täckningen och uppgraderingen.
              Det är jag helt medveten om själv. När jag först skulle använda
              min smartphone i Gumbodahamn med 15 invånare i Västerbottens inland
              där jag bor funkade det inte speciellt bra. Sedan tog jag fram
              min gamla slitna rosa telefon, och den funkade utmärkt. Så ser
              det ut.
            </seg>
            <seg n="674ce6d4">
              Varför ska vi backa in i framtiden med gammal teknik bara för
              att jag och andra bor på landsbygden? Självklart är det viktigaste
              att man ska känna sig trygg och att man ska kunna ringa 112 om
              man behöver göra det eller ringa efter hjälp, kanske till grannen
              eller vad det nu kan vara. Men vi måste även satsa på ny teknik.
              Därför tycker jag att det är fel att jämföra med 450-bandet. Jag
              kan förstå att ett företag som Net 1 inte kan bedriva mobiltelefoni
              för bara 200 personer. Skulle vi äga det företaget skulle vi inte
              heller göra det, för att vara krass.
            </seg>
            <seg n="4abdc2a2">
              För att upprepa vad min kollega har sagt tidigare: Vad skulle
              vi kunna göra? Norgelösningen har vi i Centerpartiet också varit
              inne på, där man i kommuner och regioner tillsammans med staten
              tittar på olika lösningar i de områden där det är en väldigt dålig
              täckning. Kanske skulle man kunna använda sig av 700-bandet, som
              ju är en del av den frekvens som tv-sändningarna går på. Det kontraktet
              löper ut 2015. Kanske skulle man kunna se över om man skulle kunna
              nyttja det på ett bättre sätt? Då skulle man kunna nå fler, och
              fler skulle kunna få bättre teknik.
            </seg>
          </u>
          <note type="speaker" n="d45f4069">
            Anf. 19 GUNNAR SANDBERG (S):
          </note>
          <u who="gunnar_sandberg_d88799" xml:id="i-be1de86b7e9dd148-1" n="97b97d37">
            <seg n="2cc8eafc">
              Fru talman! Jag tror ingen här är emot att vi satsar på ny teknik,
              tvärtom, men då måste tekniken fungera. Det gör den inte tillfredsställande
              i dag, och det är därför vi står här i dag och debatterar.
            </seg>
            <seg n="9a339ad7">
              Ministern säger att operatörerna satsar stort på utbyggnad på
              landsbygden, och det låter bra. Det är då viktigt att regeringen
              verkligen följer utvecklingen så att det blir en bättre täckning.
            </seg>
            <seg n="0fc3e1ea">
              Oavsett var man bor ska man känna sig trygg. Trygghetslarm och
              112 måste bara fungera. I dag fungerar det väldigt dåligt på alltför
              många ställen.
            </seg>
            <seg n="37c25355">
              Besöksnäringen och befintliga företag är ytterst beroende av
              att ny teknik fungerar bra; annars får vi inte tillväxt i hela
              landet.
            </seg>
            <seg n="fc22a85d">
              Jag kommer att följa utvecklingen. Fortsätter utvecklingen som
              i dag får vi nog stå här och debattera flera gånger.
            </seg>
          </u>
          <note type="speaker" n="5038189b">
            Anf. 20 Statsrådet ANNA-KARIN HATT (C):
          </note>
          <u who="unknown" xml:id="i-bf7d37de58b0b5dc-0" n="d3ff9cab">
            <seg n="a5a2e314">
              Fru talman! Det är klart att jag håller med interpellanten om
              att det vore bra om man kunde ringa med en helt vanlig mobiltelefon
              på 450-bandet. Men det är inte det kunderna har velat göra. Det
              är inte så marknaden har utvecklats. Den första operatör som använde
              450-bandet, Nordisk Mobiltelefon, försökte lansera traditionell
              mobiltelefoni på 450-bandet, men kunderna svek, bland annat eftersom
              GSM-nätet byggdes ut i mycket stor utsträckning och de telefoner
              som togs fram inte imponerade på kunderna. NMT försökte, men det
              gick i konkurs.
            </seg>
            <seg n="3d5f02ec">
              Nu har vi en ny operatör, som 2009 valde att gå ifrån en teknik
              som bara 200 kunder ville ha till en ny teknik och förser 60 000
              svenskar i precis de delar av landet som Isak From företräder
              med bredband, bredband som också kan användas för att ringa med.
              Till det kommer 2 600 människor som har sin hemtelefoni via Net
              1. Det är i grunden mycket bra.
            </seg>
            <seg n="f89785b6">
              Regeringens politik syftar till att alla företagare och privatpersoner
              ska ha tillgång till goda elektroniska kommunikationer i hela
              landet. Utvecklingen sker väldigt snabbt. I det sammanhanget påstår
              Anders Ygeman att mobiltelefonitäckningen är sämre i dag än när
              regeringen tillträdde. Anders Ygeman får faktiskt ursäkta, men
              för att vara Socialdemokraternas ledande företrädare i utskottet
              i de här frågorna förefaller han vara väl luftlandsatt, eller
              så vilseleder han medvetet. Jag vet faktiskt inte vilket som är
              värst.
            </seg>
            <seg n="063a38dd">
              År 2007 saknade 38 600 svenskar tillgång till trådlöst bredband.
              Det var i början av vår första mandatperiod. Förra året var antalet
              nere i 700. Nu avsätter vi 300 miljoner till 800-bandet för att
              se till att alla svenskar framöver ska ha tillgång till grundläggande
              bredband.
            </seg>
            <seg n="cd0c828d">
              Låt oss titta på 4G, som är den framtidsteknik som vi alla vill
              använda och som alla våra smarta telefoner är beroende av. 10
              procent av människorna hade tillgång i sina hem till 4G på landsbygden
              2011. Ett år senare, 2012, hade 79 procent på landsbygden tillgång
              till 4G, tack vare att regeringen ställde tydliga krav och tack
              vare att operatörerna fått bra förutsättningar att bygga ut. Det
              är i grunden väldigt bra.
            </seg>
            <seg n="59c6178d">
              Regeringen har varit i framkant och är i framkant när det gäller
              den här utvecklingen. År 2011 frigjorde vi 800-bandet för mobiltelefoni.
              När PTS utformade auktionen för det bandet såg vi till att förse
              det bandet med ett väldigt speciellt täckningsvillkor, som nu
              gör att landsbygden väldigt snabbt kommer att få tillgång till
              4G, en utveckling från 10 procent 2011 till 79 procent 2012. Att
              inte mobilnäten byggs ut och byggs ut väldigt snabbt, som det
              påstås, är helt enkelt inte sant.
            </seg>
            <seg n="72127a47">
              Sedan är det en utmaning att hålla jämna steg med utvecklingen.
              Svenskarna är ett teknikälskande folk. Vi förväntar oss att tekniken
              ska fungera dygnet runt oavsett var vi är. Därför måste regeringen,
              PTS, den här församlingen och operatörerna fortsatt ha fokus på
              att bygga ut mobilnäten och se till att kapaciteten blir allt
              bättre och räcker till när allt fler vill använda den här tekniken
              alltmer.
            </seg>
          </u>
          <note n="56d7f775">
            (FÖRSTE VICE TALMANNEN:
          </note>
          <u who="unknown" xml:id="i-0c2dadc5ef186178-0" n="d3ff9cab">
            <seg n="055d62ce">
              Jag vill påpeka att Anders Ygeman inte har möjlighet att i denna
              debatt bemöta statsrådets inlägg.)
            </seg>
          </u>
          <note type="speaker" n="fc2a2d77">
            Anf. 21 ISAK FROM (S):
          </note>
          <u who="isak_from_c7c532" xml:id="i-950da092c907effe-2" n="7cfd2f28">
            <seg n="d88bb438">
              Fru talman! Som jag inledde med tror jag att statsrådet och Centerpartiet
              har en ambition att lösa de här frågorna. Tyvärr sitter de fast
              i en moderatledd regering, vilket gör att trovärdigheten blir
              sämre.
            </seg>
            <seg n="db9eb82e">
              450-bandet har höga täckningskrav. Man har modifierat bandet
              för digital teknik. Men vad säger vi till en representant för
              friluftslivet? Säger vi att man kan teckna ett avtal om mobilt
              bredband, ta med sin dator och kanske ringa med IP-telefoni när
              man behöver komma i kontakt med SOS Alarm? Det är väl inte en
              framkomlig väg? Eller bör vi sätta upp skyltar i glesbygden som
              visar var samhällets ansvar slutar?
            </seg>
            <seg n="ff13852b">
              Det är precis som statsrådet är inne på, att det är marknaden
              som har huvudansvaret. Marknaden har i huvudsak satsat på digitala
              kommunikationer, för det är där som pengarna finns. Alltså lämnar
              man de ytor av Sverige som inte är kommersiellt gångbara.
            </seg>
            <seg n="5d7889ca">
              Nu gör Telia en satsning, vilket är väldigt bra, men var är de
              andra operatörerna? Var är valfriheten för dem som bor och verkar
              i glesbygd, i fjälltrakter, i skärgården? Där finns det inte någon
              valfrihet i dag. Man har inte den valfrihet som den alliansledda
              regeringen dagligen står upp och pläderar för.
            </seg>
            <seg n="ee91b0ee">
              Detta medför konkurrensnackdelar för de företag som är verksamma
              i området, för friluftslivet och för turistnäringen. Det är ju
              inte särskilt bra att säga: Kom gärna till våra fjälltrakter och
              vistas i vår natur, men det är inte säkert att det fungerar att
              ringa 112 om du bryter benet. Samhället var inte med i matchen,
              och här har regeringen något allvarligt att ta tag i.
            </seg>
          </u>
          <note type="speaker" n="2b818458">
            Anf. 22 Statsrådet ANNA-KARIN HATT (C):
          </note>
          <u who="unknown" xml:id="i-0ee606a8465da151-6" n="d3ff9cab">
            <seg n="f5fbd510">
              Fru talman! Det är intressant att se att antalet deltagare från
              oppositionen i den här typen av diskussioner växer när det blir
              en mer allmän diskussion. Vi i regeringen har haft fullt fokus
              på utbyggnad av mobilnäten sedan vi tillträdde 2006, och det är
              precis som man måste göra.
            </seg>
            <seg n="aa3ef0cf">
              Att vi i dag, 2013, kan se en snabb utbyggnad av 4G på landsbygden
              beror inte på att Socialdemokraterna ställde frågor i den här
              kammaren i våras, utan det beror på regeringens proaktiva arbete.
              År 2009 såg regeringen till att 800-bandet öppnades för mobil
              kommunikation. Sedan dess har marknaden kunnat utveckla den teknik,
              de telefoner och de basstationer som krävs för att kunna använda
              det utrymmet.
            </seg>
            <seg n="e9a94bca">
              Det har skett en utbyggnad av 4G, vilket är framtidens teknik
              som de smarta telefonerna förutsätter och som landsbygdens folk
              också vill kunna använda. Det är resultatet av att regeringen
              har ett proaktivt arbete, alldeles oavsett vad som är möjligt
              att få uppmärksamhet för i den mediala debatten. Denna fråga är
              viktig alldeles oavsett konjunktur och mediernas intresse.
            </seg>
            <seg n="2c08fee1">
              Bara under de senaste månaderna har regeringen fattat fyra viktiga
              beslut för att påskynda utvecklingen. Vi har varit ute i verkligheten
              och via PTS undersökt hur mobiltäckningen ser ut. Vi har givit
              PTS i uppdrag att hålla dialogmöten med till exempel kommuner
              och kommunala bolag för att på frivillig basis underlätta mobilnätsutbyggnaden.
            </seg>
            <seg n="29cd30e1">
              PTS tar nu fram en handlingsplan på regeringens uppdrag för hur
              mobilnäten kan byggas ut alltmer. Konsumentverket tillsammans
              med PTS ska inom kort återkomma till regeringen med förslag på
              en eventuell förstärkning hos myndigheterna, se till att tillsynen
              fungerar bättre och om lagen behöver skärpas så att den information
              som kunderna har rätt till när det gäller täckningen kan förbättras.
            </seg>
          </u>
          <note n="df5f8747">
            Överläggningen var härmed avslutad.
          </note>
          <note n="54ecb414">
            6 § Svar på interpellation 2013/14:95 om ett it-samhälle tillgängligt
            för alla
          </note>
          <note type="speaker" n="de932992">
            Anf. 23 Statsrådet ANNA-KARIN HATT (C):
          </note>
          <u who="unknown" xml:id="i-0ee606a8465da151-7" n="d3ff9cab">
            <seg n="f0d8d8cf">
              Fru talman! Gunnar Sandberg har frågat mig på vilket sätt jag
              ska garantera verklig tillgänglighet till it-baserade tjänster
              även för synskadade och dövblinda.
            </seg>
            <seg n="e137a104">
              Det är väldigt viktigt att människor som har någon form av funktionsnedsättning,
              inte minst synskadade och dövblinda, kan ta del också av digitala
              tjänster.
            </seg>
            <seg n="063c29b5">
              Just därför har regeringen utsett Post- och telestyrelsen (PTS)
              till en av 14 myndigheter som har ett strategiskt ansvar för att
              genomföra regeringens funktionshinderspolitik. Varje år satsar
              regeringen ca 140 miljoner kronor på att, via PTS, öka tillgängligheten
              till och användbarheten av elektronisk kommunikation och posttjänster.
            </seg>
            <seg n="cfae39c3">
              De pengarna har lett till stora förbättringar och till att många
              bra tjänster som underlättar vardagen för människor med funktionshinder
              vuxit fram. Förra året genomförde PTS bland annat innovationstävlingen
              Underlätta vardagen för personer med dövblindhet , en tävling
              som syftade till att öka tillgängligheten till och användbarheten
              av elektroniska kommunikationer. Tack vare den tävlingen kan nu
              sju konkreta projekt finansiera sitt arbete, under två års tid
              – projekt som syftar till att utveckla smarta it-lösningar som
              konkret förenklar vardagen för människor med funktionsnedsättning.
            </seg>
            <seg n="8a9d455e">
              Dessutom arbetar PTS just nu med att utveckla en app som ska
              göra det möjligt för dövblinda att använda Facebook. I den tjänsten
              kommer det till exempel att finnas hjälpmedel som förstoringsprogram,
              talsyntes och punktskriftsdisplay, en tjänst som kommer att fungera
              för människor med dövblindhet. Målsättningen är att den tjänsten
              ska kunna tas i bruk under våren 2014.
            </seg>
            <seg n="18be4707">
              I regeringens it-politiska strategi, den digitala agendan för
              Sverige, anger vi användbarhet som ett av fyra strategiska områden.
              För att stärka användar- och tillgänglighetsperspektivet i it-utvecklingen
              inrättade regeringen förra året Användningsforum, som samlar strategiska
              beslutsfattare och representanter för branschen, användargrupper
              och forskarsamhället i syfte att åstadkomma bättre användbarhet
              och högre tillgänglighet.
            </seg>
            <seg n="7fd300b6">
              När det gäller tillgängliga webbplatser har regeringen gett E-delegationen
              i uppdrag att ta fram riktlinjer för hur webbplatser bör se ut
              och byggas, så att innehållet blir tillgängligt och användbart
              för alla användare. Tillsammans med PTS arbetar E-delegationen
              för att den vägledningen också ska användas av privata aktörer.
            </seg>
            <seg n="ccaf33d1">
              Till det kommer att regeringen både 2012 och 2013 har gett ekonomiska
              bidrag till nätverket Digidel, som arbetar för att öka användningen
              av it och internet och få fler att ta steget in i den digitala
              världen. Deras och regeringens mål är att alla som vill ska kunna
              använda digitaliseringens möjligheter.
            </seg>
            <seg n="ae359d10">
              Vid sidan av allt detta har PTS också finansierat försöksprojektet
              It-support direkt , som leds av Hjälpmedelsinstitutet. Syftet
              med det projektet är att personer med funktionsnedsättning, eller
              personer över 65 år, ska få kostnadsfri telefonsupport så att
              de kan få hjälp att lösa de problem som de kan ha med sin hemelektronik,
              som datorer och internet.
            </seg>
            <seg n="a03dd780">
              I sin interpellation nämner Gunnar Sandberg olika fysiska hinder
              som möter människor med funktionsnedsättningar. Många av dessa
              hinder är ganska enkla att åtgärda. Enligt plan- och bygglagen
              ska sådana enkelt avhjälpta hinder tas bort, om det rör en plats
              eller lokal dit allmänheten ska ha tillträde. I regeringens strategi
              för genomförandet av funktionshinderspolitiken är ökad fysisk
              tillgänglighet ett av nio prioriterade områden. Regeringen har
              i strategin slagit fast delmål som Boverket har att arbeta efter,
              bland annat för att förbättra tillämpningen och tillsynen av regelverket.
            </seg>
            <seg n="afa5e09a">
              Regeringens tydliga ambition är att det digitala innanförskapet
              ska öka. Alla som vill ska kunna använda de möjligheter som digitaliseringen
              ger, oavsett vilka förutsättningar eller funktionsnedsättningar
              man har. Just därför gör regeringen också en lång rad insatser
              för att öka den digitala delaktigheten i samhället.
            </seg>
          </u>
          <note type="speaker" n="b34216b5">
            Anf. 24 GUNNAR SANDBERG (S):
          </note>
          <u who="gunnar_sandberg_d88799" xml:id="i-be1de86b7e9dd148-2" n="97b97d37">
            <seg n="d84d4134">
              Fru talman! Jag tackar statsrådet för svaret på min interpellation.
            </seg>
            <seg n="fe36726c">
              Bakgrunden till interpellationen är den tekniska utvecklingen
              som går framåt i en mycket hög fart i dag. Den personliga servicen
              har på allt fler ställen ersatts med automater och andra it-baserade
              lösningar. Vi förväntas själva klara av allt fler tjänster i samhället.
              Det handlar om bankärenden, beställning av varor och tjänster
              av olika företag. Men det handlar också om samhällsservice såsom
              hantering av kontakter med försäkringskassa, arbetsförmedling,
              kommuner och många andra.
            </seg>
            <seg n="68c0dea3">
              Det är naturligtvis bra att man snabbt och enkelt kan kontakta
              företag och myndigheter på tider när det passar en själv. Men
              samtidigt finns det många i vårt land som har fått avsevärt sämre
              service i denna brytningstid mellan gammalt och nytt.
            </seg>
            <seg n="8dc6bf26">
              Framför allt är det äldre som har problem med det nya it-samhället,
              men i min interpellation vill jag uppmärksamma en annan stor grupp,
              nämligen personer med olika funktionshinder.
            </seg>
            <seg n="9a402102">
              Långt ifrån alla it-tjänster är i dag anpassade för personer
              med funktionsnedsättningar. Det försvårar vardagen för framför
              allt synskadade och dövblinda. De har stora problem med att kunna
              ta del av utbudet på nätet eller klara av sina ärenden, eftersom
              hemsidor och e-tjänster inte är anpassade för dem.
            </seg>
            <seg n="354a151c">
              Ett högaktuellt exempel är Arbetsförmedlingens rapportsystem
              för arbetssökande som ska skötas över nätet. Det är inte alls
              tillgängligt för blinda. De kan inte heller räkna med att få hjälp
              av personalen på Arbetsförmedlingen när det gäller att fylla i
              rapporten. Man undrar hur och om någon har tänkt över huvud taget
              när systemet infördes. Självklart borde man föregå med gott exempel
              när det gäller offentliga tjänster som bör vara tillgängliga för
              alla innan de tas i bruk.
            </seg>
            <seg n="abed6492">
              It-tjänster sparar kostnader genom att det inte krävs lika mycket
              personal. Mindre personal innebär att man samtidigt minskar tillgängligheten
              per telefon. Det är inte acceptabelt, eftersom långt ifrån alla
              funktionshindrade eller äldre har tillgång till datorer eller
              är vana användare av dem. Dålig tillgänglighet till it-baserade
              tjänster utgör därför ett betydande hot också ur demokratisk synpunkt.
              Dessutom begränsar bristfälliga it-tjänster arbetsmarknaden för
              synskadade ytterligare.
            </seg>
            <seg n="4c351791">
              Tillgänglighet för synskadade är också en fråga om säkerhet.
              Synskadade har till exempel svårt att röra sig i byggnader med
              automatiska dörrar som öppnas mot den gående. I dag finns det
              stora brister i hur automatik utformas i offentliga och andra
              lokaler. Bristerna borde vara enkla att åtgärda, men det handlar
              om att driva på frågan.
            </seg>
            <seg n="57c673fe">
              Statsrådet har i sitt svar tagit upp några exempel på åtgärder
              som regeringen har vidtagit. Tyvärr är de alltför få. Dessutom
              handlar de mest om projekt – det är tillfälliga åtgärder. Tekniken
              går framåt, men tillgängligheten för funktionshindrade sackar
              efter.
            </seg>
          </u>
          <note type="speaker" n="1bcc1914">
            Anf. 25 Statsrådet ANNA-KARIN HATT (C):
          </note>
          <u who="unknown" xml:id="i-0ee606a8465da151-8" n="d3ff9cab">
            <seg n="851691bc">
              Fru talman! Tack för en väldigt angelägen interpellation från
              Gunnar Sandberg!
            </seg>
            <seg n="e3aaa743">
              För snart ett år sedan lanserade jag regeringens e-förvaltningsstrategi,
              som syftar till att göra den offentliga förvaltningen enklare,
              öppnare och mer effektiv. Den strategin har vi nu följt upp med
              nya satsningar i statsbudgeten för 2014 där vi tar nya steg för
              att underlätta vardagen för både människor och företag och öka
              tempot för att vi ska få en smartare och mer digitaliserad statsförvaltning.
            </seg>
            <seg n="dba639a8">
              En fördel med den moderna utvecklingen är att olika rutiner som
              tidigare var väldigt resurskrävande kan automatiseras. Låt mig
              ta ett exempel.
            </seg>
            <seg n="4c4382f0">
              I dagsläget är över 99 procent av alla ärenden som rör tandvårdsförsäkringen
              automatiserade, vilket ger många fördelar. Den första är att Försäkringskassans
              anställda i stor utsträckning kan ägna sig åt annat än monotona
              arbetsuppgifter kring tandvårdsförsäkringen. Den andra är att
              kvaliteten på besluten blir bättre och att mindre fel uppstår
              genom de automatiserade processerna. Den tredje är att vi sparar
              på skattebetalarnas pengar. Den fjärde, som kanske är viktigast
              av allt, är att när datorer kan ta hand om de enklaste ärendena
              kan de anställda på Försäkringskassan ägna sig åt de människor
              som har de allra största behoven och som behöver en mänsklig kontakt.
              Till de kategorierna hör de som är synskadade och dövblinda, som
              Gunnar Sandberg nämner i sin interpellation.
            </seg>
            <seg n="5b04fe0a">
              Låt mig ta ett annat konkret exempel, nämligen utvecklingsprojektet
              Informationsväg Försäkringskassan–vården. Det är ett projekt som
              syftar till att skapa nya elektroniska kommunikationsvägar mellan
              Försäkringskassan och vården för att minska antalet felaktiga
              intyg, för att förbättra beslutsunderlagen i vården och för att
              kunna ge snabbare besked till patienter och sjukskrivna. Ett pilotprojekt
              har varit i gång mellan 2010 och 2012, och bara det pilotprojektet
              beräknas ha sparat hela 142 miljoner kronor.
            </seg>
            <seg n="f29799b0">
              Nu arbetar Försäkringskassan för att automatisera allt fler ärenden,
              och målet är att gå från dagens 60 procent till 80 procent till
              år 2016. Den här utvecklingen gör att Försäkringskassans anställda
              alltmer kan koncentrera sig på att hjälpa de människor som verkligen
              behöver hjälp, vilket ligger i linje med den digitala agendan
              för Sverige, som är regeringens horisontella it-politiska strategi
              där vi slår fast att alla som vill ska kunna använda de möjligheter
              som digitaliseringen erbjuder.
            </seg>
            <seg n="c355a782">
              Samtidigt måste vi ha respekt för att de som kanske inte vill
              eller kan använda den digitala tekniken ska få hjälp med andra
              vägar. Det ska gå att vara medborgare i Sverige även i framtiden
              även utan tillgång till internet och smarta mobiltelefoner.
            </seg>
            <seg n="22703ee3">
              En del andra länder har valt en annan strategi. Ta Danmark, till
              exempel, där man har bestämt att alla myndighetskontakter från
              2015 ska ske digitalt.
            </seg>
            <seg n="97dbe49f">
              Varken jag eller regeringen tänker ta några initiativ till att
              tvinga våra medborgare till digital kommunikation om man inte
              själv vill. Men det ska finnas goda möjligheter att använda tekniken
              och se till att tekniken är precis så användarvänlig som Gunnar
              Sandberg efterlyser för de människor som vill vara digitalt delaktiga.
            </seg>
          </u>
          <note type="speaker" n="c61e994c">
            Anf. 26 GUNNAR SANDBERG (S):
          </note>
          <u who="gunnar_sandberg_d88799" xml:id="i-be1de86b7e9dd148-3" n="97b97d37">
            <seg n="a88a9d92">
              Fru talman! Ja, regeringen gör säkert väldigt mycket, men Synskadades
              Riksförbund tycker ändå att det är för passivt och lite trögt
              och att det händer alldeles för lite – det är mycket prat.
            </seg>
            <seg n="1f9254e5">
              Riksdagen beslutade år 2000 om en nationell handlingsplan för
              handikappolitiken. Målet för den var att Sverige år 2010 ska vara
              tillgängligt för människor med funktionsnedsättningar. Handlingsplanen
              klargjorde att varje sektor i samhället har ett ansvar och uppdrag
              att göra sin verksamhet tillgänglig för alla.
            </seg>
            <seg n="1b4f2694">
              Tillgänglighet handlar vanligen om övergripande fysisk planering
              eller anpassning av lokaler. I dag handlar det i hög grad om andra
              saker, som möjligheten att ta del av kommersiella och offentliga
              tjänster. Det handlar om att kunna tillgodogöra sig information
              och delta i den offentliga debatten genom sociala medier, vilket
              är oerhört viktigt ur demokratisk synpunkt.
            </seg>
            <seg n="0de65cf8">
              Regeringens strategi för genomförande av funktionshinderspolitiken
              2011–2016 presenterades sommaren 2011. Strategidokumentet är visserligen
              omfattande, men det saknar på de viktigaste punkterna konkreta
              förslag och mätbara målsättningar.
            </seg>
            <seg n="1acde5fe">
              Det är till exempel helt oacceptabelt att i en nationell strategi
              för funktionshinderspolitiken i Sverige inte ta upp frågan om
              otillgänglighet som diskrimineringsgrund i diskrimineringslagen.
              Detta har utretts flera gånger, och det finns färdiga förslag
              liksom fungerande exempel från andra länder. Den 15 augusti 2013
              var det 1 000 dagar sedan remisstiden gick ut för den senaste
              utredningen, Bortom fagert tal , som föreslog detta. Sedan dess
              har ytterligare 105 dagar gått, och regeringen säger att den bereder
              frågan. Ändå ser vi inga som helst resultat.
            </seg>
            <seg n="95a751e5">
              Förslaget i utredningen Bortom fagert tal innebär att man ska
              utgå från redan gällande minimiregler och fokusera på skäliga
              anpassningar utifrån nytta och kostnader. Det är alltså långt
              ifrån några orimliga krav som ställs – i praktiken mest ett tydliggörande
              av de lagar som redan finns. Det är hög tid för regeringen att
              komma med en proposition till riksdagen.
            </seg>
            <seg n="32ccb950">
              När det gäller tillgänglighet genom it sker arbetet alltför långsamt.
              Samtidigt rusar tekniken framåt, och man måste ofta byta system
              för att hinna med i utvecklingen. Men man tänker inte på personer
              med funktionsnedsättningar från början. När man upptäcker dem
              försöker man hitta särlösningar till redan färdiga system som
              sällan fungerar bra. I stället borde man från början utveckla
              system som fungerar för alla.
            </seg>
            <seg n="94ad2deb">
              Frågorna är många och svaren få om hur verklig tillgänglighet
              blir möjlig för personer med funktionsnedsättningar.
            </seg>
          </u>
          <note type="speaker" n="219a2647">
            Anf. 27 Statsrådet ANNA-KARIN HATT (C):
          </note>
          <u who="unknown" xml:id="i-0ee606a8465da151-9" n="d3ff9cab">
            <seg n="62089e7a">
              Fru talman! I den digitala agendan för Sverige som vi beslutade
              om för lite drygt två år sedan är användningsfrågan central och
              utpekad som ett av fyra strategiska områden. Som jag nämnde i
              mitt svar har regeringen tillsatt Användningsforum just för att
              frågor om användbarhet och tillgänglighet ska få ökat fokus.
            </seg>
            <seg n="9f2b205e">
              För att ytterligare förstärka det arbetet fattade regeringen
              så sent som i går beslut om att flytta Användningsforums kansli
              till Digitaliseringskommissionen – en flytt som syftar till att
              samla de forum som regeringen har för att också stärka arbetet
              med digitaliseringen.
            </seg>
            <seg n="f9c41d4b">
              Användningsforums uppgift är att främja en dialog kring tillgänglighet
              och användbarhet och samla kunskaper och erfarenheter från det
              allmänna, från frivillig- och intresseorganisationer, som de Gunnar
              Sandberg har nämnt, från branschen och forskarsamhället. Den dialogen
              ska bland annat kunna peka ut konkreta exempel på användbarhet
              som fler ska kunna implementera, både i offentlig sektor och bland
              privata organisationer. Vid sidan av det finns det flera sätt
              för staten att stimulera till goda exempel.
            </seg>
            <seg n="f07b0f63">
              I sin interpellation nämner Gunnar Sandberg situationen för människor
              som är dövblinda. I Sverige finns, enligt de uppgifter som jag
              har, ungefär 1 500 personer som är dövblinda. Det är en grupp
              som växer betydligt om man dessutom räknar in äldre med nedsatt
              syn och försämrad hörsel. Dessa människor har många gånger en
              kombination av funktionsnedsättningar som ger betydande svårigheter
              i vardagen och som riskerar att exkludera dem på olika sätt från
              samhället.
            </seg>
            <seg n="c1aeb418">
              Den goda nyheten är att modern teknik kan innebära stora förbättringar
              för just dessa människor. Därför tillför regeringen varje år 140
              miljoner kronor till PTS för att de ska kunna ha ett offensivt
              arbete för funktionshindrade. De pengarna används bland annat
              för att genomföra innovationstävlingar som syftar till att främja
              konkreta innovationer som hjälper människor med olika typer av
              funktionsnedsättningar.
            </seg>
            <seg n="04744b49">
              Jag skulle gärna vilja nämna några av de projekt som vann PTS
              innovationstävling och som handlar just om att underlätta vardagen
              för personer med dövblindhet.
            </seg>
            <seg n="8b601829">
              I den tävlingen fick bland annat Örebro universitet beviljat
              medel för att utveckla Ready Ride, ett hjälpmedel för ryttare
              som har gravt nedsatt syn- och hörselfunktion, där man med hjälp
              av vibrationer kan styra sin häst – ett hjälpmedel som nu också
              kommer att kunna användas tillsammans med en smart telefon.
            </seg>
            <seg n="deb585dd">
              Örebro ställde också upp med en annan kandidat som vann, nämligen
              Örebro läns landsting, som ska utveckla tjänsten Distime. Det
              är en app som kan installeras i en smart telefon och ge användaren
              information om kommande händelser på olika sätt beroende på vilken
              form av funktionsnedsättning man har. Det kan vara genom vibrationer
              om det funkar bäst eller ljudsignaler om det funkar.
            </seg>
            <seg n="517aef6f">
              Företaget Polar Print vann med sitt projekt som ska anpassa och
              vidareutveckla en mobil texttelefoniklient så att den kan användas
              av personer med dövblindhet vid distanstolkning eller kommunikation
              med anhöriga.
            </seg>
            <seg n="8c705480">
              Det är tre exempel på väldigt konkreta och tydliga projekt som
              kommer att underlätta vardagen för människor med grava funktionsnedsättningar.
              Det är innovationer som har tagits fram av duktiga universitet,
              företag och andra organisationer som regeringen via PTS nu är
              med och finansierar.
            </seg>
            <seg n="1e6339e0">
              Jag är väldigt glad att regeringen på det här sättet kan vara
              med och bidra till att ge fler människor möjlighet att vara delaktiga
              också i det digitala samhället.
            </seg>
          </u>
          <note type="speaker" n="98f76e67">
            Anf. 28 GUNNAR SANDBERG (S):
          </note>
          <u who="gunnar_sandberg_d88799" xml:id="i-be1de86b7e9dd148-4" n="97b97d37">
            <seg n="ae76aa71">
              Fru talman! Det är glädjande att regeringen tar fram saker för
              att förbättra situationen för den här gruppen, som kanske är den
              mest utsatta i samhället.
            </seg>
            <seg n="7ff4c132">
              Jag har haft kontakt med en Bengt Bäcke från Synskadades Riksförbund.
              När man har kontakt med honom tar han ofta upp it-frågan. Det
              är kanske den teknik som går mest framåt.
            </seg>
            <seg n="95c533af">
              Bäcke säger att tekniken rusar framåt och att man ofta byter
              system för att hinna med utvecklingen. Men när man byter system
              glömmer man ofta bort personer med funktionsnedsättningar. Lösningen
              blir att försöka implementera någon form av förbättring i redan
              färdiga system, vilket ofta leder till komplikationer och särlösningar
              som inte fungerar fullt ut.
            </seg>
            <seg n="d63a0ffc">
              Ett exempel på en sådan lösning är Bank-ID, vars version inte
              fungerar med de talsyntesprogram synskadade använder. I stället
              skapar man ett annat bank-ID-program som synskadade ska använda.
            </seg>
            <seg n="b3d1f119">
              Bäcke ställer då några frågor. Hur får synskadade information
              om att den versionen finns? När man hämtar hem programmet är det
              den otillgängliga versionen som dyker upp. Och varför använder
              inte alla den tillgängliga versionen? Är den inte säker nog för
              att vara en så kallad huvudversion?
            </seg>
            <seg n="3f9e4652">
              Ambitionerna är ju ändå goda, ministern. Om fler skulle blunda
              när de är ute och går kanske de skulle få en känsla för hur synskadades
              situation verkligen är. Om man har den känslan med sig när man
              skapar nya system kanske man hamnar mer rätt; jag vet inte.
            </seg>
          </u>
          <note type="speaker" n="98996a4b">
            Anf. 29 Statsrådet ANNA-KARIN HATT (C):
          </note>
          <u who="unknown" xml:id="i-0ee606a8465da151-10" n="d3ff9cab">
            <seg n="b61d389c">
              Fru talman! Tack för en viktig interpellationsdebatt, Gunnar
              Sandberg!
            </seg>
            <seg n="ad9d71da">
              Jag tror att det ligger mycket i det som Gunnar Sandberg säger
              på slutet. Ska vi landa i rätt lösningar handlar det mycket om
              inkänning och förståelse – att förstå vilka utmaningar människor
              med olika typer av hinder ofta möter.
            </seg>
            <seg n="4d69c3e6">
              Det är precis därför jag har tagit initiativ till att inrätta
              detta Användningsforum. Det ska vi nu förstärka arbetet med för
              att få en dialog om hur vi redan från början kan se till att den
              teknik som utvecklas utgår från konceptet Design för alla.
            </seg>
            <seg n="596860ee">
              Design för alla innebär att man när man tar fram en tjänst –
              det kan vara en fysisk tjänst eller en mjukare tjänst som e-legitimation
              – redan från början utgår från att den ska utformas så att den
              funkar för de människor som kanske har speciella behov. Då visar
              det sig nästan alltid att om man gör tjänsterna på det sättet
              kommer de också att vara väldigt användbara för alla oss andra
              som kanske inte har några särskilda utmaningar.
            </seg>
            <seg n="bd250e9d">
              Design för alla som utvecklingskoncept är väldigt viktigt, inte
              minst när det gäller it-tekniken.
            </seg>
            <seg n="9c7484eb">
              Gunnar Sandberg ställde i sitt förra inlägg frågor om och hade
              också en lång beskrivning av utredningen Bortom fagert tal . Det
              är en utredning som inte hanteras av mig; det är inte jag som
              är ansvarigt statsråd för den frågan.
            </seg>
            <seg n="efdb7feb">
              Det är väldigt viktiga frågor som adresseras i den utredningen,
              men om Gunnar Sandberg vill ha specifika svar på hur det går med
              beredningen av ärendet får jag be honom att ta debatten med det
              statsråd som ansvarar för den typen av frågor i regeringen.
            </seg>
          </u>
          <note n="df5f8747">
            Överläggningen var härmed avslutad.
          </note>
          <note n="eced4189">
            7 § Svar på interpellation 2013/14:116 om postservicen i Helsingforss
            skärgård
          </note>
          <note type="speaker" n="83755459">
            Anf. 30 Statsrådet ANNA-KARIN HATT (C):
          </note>
          <u who="unknown" xml:id="i-0ee606a8465da151-11" n="d3ff9cab">
            <seg n="1faafb61">
              Fru talman! Meeri Wasberg har frågat mig om jag anser att boende
              och företag i Helsingforss skärgård har rätt till en bra postservice.
            </seg>
            <seg n="e0c53858">
              Wasberg har också frågat mig om jag avser att vidta åtgärder
              för att garantera en bra postservice för boende och företag i
              Helsingforss skärgård.
            </seg>
            <seg n="f620d73f">
              Det är viktigt att ta till vara alla de möjligheter och resurser
              som finns i hela vårt land och att vi som enskilda, oavsett var
              vi råkar bo, har möjlighet att arbeta, studera, driva företag
              och förverkliga våra drömmar. För att det ska vara möjligt att
              bo och driva företag i hela landet krävs det god tillgång till
              service. Just därför har regeringen de senaste åren avsatt betydande
              medel till särskilda insatser för hållbara servicelösningar.
            </seg>
            <seg n="4f33ace9">
              Dit hör att regeringen under perioden 2009–2014 genom särskilda
              regeringsbeslut satsar 145 miljoner kronor på särskilda insatser
              inom området kommersiell service. Det är pengar som går till att
              stärka butiker och drivmedelsstationer som har en strategisk betydelse
              i gles- och landsbygder och till att utveckla nya innovativa servicelösningar
              i dessa områden.
            </seg>
            <seg n="acf45d28">
              Till det kommer de ca 35 miljoner kronor som vi varje år satsar
              inom samma område i länen, där prioriteringen av insatserna görs
              på länsnivå. Det stödet styrs av förordningen om stöd till kommersiell
              service och möjliggör exempelvis investeringsstöd till satsningar
              i Sveriges skärgårdar.
            </seg>
            <seg n="038fd965">
              Regeringens politik innebär att staten i så kallade särskilt
              sårbara och utsatta glesbygder bör ta ett särskilt ansvar för
              att medborgare och företag även fortsättningsvis ska ha tillgång
              till en grundläggande nivå av kommersiell service. Regeringen
              avser att utreda förutsättningar för ett stöd samt hur det skulle
              kunna utformas.
            </seg>
            <seg n="8137b486">
              När det gäller postservice ska den hålla god kvalitet och i så
              stor utsträckning som möjligt möta de behov som alla hushåll och
              företag i landet har. Just därför ställer regeringen långtgående
              krav på Posten AB genom de tillståndsvillkor som man har för att
              bedriva den samhällsomfattande posttjänsten.
            </seg>
            <seg n="0244ef43">
              Posten AB är skyldigt att följa de villkor som gäller i de tillstånd
              bolaget har. De villkoren meddelas av Post- och telestyrelsen
              med stöd i den postlag som riksdagen beslutat om.
            </seg>
            <seg n="32abe7eb">
              Eventuella förändringar som Posten gör i sin verksamhet ska ske
              på ett sådant sätt att bolaget även framöver kan uppfylla de villkor
              som satts upp för den samhällsomfattande posttjänst som Posten
              ska tillhandahålla.
            </seg>
            <seg n="dce1cc0d">
              Postutdelningen på Tjockö, som Wasberg tar som exempel i sin
              interpellation, har anmälts till PTS av bland annat Tjockö ekonomiska
              förening och Tjockö byalag. Postutdelningen på Tjockö diskuteras
              just nu också i Postens interna råd för utdelningsfrågor. Dessutom
              pågår det för närvarande en dialog om postutdelningen mellan Posten
              AB och de människor som bor på Tjockö.
            </seg>
            <seg n="acc73c12">
              Som minister varken kan eller bör jag föregripa dessa processer
              genom att uttala mig om exakt hur postutdelningen på Tjockö ska
              se ut. Posten AB är fullt ut ansvarigt för de operativa beslut
              bolaget fattar om sin verksamhet och för att de besluten inte
              strider mot de villkor som man har att leva upp till.
            </seg>
            <seg n="da462cc2">
              2010 fattade riksdagen beslut om en långtgående postlag, där
              det tydligt framgår att kraven på den samhällsomfattande posttjänsten
              ska ligga kvar på samma höga nivå som tidigare.
            </seg>
            <seg n="8add2d81">
              Att ha tillgång till en god posttjänst i hela landet är viktigt,
              och därför följer jag och regeringen utvecklingen på detta område
              mycket noga.
            </seg>
          </u>
          <note type="speaker" n="54465ab1">
            Anf. 31 MEERI WASBERG (S):
          </note>
          <u who="meeri_wasberg_8279a7" xml:id="i-1a285bc3b3534f6d-0" n="edb4c037">
            <seg n="e6adc4cb">
              Fru talman! Jag vill gärna tacka statsrådet för svaret, som måste
              sägas vara ganska omfattande i text men inte så innehållsrikt
              i relation till de frågor som jag har ställt.
            </seg>
            <seg n="343cf4e7">
              Jag förstår att det känns tillfredsställande för statsrådet att
              verkligen tala om hur viktigt det är att tillvarata alla möjligheter
              och resurser i hela landet och att vi som enskilda individer ska
              ha möjlighet att arbeta, studera, driva företag och förverkliga
              våra drömmar oavsett var vi bor.
            </seg>
            <seg n="27c9353c">
              Jag förstår att statsrådet gärna räknar upp ett antal miljoner
              som ska tjäna som bevis på att den här önskan också är politik
              på riktigt. Jag säger inte heller att det helt och hållet har
              saknats insatser när det gäller gles- och landsbygd, men mina
              frågor rörde just postservicen för dem som bor och kanske också
              driver företag i Helsingforss skärgård, om statsrådet anser att
              de ska ha tillgång till en bra postservice och om statsrådet avser
              att vidta åtgärder för att garantera en sådan. Svaret verkar vara
              ja på det första och nej på det andra.
            </seg>
            <seg n="7ba71d09">
              Om vi skärskådar de ekonomiska stöd som statsrådet lutar sig
              mot i sitt svar kan vi snabbt konstatera att det handlar om olika
              typer av investeringsbidrag, investeringsstöd och stöd för köp
              av vissa tjänster etcetera. Det är inte alls dåligt, men det är
              inget som tar sikte på just de frågor som jag lyfte fram i interpellationen.
            </seg>
            <seg n="2ef8282f">
              Statsrådet känner sig också föranledd att klargöra att hon varken
              kan eller bör föregripa de diskussioner som försiggår när det
              gäller det exempel som jag tar upp i interpellationen genom att
              uttala sig om exakt hur postutdelningen på Tjockö ska se ut. Jag
              måste nog klargöra att jag inte avkrävde statsrådet något direkt
              svar om just situationen på Tjockö. Det är möjligt att statsrådet
              förväxlade min interpellation med vissa brev som hon ska ha fått.
              Jag använde det snarare som en illustration för att visa vad som
              pågår i vår storstadsnära landsbygd under tiden som statsrådet
              talar sig varm för hur viktigt det är att ta vara på alla de möjligheter
              och resurser som finns i hela landet.
            </seg>
            <seg n="5bdd642c">
              Jag vill dock säga att statsrådet gör helt rätt som lutar sig
              mot postlagen, som uppdaterades senast 2010. Det är riktigt att
              det tydligt framgår att kraven på den samhällsomfattande posttjänsten
              ska ligga kvar på samma nivå som tidigare, vilket jag säkert tror
              att de boende och verksamma på Tjockö också sympatiserar med.
            </seg>
            <seg n="993d6928">
              Jag konstaterar att vi socialdemokrater till viss del ville gå
              längre än regeringen. Vi ansåg exempelvis att Posten skulle ges
              en tydlig roll som nationell aktör genom att bolaget skulle pekas
              ut som ansvarigt för den samhällsomfattande posttjänsten. I praktiken
              löses detta nu genom Post- och telestyrelsen. Dessutom framhöll
              vi redan då något som alla vet, nämligen att mängden brev minskar
              och troligen kommer att göra det även framgent. Följden av det
              blir att man kanske måste tillskjuta ett statligt stöd för att
              även i fortsättningen kunna klara uppdraget. Därför ville vi socialdemokrater
              utreda detta redan då.
            </seg>
            <seg n="0feb6aa1">
              Nu, hösten 2013, verkar det som om regeringen har kommit fram
              till att stöd till kommersiell service behöver utredas, men vad
              utredningen mer precist ska göra verkar fortfarande vara höljt
              i dunkel. Allt jag har kunnat hitta är ett pressmeddelande.
            </seg>
            <seg n="5ed44b31">
              Fru talman! Den samhällsutveckling som pågår gör att människor
              på landsbygden får det svårare att få den service de borde ha.
              Det gäller även i Helsingforss skärgård. Kärnfrågan är hur samhällsservicen
              ska se ut. Det är en viktig och relevant fråga för både enskilda
              personer och företag som vill att det ska vara möjligt att leva
              och verka även på andra platser än i storstaden, och jag vill
              gärna att statsrådet utvecklar sina tankar om detta, gärna också
              med koppling till frågan om ytterligare arbetstillfällen på landsbygden.
            </seg>
          </u>
          <note type="speaker" n="cb547e26">
            Anf. 32 Statsrådet ANNA-KARIN HATT (C):
          </note>
          <u who="unknown" xml:id="i-0ee606a8465da151-12" n="d3ff9cab">
            <seg n="a226701e">
              Fru talman! Det är väldigt viktigt att vi har en väl fungerande
              postservice i hela landet. Det gör att människor kan skicka och
              ta emot försändelser och annan viktig information. Inte minst
              för dem som av olika skäl kan ha valt att inte så frekvent använda
              elektroniska kommunikationer är en väl fungerande posttjänst ännu
              viktigare eftersom dessa personer ofta betalar sina räkningar
              med post genom någon form av brevgiro.
            </seg>
            <seg n="82cd7ca8">
              Som minister med ansvar för it-frågorna jobbar jag för att så
              många som möjligt ska kunna ta del av digitaliseringens fördelar.
              Men jag är precis lika tydlig med att man ska kunna vara medborgare
              i Sverige fullt ut även framöver utan att ha en dator eller en
              smart mobil. Det är bland annat därför som det är så viktigt med
              en fungerande posttjänst.
            </seg>
            <seg n="68284623">
              Samtidigt är posttjänsterna otroligt viktiga för att man ska
              kunna bedriva företag i Helsingforss skärgård eller i andra delar
              av landet. Att vi har ett postväsen som fungerar väl är mycket
              viktigt. Det var precis därför som alliansregeringen 2010 lade
              fram förslag till en ny postlag som riksdagen sedan beslutade
              om. Där tydliggjorde vi att kraven på den samhällsomfattande posttjänsten
              ligger kvar på samma höga nivå som tidigare.
            </seg>
            <seg n="a8a15238">
              Som tillsynsmyndighet har PTS under det här året fattat beslut
              om att inleda en dialog med posten för att övervaka eventuella
              förändringar inom postservicen i glesbygden. Samtidigt har PTS
              låtit ett oberoende företag undersöka hur privatpersoner, företag
              och intresseorganisationer ser på postutdelningen i fem utvalda
              glesbygdsområden. Enligt den undersökningen är åtta av tio tillfrågade
              hushåll ganska nöjda med den postservice de har.
            </seg>
            <seg n="526e3c8f">
              Tillgången till olika sorters service, bland annat post, är avgörande
              för att människor ska kunna leva och verka i hela landet. Just
              därför jobbar både jag och regeringen intensivt med den frågan.
              Vi anser att regeringen och staten bör ta ett särskilt ansvar
              för att medborgare och företag även fortsättningsvis ska ha tillgång
              till en god grundläggande nivå av kommersiell service i särskilt
              sårbara och utsatta glesbygder.
            </seg>
            <seg n="3d07630d">
              Som jag nämnde tidigare aviserade regeringen så sent som i budgetpropositionen
              nu i höstas att en utredning ska se över förutsättningarna för
              stöd till kommersiell service i glesbygd och hur ett sådant stöd
              kan utformas. Vid sidan av det är det förstås viktigt att vi har
              en politik som leder till att vi kan få till stånd livskraftiga
              boendemiljöer och livsmiljöer också i våra skärgårdar. En viktig
              faktor i det är ett bra näringslivsklimat, och där har regeringen
              gjort stora insatser. Vi har sänkt restaurangmomsen, vi har sänkt
              arbetsgivaravgifterna och kostnaderna för att anställa, vi arbetar
              intensivt för att minska regelkrånglet och vi har satsat över
              2 miljarder kronor på att bygga ut bredband i glesbygden, inklusive
              skärgårdarna. Vi har sett till att målmedvetet frigöra radiospektrum
              i etern för att vi nu ska kunna underlätta och påskynda utbyggnaden
              av till exempel mobiltelefoni och mobilt bredband i landsbygden.
              Allt detta är viktiga delar för att människor ska kunna bo, leva,
              studera och driva företag i de delar av landet där man finns.
            </seg>
          </u>
          <note type="speaker" n="dbd3af18">
            Anf. 33 MEERI WASBERG (S):
          </note>
          <u who="meeri_wasberg_8279a7" xml:id="i-1a285bc3b3534f6d-1" n="edb4c037">
            <seg n="a8231b97">
              Fru talman! Att sitta i regeringsställning är ju att ta ansvar
              för den förda politiken, och efter vad jag förstår försöker statsrådet
              beskriva hur regeringen hittills har klarat det.
            </seg>
            <seg n="b2a37e95">
              Vi har många gånger här i kammaren och på andra ställen hört
              och får även nu höra hur viktigt det är med landsbygden och tillväxten
              av fler jobb. Jag tycker dock att vi ändå kan se att regeringen
              ganska stillatigande ser på hur ett antal förutsättningar för
              att vi ska få en levande landsbygd försvinner. På ganska många
              håll i landet blir det allt längre till skola, livsmedelsbutiker,
              bensinmackar och serviceställen. Jag tror också att det finns
              många som håller med mig när jag säger att regeringen ger med
              ena handen men tar tillbaka med den andra.
            </seg>
            <seg n="7cf34ae6">
              När det gäller den fråga vi talar om just nu, nämligen postservicen,
              finns inget konkret stöd för hur man ska kunna tillförsäkra att
              denna viktiga funktion för oss som enskilda och för företagare
              ska kunna fungera i hela landet.
            </seg>
            <seg n="e432b221">
              När det gäller den nya postlagen som kom 2010 har jag uppfattat
              att ett av skälen till att den lades fram var att det fanns ett
              EU-postdirektiv från 2008 som skulle genomföras. Att postlagen
              i sig skulle vara ett resultat av regeringens goda ambitioner
              kan jag alltså inte riktigt hålla med om.
            </seg>
            <seg n="dd2bd2ea">
              Som sagt, när det blir långt till saker och ting förstår nog
              alla att det gör livet svårt för många. Då har jag ändå inte kommit
              in på frågor som rör personer som har någon form av funktionsnedsättning
              eller helt enkelt på grund av ålder eller sjukdom har lite svårare
              att ta sig fram och tillbaka.
            </seg>
            <seg n="8dc81a95">
              Skärgårdsbefolkningen är visserligen seg och tålig, men till
              slut kan det ändå bli en omöjlighet att bo kvar när butiken försvinner,
              när apoteksombudet försvinner, när posten inte kommer fram och
              när heller inte kommunikationerna gör det möjligt att ta sig fram
              och tillbaka på ett smidigt sätt för att hämta post och uträtta
              ärenden.
            </seg>
            <seg n="86edfac0">
              Jag har också många gånger hört hur viktig Helsingforss skärgård
              är och vilket fantastiskt skyltfönster den är, inte minst för
              turismen sommartid.
            </seg>
            <seg n="6a737ab4">
              Men jag menar att det också måste finnas någonting att visa upp
              i skyltfönstret. Då krävs det att det finns en åretruntboende
              befolkning och företag som faktiskt verkar i skärgården. Och för
              det krävs det onekligen en viss samhällsservice.
            </seg>
            <seg n="18e5fca9">
              Det är klart att det är bra att den här utredningen, som statsrådet
              nämnde även i sitt andra anförande, kommer till stånd. Men den
              hade kunnat initieras för flera år sedan.
            </seg>
            <seg n="57d8014d">
              Till sist vill jag lyfta upp en fråga. Det är inte säkert att
              statsrådet har möjlighet att svara på den, men det skulle vara
              intressant att höra statsrådets reflexioner. Det finns en till
              viss del obekräftad uppgift som pekar på att skärgården enligt
              Postens sätt att se det inte räknas som glesbygd. Men det är heller
              inte tätort. Då är frågan: Vad är det?
            </seg>
          </u>
          <note type="speaker" n="3a8301c9">
            Anf. 34 ISAK FROM (S):
          </note>
          <u who="isak_from_c7c532" xml:id="i-950da092c907effe-3" n="7cfd2f28">
            <seg n="c4858e3a">
              Fru talman! Jag begärde ordet i den här debatten också, för jag
              blev lite intresserad av om det kommer något faktiskt förslag
              när det gäller postservicen.
            </seg>
            <seg n="b12a772c">
              I Västerbottens fjälltrakter kör man på försök med färre utdelningar.
              I stället för varje dag delar man ut varannan eller var tredje
              dag. Det kan vara bra. Samtidigt har vi dem på marknaden som allt
              som oftast sköter paketutdelningen. Jag har ett exempel från Joesjö,
              där man har många småföretagare som har ganska mycket pakettransporter.
              Det kan vara fyra transporter till Joesjö från Tärnaby varje dag.
              Men posten kommer kanske bara två gånger i veckan.
            </seg>
            <seg n="c3d957b1">
              När det gäller de förslag som regeringen kommer att lägga fram
              undrar jag: Kommer man att kunna samutnyttja de transporterna?
              I dagsläget finns det inga incitament för Posten att samverka
              med paketleverantörerna – i varje fall gör man det inte. Det framstår
              som lite underligt att man inte utnyttjar de transporter som faktiskt
              sker.
            </seg>
            <seg n="e91c86fb">
              Sedan kan jag inte låta bli att kommentera en sak när nu Centerpartiet
              står här och säger att man gör allt för företagande. Vad har Centerpartiet
              egentligen för förslag för att kompensera neddragningen i landsbygdsprogrammet?
              Det stora misslyckandet för Centerpartiet måste ju vara de kommande
              neddragningarna i landsbygdsprogrammet. Där har vi socialdemokrater
              lagt fram ett förslag om att åtminstone kompensera det med ökade
              statliga insatser. Men vi verkar inte ha majoritet för det förslaget.
              Tyvärr är det Centerpartiet och den borgerliga alliansen som styr.
            </seg>
            <seg n="6c182e40">
              Statsrådet säger att man gör mycket för verksamheten och småföretagen
              i glesbygden. Det krävs mer än skattesänkningar. Det krävs fungerande
              kommunikationer. Det krävs fungerande it- och telefonlösningar
              för att företag ska etablera sig i glesbygd och fjälltrakter.
            </seg>
          </u>
          <note type="speaker" n="f2148390">
            Anf. 35 Statsrådet ANNA-KARIN HATT (C):
          </note>
          <u who="unknown" xml:id="i-0ee606a8465da151-13" n="d3ff9cab">
            <seg n="1a3c9983">
              Fru talman! Det gläder mig att Meeri Wasberg tydliggör och är
              medveten om de tuffa krav som vi ställer i postlagen. Det gäller
              kraven på Posten och de höga krav vi har när det gäller att bedriva
              den samhällsomfattande posttjänsten.
            </seg>
            <seg n="65444954">
              Självklart avspeglar de lagförslag som regeringen lägger på riksdagens
              bord de ambitioner som regeringen har. Vi är sedan ett antal år
              tillbaka medlemmar i EU, och den typen av lagförslag kan ibland
              också vara föranledda av EU-processer. Men att ställa långtgående
              krav på den samhällsomfattande posttjänsten är en politisk ambition
              som alliansregeringen och Centerpartiet står för och som vi såg
              till att bekräfta i den nya postlag som regeringen fattade beslut
              om 2010.
            </seg>
            <seg n="084691e3">
              Ska vi ha livskraftiga livs- och boendemiljöer krävs det en god
              posttjänst också i skärgården, men det krävs mer. Det krävs ett
              gott näringslivsklimat, som vi var inne på i vår förra debattomgång.
              Det krävs också ett bredare angreppssätt. Därför lanserade regeringen
              i april i år initiativet Attraktionskraft Sverige, som syftar
              till att lyfta och främja förutsättningarna för attraktiva livs-
              och boendemiljöer i hela vårt land.
            </seg>
            <seg n="1134492b">
              Attraktionskraft Sverige är en arena för dialog. Det är en arena
              för samverkan som samlar aktörer från olika nivåer och olika sektorer
              och fokuserar på olika områden. Det är kommersiell service, kultur,
              fritid, det civila samhället, digital tillgänglighet, kulturella
              och kreativa näringar, destinationer, upplevelser och boendemiljö.
              I bred samverkan med civilsamhället, med LRF, med Visita, med
              organisationen Företagarna med flera ska vi tillsammans se till
              att öka attraktionskraften.
            </seg>
            <seg n="b52e0ad2">
              För skärgården är turismen en viktig källa till utveckling och
              ökad sysselsättning. Därför satsar regeringen under perioden 2012–2014
              60 miljoner kronor på att utveckla hållbara turistdestinationer
              och på insatser för att stärka turism- och upplevelseföretag i
              olika delar av landet.
            </seg>
            <seg n="1fd05873">
              Tillsammans med Visit Sweden ska Tillväxtverket genomföra insatser
              för att stärka och utveckla hållbara turistdestinationer som har
              en potential att växa också på en internationell marknad.
            </seg>
            <seg n="877714f0">
              Regeringen arbetar alltså intensivt för att få till stånd en
              levande landsbygd, däribland skärgårdar runt om i Sverige. En
              god postservice är en av många viktiga komponenter i det arbetet.
              Just därför ställer regeringen krav på att vi ska ha en samhällsomfattande
              posttjänst av mycket god kvalitet som ger service i hela vårt
              land.
            </seg>
            <seg n="57823ba8">
              Sedan vill Isak From att jag redan i dag, redan innan den utredning
              som regeringen aviserade i budgetpropositionen för 2014 har gjorts,
              ska dra slutsatser om vad den utredningen ska komma fram till.
              Med förlov sagt: Om regeringen redan hade bestämt vad slutresultatet
              skulle bli vore det bortkastad tid och bortkastat arbete att tillsätta
              en utredning.
            </seg>
            <seg n="fdebfa3d">
              Vi tillsätter den utredningen för att vi vill vända på många
              olika stenar och för att vi vill få fram riktigt bra förslag till
              hur vi kan förstärka arbetet. Det sker ovanpå de nästan 200 miljoner
              kronor per år som regeringen tillsammans med länsstyrelserna satsar
              på att stötta den kommersiella servicen i gles- och landsbygderna.
            </seg>
            <seg n="25db556e">
              Avslutningsvis gäller det landsbygdsprogrammet, även om det leder
              debatten i en annan riktning. Jag är glad över att kunna berätta
              att Centerpartiet i regeringen såg till att Sverige står kvar
              vid samma höga medfinansieringsandel i landsbygdsprogrammet för
              kommande programperiod som vi har under den innevarande, trots
              att EU har valt att dra ned på sin andel.
            </seg>
          </u>
          <note type="speaker" n="e0ee4ccc">
            Anf. 36 MEERI WASBERG (S):
          </note>
          <u who="meeri_wasberg_8279a7" xml:id="i-1a285bc3b3534f6d-2" n="edb4c037">
            <seg n="5c9126ec">
              Fru talman! Det var glädjande, måste man säga, att regeringen
              inte ville ha en lägre ambition i postlagen 2010 än i den föregående
              från 1997.
            </seg>
            <seg n="7440f99f">
              Som jag sade tidigare är det viktigt att man, om man sitter i
              regeringsställning, tar ansvar för den förda politiken. Det är
              sant att det är många olika perspektiv som hänger ihop, särskilt
              när vi talar om landsbygden och landsbygdens problem.
            </seg>
            <seg n="9dc5baca">
              Jag tycker i och för sig att jag någonstans kan höra att statsrådet
              instämmer i den oro som många ger uttryck för när det gäller att
              postservicen blir sämre. Den blir kanske svårtillgängligare. De
              som har post i dag är säkert nöjda i den utsträckning som statsrådet
              redovisade. Problemet gäller hur nöjda de kommer att vara om 5,
              10, 15, 20 år om utvecklingen fortsätter i den här riktningen.
            </seg>
            <seg n="211560f9">
              Man kan tro, precis som en del har gett uttryck för, att det
              som nu sker på Tjockö är ett första steg till att dra ned på postservicen.
              Posten är också en viktig del av infrastrukturen i de här samhällena.
              Därför skulle jag vilja avsluta med att säga så här:
            </seg>
            <seg n="3cd4efb1">
              Postens samhällsuppdrag borde snarast förstärkas när det gäller
              serviceåtagandet på landsbygden. En utredning om ett eventuellt
              ekonomiskt stöd borde redan ha varit klar, och förslag borde redan
              ha legat framme för beslut. Vi socialdemokrater anser att boende
              och företag i Helsingforss skärgård har rätt till en bra postservice.
              Om statsrådet också anser det borde statsrådet självklart vidta
              åtgärder för att garantera detta för dem som bor och verkar i
              Helsingforss skärgård.
            </seg>
          </u>
          <note type="speaker" n="31fee95e">
            Anf. 37 ISAK FROM (S):
          </note>
          <u who="isak_from_c7c532" xml:id="i-950da092c907effe-4" n="7cfd2f28">
            <seg n="105a8852">
              Herr talman! Tack för en bra debatt! Frågorna är oerhört viktiga.
              Det är viktigt att riksdagen sänder signaler om att det ska finnas
              bra möjligheter till postservice i hela landet.
            </seg>
            <seg n="5c103751">
              Det är inte helt lätt att vara centerpartist i en regering i
              ett land som Sverige som just nu genomgår den snabbaste urbaniseringen
              i EU. Det ställer nya krav på regeringen att möta urbaniseringen
              så att det går att upprätthålla en service i hela landet. Det
              är också upp till regeringen, när man inte har fått igenom sina
              förslag i EU, att vidta åtgärder som kompenserar. Det har regeringen
              inte gjort. Landsbygdsprogrammet har inte kompenserats med statliga
              insatser.
            </seg>
            <seg n="d2411d3c">
              Den här debatten handlar i huvudsak inte om de frågorna, men
              de är en del av förutsättningarna för kommersiell service i hela
              landet. Där måste samhället stötta aktörer, till exempel bensinstationer,
              apoteksombud, systembolagsombud och så vidare så att det går att
              upprätthålla service i hela landet. Där är Posten en viktig aktör.
              Jag kommer att fortsätta att följa statsrådets arbete i frågan.
            </seg>
          </u>
          <note type="speaker" n="9f7fdf9a">
            Anf. 38 Statsrådet ANNA-KARIN HATT (C):
          </note>
          <u who="unknown" xml:id="i-0ee606a8465da151-14" n="d3ff9cab">
            <seg n="99b877eb">
              Herr talman! Att sitta i regeringsställning och vara ansvarig
              minister innebär också att man ser till att inte bara prata utan
              också genomföra det man säger i praktiken. Det är precis därför
              som Meeri Wasberg i den här debatten har fått ovanligt innehållsrika
              svar och många beskrivningar på olika delar som regeringen och
              Centerpartiet gör så att människor, alldeles oavsett var de råkar
              bo i landet, har bra möjligheter att leva, utvecklas, driva företag
              och studera.
            </seg>
            <seg n="cb9e9771">
              Centerpartiets och alliansregeringens inriktning är att se till
              att hela Sverige, inklusive landsbygden, har goda förutsättningar
              att ta steget in i framtiden. Det är därför som vi har valt att
              satsa 2 ½ miljard på att bygga ut snabbt bredband på landsbygden,
              som nu byalagen i praktiken genomför. Det är därför som vi höjer
              takten i att bygga ut snabbt modernt bredband också på landsbygden.
              Det är därför vi höjer takten i mobilnätsutbyggnaden. Det är därför
              som vi ställer tuffa krav på den samhällsomfattande posttjänsten.
              Tillgång till service är så otroligt viktig för att tillväxten
              och jobben ska skapas i olika delar av landet.
            </seg>
            <seg n="01fd52fb">
              Vad Sveriges landsbygd behöver är inte en Skansenpolitik eller
              nostalgiskt tillbakablickande. Den behöver en modern politik för
              framtiden och en jobbskaparpolitik som gör det möjligt för människor
              och småföretag i hela landet att växa, utvecklas och bidra till
              nya jobb och ökad tillväxt i vårt land.
            </seg>
          </u>
          <note n="df5f8747">
            Överläggningen var härmed avslutad.
          </note>
          <note n="3bfdeee4">
            8 § Svar på interpellation 2013/14:152 om minskat sjuklöneansvar
          </note>
          <note type="speaker" n="f4fb4e30">
            Anf. 39 Näringsminister ANNIE LÖÖF (C):
          </note>
          <u who="unknown" xml:id="i-0ee606a8465da151-15" n="d3ff9cab">
            <seg n="0fa76866">
              Herr talman! Pyry Niemi har frågat mig när regeringen kommer
              att införa ett reducerat sjuklöneansvar för företagen.
            </seg>
            <seg n="53086bc3">
              Jag vill inleda med att säga att jag håller med Pyry Niemi om
              att sjuklöneansvaret kan upplevas som betungande särskilt för
              de mindre företagen.
            </seg>
            <seg n="9e1fb7a9">
              Mot bakgrund av detta har regeringen i budgetpropositionen aviserat
              att konstruktionen av högkostnadsskyddet för sjuklönekostnader
              ska ses över i syfte att förbättra småföretagens situation. I
              översynen ingår att bland annat pröva möjligheten att differentiera
              högkostnadsskyddet utifrån företagsstorlek.
            </seg>
          </u>
          <note type="speaker" n="4956096c">
            Anf. 40 PYRY NIEMI (S):
          </note>
          <u who="pyry_niemi_29a1ac" xml:id="i-0d85dc9f1442d880-0" n="217a6440">
            <seg n="008549f8">
              Herr talman! Jag vill tacka näringsministern för det korta och
              kärnfulla svaret!
            </seg>
            <seg n="9396ecb0">
              Herr talman! Jag är entreprenör och företagare, och jag har varit
              det i mer eller mindre hela mitt yrkesliv. Jag har lärt mig att
              det privata företagandet är både lustfyllt och förenat med risker.
              Det är alltid skoj när affärerna landar rätt och intäkterna kommer
              in i verksamheten. Lika trist är det när det ingående penningflödet
              minskar och kostnaderna för företaget är för stora i relation
              till intäkterna.
            </seg>
            <seg n="0ed6f532">
              Att vara företagare är verkligen en 24:7-sysselsättning. Man
              tänker hela tiden på hur nästa affär ska komma in och på vilket
              sätt det kan vara möjligt att behålla personal eller till och
              med nyanställa. Den viktigaste faktorn för företaget är att det
              finns en affär.
            </seg>
            <seg n="72df5a70">
              Möjligheten att tjäna pengar på sina produkter, tjänster eller
              både och är grundläggande för företagens existens. Vi pratar sällan
              om den delen utan koncentrerar mycket av samtalen till kostnadsdelen.
              Det är helt självklart att företagen inte ska ha större kostnader
              än att dessa täcks av intäkterna. Varje företag ska ju gå med
              vinst. Det är också en förutsättning för ett bra och sunt företagande.
            </seg>
            <seg n="278c5d1b">
              Herr talman! Många startar företag för att de vill skapa något
              själva, inte vara anställda. De vill styra över sin egen tid och
              förverkliga sina idéer. Det är en omständlig process att komma
              i gång, men när den väl är i gång uppstår de riktiga utmaningarna
              och möjligheterna. Hur ska jag få in mer intäkter? Vågar jag investera
              i nya kostnader, till exempel datorer? Vågar jag ta in extrapersonal
              eller till och med tillsvidareanställa för att kunna behålla eller
              ta mer marknadsandelar?
            </seg>
            <seg n="654f3dde">
              Det finns alltid en rädsla för att kostnaderna ska bli för stora
              så att löner inte kan betalas ut till både företagaren och eventuella
              anställda. Det finns alltid en oro för att klara av att driva
              verksamheten om någon blir sjuk, fortleva när man har tappat en
              affär eller i väntan på nästa affär.
            </seg>
            <seg n="15bf5aae">
              Samtidigt som det skapas många nya jobb inom småföretagen – både
              under förra regeringen och den nuvarande – är omsättningen på
              jobb i de nyaste företagen ungefär 70 procent, medan samma omsättningshastighet
              i etablerade företag inom tillverkningsindustrin är 10 procent
              enligt forskare på Institutet för Näringslivsforskning. Det behöver
              inte vara dåligt att det är en omsättning på jobb. Problemet är
              dock följande: Om tillverkningsindustrin successivt tappar anställd
              personal och de nya företagarna har en stor omsättning på jobbande
              personal blir anställningskulturen både ryckig och nyckfull. Det
              måste finnas skäl till varför de nya företagen har en så stor
              omsättning av personal. Det kan inte bara handla om bristande
              möjligheter till affärer utan även andra trösklar finns. En sådan
              tröskel är ansvaret för sjuklönen under de två första veckornas
              sjukskrivning. Många företagare har så låga marginaler och slimmade
              organisationer att när en nyckelperson blir sjuk måste andra ta
              över, om det är möjligt, samtidigt som kostnaden för den anställde
              finns kvar.
            </seg>
            <seg n="294c7ecd">
              Vi socialdemokrater välkomnar utredningen som regeringen har
              tillsatt, men jag är inte säker på att det hinner bli någon verkstad
              under 2014 – om någonsin. Vi vet att det stora partiet inom Alliansen
              inte alls är förtjust i den. Med det partiets motstånd riskerar
              ett förslag att bli både urvattnat och verkningslöst. Kan vi se
              någon form av sådan aktivitet kopplad till den framtida utredningen?
              Jag vet att näringsministern, och hennes parti, är mycket intresserad
              av frågan och talar sig varm för småföretagarnas villkor.
            </seg>
          </u>
          <note type="speaker" n="ff7a39e8">
            Anf. 41 Näringsminister ANNIE LÖÖF (C):
          </note>
          <u who="unknown" xml:id="i-0ee606a8465da151-16" n="d3ff9cab">
            <seg n="0b45a72e">
              Herr talman! Jobben skapas i små och växande företag. Fyra av
              fem jobb de senaste åren har skapats i små och växande företag.
              Det är därför som regeringen arbetar med att sänka kostnaderna
              för just dessa jobbskapare.
            </seg>
            <seg n="7737d651">
              Jag är stolt över att investeraravdraget, tillgång till kapital
              i tidiga skeden, träder i kraft den 1 december. Det var ett centerförslag
              som nu blir verklighet.
            </seg>
            <seg n="364b2706">
              Jag är glad att vi från årsskiftet får på plats ett FoU-avdrag,
              ett avdrag för forskning och utveckling i små och medelstora företag.
            </seg>
            <seg n="38e6a30d">
              Jag är glad att vi utreder personaloptioner, som många snabbväxande
              entreprenöriella bolag gärna vill se, och förbättrar beskattningen
              för personaloptioner. Det är en viktig del som vi aviserar i höstens
              budgetproposition.
            </seg>
            <seg n="732bc90f">
              Jag är också glad att vi har sänkt arbetsgivaravgifter och egenavgifter
              och givetvis minskat regelkrånglet. Det är ett trendbrott sedan
              2006 i hur regelbördan ser ut.
            </seg>
            <seg n="99e5abfa">
              Vi har gjort en hel del. Sammanlagt har regeringen sänkt kostnaderna
              med 72 miljarder kronor brutto mellan 2007 och 2013. Det räcker
              inte. Därför kommer regeringen att fortsätta att verka för att
              skapa konkurrensmässiga villkor för våra svenska företag att verka
              på en global marknad.
            </seg>
            <seg n="8d5aea90">
              Vi gillar småföretag eftersom de skapar jobben. Det är därför
              vi frågar Socialdemokraterna hur man som socialdemokrat, som gärna
              gillar att prata om jobben, kan ha en så företagsfientlig politik.
            </seg>
            <seg n="34f629ee">
              Pyry Niemi säger själv att han varit företagare. Hur kan Niemi
              gå med på att Socialdemokraterna driver en näringspolitik som
              lastar på Sveriges företagare 30 miljarder i ökade skatter? Hur
              kan Niemi förespråka en näringspolitik, som Socialdemokraterna
              bedriver, som innebär att man ska genomföra månadsuppgiftslämning?
              I stället för en gång per år ska man, om Socialdemokraterna får
              bestämma, lämna uppgifter tolv gånger per år, alltså varje månad.
            </seg>
            <seg n="f46c2c3b">
              Socialdemokraterna måste också komma ihåg att det var de som
              införde medfinansieringsansvaret för sjuklön under den tredje
              veckan. Det är något som alliansregeringen avskaffade förra mandatperioden.
            </seg>
            <seg n="58300738">
              Det stämmer att regeringen, förutom att sänka kostnaderna i det
              som jag har räknat upp, vill minska sjuklönekostnaderna. Vi har
              i budgetpropositionen aviserat en snabbutredning om hur vi kan
              minska företagens kostnader för sjuklön. Vi tycker att det är
              viktigt. Men det är inte bara så att medarbetarna blir sjuka vecka
              två och är friska första veckan, så vi måste sänka kostnaderna
              för dessa företag även under den första veckan. Det är därför
              som regeringen nu snabbutreder möjligheten att se över hur vi
              kan minska kostnaderna för dag ett till sju, alltså den första
              tiden, genom ett högkostnadsskydd. Det är ett förslag som vi kommer
              att lägga fram under nästa år. Arbetet leds av Socialdepartementet
              inom Regeringskansliet.
            </seg>
            <seg n="363240f0">
              Min fråga avslutningsvis, förutom om Socialdemokraternas fientliga
              näringspolitik, gäller det som Niemi säger: Varje företag ska
              gå med vinst. Men Socialdemokraterna vill ju förbjuda kvinnor
              som driver företag inom välfärdssektorn att gå med vinst. Hur
              förklarar Niemi detta?
            </seg>
          </u>
          <note type="speaker" n="de1aec4a">
            Anf. 42 PYRY NIEMI (S):
          </note>
          <u who="pyry_niemi_29a1ac" xml:id="i-0d85dc9f1442d880-1" n="217a6440">
            <seg n="769caf8c">
              Herr talman! Jag hade misstänkt att vi skulle hamna här och inte
              tala om andra sjuklöneveckan. Det är klart att så kan vi ha det.
            </seg>
            <seg n="745c0c35">
              Jag ska ta fram några exempel på möjligheter som vi socialdemokrater
              ser för småföretagarna:
            </seg>
            <seg n="2859bebd">
              Vi vill ha stärkt riskkapitalförsörjning för småföretagen. Vi
              vill att riskkapitalförsörjningen för småföretagare stärks och
              effektiviseras.
            </seg>
            <seg n="39887ed9">
              Vi vill korta betalningstiden. Det är inte rimligt att stora
              företag och myndigheter använder små företag som bank genom att
              jobba med mycket långa betalningstider.
            </seg>
            <seg n="8a1112e2">
              Vi vill ha bättre fungerande patentskydd. Små företag kan ha
              svårt att skydda sina patent, och vi vill säkerställa bra försäkringslösningar
              som skyddar vid patentintrång.
            </seg>
            <seg n="a91fb333">
              Vi vill ha regionala företagarförmedlingar. Sverige står inför
              en stor generationsväxling – det känner näringsministern till
              – när det gäller företagen. Många väl fungerande företag riskerar
              att läggas ned då ingen naturlig efterträdare finns att tillgå.
              Samtidigt vill vi att många unga ska bli företagare, både unga
              män och kvinnor. Vi föreslår att regionala företagarförmedlingar
              inrättas dit såväl företagare som ungdomar kan vända sig för hjälp
              med matchning, mentorskap och utbildning.
            </seg>
            <seg n="8dbfa3cc">
              Vi vill ha en nyföretagargaranti även vid generationsväxling
              och neutralitet mellan företagsformer i sjukförsäkringen.
            </seg>
            <seg n="3a818aec">
              Då vänder vi tillbaka, eftersom näringsministern nu valde att
              byta spår en stund. Hur var det nu med restaurangmomsen? Vad var
              det som var ingången i det, ett generellt branschstöd?
            </seg>
            <seg n="8a2ca2ca">
              Nu vill jag återge Finanspolitiska rådets egna ord: Vi bedömer
              att effekterna på arbetslöshet och sysselsättning av momssänkningen
              är överskattade. Sänkt restaurangmoms är ett ineffektivt sätt
              att minska de administrativa kostnaderna. Sänkningen har karaktären
              av ett branschstöd. Det ökar risken för påtryckningar från andra
              intressegrupper.
            </seg>
            <seg n="b87e367f">
              De säger också tydligt att momsen är en central intäktskälla.
              Konsumtionsskatten urholkas som skattebas om olika branscher och
              intressegrupper gynnas av reducerade skattesatser.
            </seg>
            <seg n="41b5e0e0">
              Sammanfattningsvis säger Finanspolitiska rådet så här: Vår bedömning
              är att regeringens beräknade effekter på arbetslösheten och sysselsättningen
              av sänkt mervärdesskatt är överskattade. Teorin om optimal beskattning
              ger teoretiska skäl för reducerade mervärdesskattesatser på vissa
              varor och tjänster, men det är svårt att tillämpa teorin i verkligheten.
              När det gäller restaurang- och cateringtjänster är vår bedömning
              att argumenten för reducerad skattesats är svaga. Även effekterna
              på strukturell arbetslöshet är sannolikt överskattade, eftersom
              ingen hänsyn tagits till att minimilöner kan påverkas och att
              sysselsättningen kan minska i andra sektorer. Den sänkta restaurangmomsen
              har närmast karakteriserats av ett branschstöd.
            </seg>
            <seg n="888d4510">
              Vi är inte småföretagarfientliga. Vi vill att det ska skapas
              jobb. Vi vill ha en bra företagskultur i Sverige, och vi har en
              otroligt stark ambition i det. Problemet är att regeringens snuttifiering
              av insatser faktiskt inte har gett effekt på massarbetslösheten
              i Sverige och inte heller minskat utanförskapet. Snarare har det
              blivit svårare att tränga sig igenom och börja jobba som företagare
              när man inte riktigt vet vilka regler som gäller.
            </seg>
            <seg n="86433bd7">
              Jag blir lite bekymrad när jag hör att vi skulle vara småföretagarfientliga.
              Alla insatser krävs. Vi måste komma åt de 400 000 människor som
              befinner sig i utanförskap. Vi måste ge alla möjligheter. Det
              ska vara enkelt att starta företag. Det ska vara enkelt att kunna
              ingå i företagskulturen. Det tror jag att näringsministern håller
              med om. Men problemet är att när vi börjar rikta branschstöd till
              vissa utvalda branscher kommer andra intressegrupper att skjutas
              åt sidan och kreativiteten kanske hämmas. Det måste ges möjlighet
              till innovationskonst för alla företagare. Det är det som jag
              kan känna är en liten brist och frustration.
            </seg>
            <seg n="8caf8be3">
              När det gäller andra sjuklöneveckan välkomnar jag att ni tycker
              att man också ska titta på den första. Men den andra sjuklöneveckan
              är ett första riktigt stort steg. Vad säger Centerpartiet om det?
              Kommer ni att driva på i den frågan?
            </seg>
          </u>
          <note type="speaker" n="1b8919e4">
            Anf. 43 Näringsminister ANNIE LÖÖF (C):
          </note>
          <u who="unknown" xml:id="i-0ee606a8465da151-17" n="d3ff9cab">
            <seg n="134fc0c8">
              Herr talman! Det är ingen hemlighet att jag tycker att det är
              viktigt att minska småföretagens sjuklönekostnader. Det är också
              viktigt att se över antalet veckor som små företag ska bära ansvaret
              för sjuklönekostnaden. Det är en av de frågor som jag och Centerpartiet
              har drivit under lång tid. Den kampen kommer att fortsätta, men
              jag är väldigt glad att vi har nått det första viktiga steget,
              nämligen att minska kostnaderna för sjuklön under de första viktiga
              dagarna då de allra flesta företagare bär en tung börda.
            </seg>
            <seg n="dc8bb8ab">
              Vi tittar nu på ett högkostnadsskydd som är differentierat och
              ska stärka små företag. Det snabbutreds, och det ska komma ett
              förslag under nästa år. Det välkomnar jag, och jag är glad att
              även Socialdemokraterna verkar gilla den tanken.
            </seg>
            <seg n="0aa3f9d2">
              Ska vi få fler jobb i Sverige krävs det att vi satsar på de små
              företagen. Här har vi gjort en rad insatser, både genom att minska
              regelkrånglet och genom att se till att öka tillgången till kapital
              i framför allt tidiga skeden men också genom att sänka kostnaderna
              i form av egenavgifter och arbetsgivaravgifter. Vi är inte färdiga
              där än, för ska vi ha ett konkurrenskraftigt näringsliv som står
              sig i Europa och framför allt utanför Europa krävs det att vi
              ser till att näringslivsklimatet är stabilt och starkt.
            </seg>
            <seg n="e8178974">
              Det är därför det blir lite märkligt när man läser Socialdemokraternas
              budgetmotion innantill. Retoriken är jättefin. Ni gillar småföretag
              och har en rad satsningar på företagarförmedlingar och annat,
              men det ni egentligen föreslår är tredubbel arbetsgivaravgift
              för unga människor. Arbetsgivaravgiften för alla anställda under
              23 år ska vara tre gånger så hög. Vad innebär det för ungas jobb?
            </seg>
            <seg n="b6d79e4a">
              Jag är beredd att försvara restaurangmomsen, för restaurangbranschen
              är den första inkörsporten både för människor som kommer från
              andra länder och för unga att få ett jobb. Sänkningen av restaurangmomsen
              kommer att leda och har redan lett till fler jobb. Det säger branschorganisationen
              Visita själv. Och vi har myndigheter som nu tittar på detta. Restaurangmomsen
              vill ni fördubbla.
            </seg>
            <seg n="6c35195f">
              En annan kreativ skatt som ni vill införa är lastbilsskatten.
              Ungefär 4–5 miljarder beräknas komma in av denna. Jag vet att
              den inte finns med i er budgetmotion, men den kommer under nästa
              år att finnas där. Lastbilsskatten skulle slå hårt mot skogsindustrin
              i Norrlands inland. Den skulle slå hårt mot alla små åkeriföretag.
              Det är något som Socialdemokraterna vill lasta på landets företagare.
              Då har jag inte tagit upp allt annat som ni vill lasta på dem,
              nämligen höjd bolagsskatt och delar i regeringens förslag som
              ni inte köper.
            </seg>
            <seg n="9a9adc0a">
              Summa summarum: Småföretagarna mår bra av den här debatten, att
              vi är fler som lyfter fram villkoren, men de mår inte bra av att
              få kraftigt höjda kostnader med Socialdemokraternas politik. De
              behöver sänkta kostnader och minskat regelkrångel. Det är därför
              regeringen har valt att inte släppa igenom Socialdemokraternas
              förslag om månadsuppgiftslämning, att de ska lämna in uppgifter
              varje månad. Vi tycker att det är olämpligt. Det är också därför
              som vi säger nej till Socialdemokraternas förslag om fördubblad
              restaurangmoms och tredubblad arbetsgivaravgift för unga. Ni vill
              till exempel också riva upp vår nedsättning av egenavgifterna
              och göra det dyrare att vara egenföretagare. Vi tycker att det
              är fel väg.
            </seg>
            <seg n="7187dacd">
              Avslutningsvis vill jag bara markera att vi jobbar på att sänka
              sjuklönekostnaderna för små företag och avser att lägga fram ett
              förslag under nästa år.
            </seg>
          </u>
          <note type="speaker" n="c6848c60">
            Anf. 44 PYRY NIEMI (S):
          </note>
          <u who="pyry_niemi_29a1ac" xml:id="i-0d85dc9f1442d880-2" n="217a6440">
            <seg n="04892fe1">
              Herr talman! 5 ½ miljard kronor kostar sänkningen av restaurangmomsen,
              och fortfarande har vi inte sett de totala effekterna av den.
              Det är ganska mycket pengar som i någon mån blir ett branschstöd.
            </seg>
            <seg n="19c4af75">
              Visst, det har tillkommit nya jobb; det kan jag också understryka
              och hålla med om. Den utredningen får analyseras vidare. Problemet
              är att pengarna låses in i stället för att användas till någonting
              som kanske skulle kunna vara ännu mer verkningsfullt i dessa tider,
              för faktum kvarstår att massarbetslösheten består. Vi har inte
              kommit särskilt många steg längre framåt. Långtidsarbetslösheten
              för unga består och fortsätter att hålla sig på en jämn nivå.
              Vi har inte sett några tydliga effekter. Visst kommer det in unga
              på arbetsmarknaden, men det är fortfarande svårt för dem att få
              tillträde till arbetsmarknaden.
            </seg>
            <seg n="ea4602fd">
              Här handlar det om småföretagarnas intresse av att nyanställa
              och hitta nya möjligheter för unga människor att ta sig in på
              arbetsmarknaden.
            </seg>
            <seg n="ecb05351">
              Vi talar precis samma språk här. Vi tycker att småföretagen är
              viktiga. Men när det fortfarande låses in pengar till branschstöd
              i verksamheter som inte tar bort de stora arbetslöshetstalen måste
              även regeringen komma till viss insikt och fundera på vad som
              är bättre åtgärder för att komma åt detta.
            </seg>
            <seg n="20ce08d8">
              Jag blir också lite brydd när jag hör att den andra sjuklöneveckan
              eventuellt ska övertas nästa år. Det nämns ingenstans i höstens
              budgetproposition som i princip kommer att gälla resten av året.
              Det handlar om ungefär 1 ½ miljard kronor för att ta över ansvaret
              för den andra sjuklöneveckan. Men det kanske kommer i vårpropositionen,
              vad vet jag?
            </seg>
            <seg n="04ddd6b1">
              Det kanske mest bekymmersamma, näringsministern, är att trots
              att ni talar er varma för småföretagens villkor händer det inget
              på arbetsmarknaden. Omsättningstalen fortsätter vara likadana.
              Det försvinner människor från arbetsmarknaden, det kommer in nya
              och så försvinner de igen. Här ligger den största utmaningen.
            </seg>
          </u>
          <note type="speaker" n="1a763261">
            Anf. 45 Näringsminister ANNIE LÖÖF (C):
          </note>
          <u who="unknown" xml:id="i-0ee606a8465da151-18" n="d3ff9cab">
            <seg n="3ea8ee61">
              Herr talman! Sedan den socialistiska regeringen med Göran Persson
              i spetsen lämnade Rosenbad 2006 har nyföretagandet i Sverige ökat
              med 40 procent. Sysselsättningen har ökat med drygt 200 000 personer.
              Det innebär att 200 000 personer har ett jobb att gå till och
              en inkomst att betala sina räkningar med.
            </seg>
            <seg n="304f8981">
              Vi har dock fortfarande ett stort utanförskap och för att minska
              det krävs bra reformer för fler små företag runt om så att jobben
              växer fram.
            </seg>
            <seg n="bdc6a34a">
              Jag konstaterar att Socialdemokraterna har fel politik. Lastbilsskatten,
              till exempel, som ni ihärdigt propsar på att införa i Sverige
              backade Frankrike från. Lastbilsskatt skulle införas i Frankrike
              från årsskiftet, men i går meddelade den socialdemokratiska regeringen
              i Frankrike att man backar från förslaget. Trycket var för hårt
              från fack och arbetsgivare inom bland annat åkerinäring och jordbruk.
            </seg>
            <seg n="bfa03124">
              Ni har också fel politik när det gäller restaurangmomsen. Nu
              har till och med facket inom restaurangbranschen, med den kända
              socialdemokraten Ella Niia i spetsen, gått ut och sagt att halveringen
              av restaurangmomsen bör vara kvar. Det är mycket på grund av att
              svarta jobb har blivit vita, skriver hon som en anledning till
              att hon ställer sig bakom regeringens förslag att behålla halveringen
              av restaurangmomsen. Det skapar jobb till många av hennes medlemmar.
            </seg>
            <seg n="adc041d0">
              Jag tackar för en bra debatt om småföretagarnas situation. Det
              är en angelägen debatt, för vi vill ha fler jobb i hela landet.
            </seg>
          </u>
          <note n="df5f8747">
            Överläggningen var härmed avslutad.
          </note>
          <note n="66c7df6f">
            9 § Svar på interpellation 2013/14:128 om problem med etableringslotsar
          </note>
          <note type="speaker" n="25c651e8">
            Anf. 46 Statsrådet ERIK ULLENHAG (FP):
          </note>
          <u who="unknown" xml:id="i-0ee606a8465da151-19" n="d3ff9cab">
            <seg n="1485777a">
              Herr talman! Patrik Björck har frågat mig hur jag tänker agera
              i den enligt interpellanten alltmer alarmerande situationen med
              etableringslotsar.
            </seg>
            <seg n="043c0afc">
              Reformen om nyanländas etablering trädde i kraft den 1 december
              2010 och har nu verkat i tre år. Syftet med reformen är att påskynda
              och korta tiden för etableringen i arbets- och samhällslivet för
              nyanlända invandrare. Fokus ligger på tidiga insatser för arbete
              och språk, och det är Arbetsförmedlingen som ansvarar för etableringsuppdraget.
            </seg>
            <seg n="94f96549">
              Etableringslotsen infördes som en ny aktör och utgör en viktig
              del i reformen. Etableringslotsens arbete syftar till att underlätta
              och påskynda nyanlända invandrares etablering i arbets- och samhällslivet.
              Etableringslotsen ska vara en länk mellan den nyanlände och det
              svenska samhället och komplettera och stärka den nyanländes kontaktnät
              under den första tiden i landet.
            </seg>
            <seg n="5323c8f8">
              Regeringen följer genomförandet och resultatet av verksamheten
              noga. Regeringen får dels löpande rapportering, dels särskilda
              rapporteringar om hur verksamheten med etableringslotsarna utvecklas
              och fungerar. Arbetsmarknadsdepartementet har en kontinuerlig
              dialog med Arbetsförmedlingen om etableringsuppdraget.
            </seg>
            <seg n="e9fa8cdc">
              Etableringslotsar finns i dag över hela landet. Vid utgången
              av september i år fanns 280 leverantörer verksamma på 1 256 verksamhetsadresser
              i 233 kommuner. En stor del, ca 80 procent, av de nyanlända väljer
              en lots, och byte av lots sker i rimlig omfattning. Detta indikerar
              att valfrihetssystemet fungerar.
            </seg>
            <seg n="aa57c243">
              Statskontoret har genomfört en uppföljning av genomförandet av
              etableringsreformen som lämnades i juni 2012, och Arbetsmarknadsdepartementet
              har haft en dialog med Arbetsförmedlingen om Statskontorets rapport.
            </seg>
            <seg n="3f964141">
              Mycket av det som Statskontoret föreslår beträffande lotsar ligger
              inom ramen för Arbetsförmedlingens eget ansvar. Myndigheten följer
              upp och granskar lotstjänsten noggrant och har ansvar för att
              utifrån sin bevakning och inom ramen för sitt uppdrag genomföra
              de förändringar som kan vara nödvändiga för att förbättra tjänsten.
            </seg>
            <seg n="cc38d856">
              Arbetsförmedlingen genomförde under våren 2013 en fördjupad granskning
              av leverantörer av kompletterande arbetsförmedlingstjänster. I
              en rapport i augusti 2013 redogör myndigheten för granskningen
              och de utmaningar som myndigheten ser i det fortsatta arbetet
              med kompletterande arbetsförmedlingstjänster.
            </seg>
            <seg n="4ba20979">
              I rapporten redovisar Arbetsförmedlingen också åtgärder som myndigheten
              vidtagit för att förbättra upphandlingen och kvalitetsuppföljningen.
              När det gäller etableringslotsar framkommer i rapporten att:
            </seg>
            <seg n="4fd6b3de">
              Den successiva utvecklingen av etableringsreformen gör det också
              nödvändigt att uppföljningen sker i ett längre tidsperspektiv.
            </seg>
            <seg n="e3fbb282">
              Därför har Helsingforss universitet fått i uppdrag att utvärdera
              effekterna av etableringsuppdraget. En delrapport ska lämnas senast
              i april 2015 och en slutrapport i april 2016.
            </seg>
            <seg n="679b74cf">
              Regeringens intention är att invänta resultaten från de utvärderingsuppdrag
              som är utlagda innan åtgärder för större förändringar av etableringsuppdraget
              vidtas. Regeringen följer, som jag betonat tidigare, reformen
              noga och löpande.
            </seg>
            <seg n="71b78785">
              Inom ramen för sitt uppdrag kan Arbetsförmedlingen genomföra
              förändringar av tjänsten, exempelvis när det gäller förfrågningsunderlaget,
              kraven och ersättningen till lotsarna. Det kan bidra till att
              säkerställa kvaliteten i lotsverksamheten.
            </seg>
            <seg n="b9ef6200">
              Jag ser fram emot en givande interpellationsdebatt.
            </seg>
          </u>
          <note type="speaker" n="3d69fa99">
            Anf. 47 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-0c3375a7b743d683-0" n="a7807c6b">
            <seg n="683dc669">
              Herr talman! Jag tackar integrationsministern för svaret. Bakgrunden
              till frågan är att det finns stark kritik mot systemet med etableringslotsar.
              Denna kritik kommer inte bara från socialdemokratiska oppositionspolitiker
              utan från Riksrevisionen och Statskontoret och från lotsföretag
              som försöker agera seriöst på en oseriös marknad. Den kommer också
              från nyanlända, arbetsförmedlare och myndigheten Arbetsförmedlingen.
              Den kommer till och med från den liberala tankesmedjan Fores som
              har undersökt detta system.
            </seg>
            <seg n="f9a5f638">
              Därför finns det all anledning att fråga det jag gör: Tänker
              statsrådet sitta passiv, eller tänker statsrådet agera?
            </seg>
            <seg n="65f97e8a">
              Jag kan tyvärr konstatera att statsrådet kommer att vara passiv.
              Det framkommer med önskvärd tydlighet i slutet av svaret då statsrådet
              säger att regeringens intention är att invänta innan några åtgärder
              för förändringar vidtas. Det är givetvis inte tillfredsställande.
            </seg>
            <seg n="1278d13f">
              När man diskuterar detta är det viktigt att komma ihåg att det
              i grunden är ideologisk blindhet som driver den sittande regeringen
              att genomföra privatiseringar av verksamhet – inte för att det
              nödvändigtvis är bättre eller effektivare utan för att man av
              principiella skäl vill genomföra privatisering av all verksamhet.
            </seg>
            <seg n="6085c42e">
              Herr talman! Vi socialdemokrater kan absolut tänka oss att pröva
              alla vägar som kan ge framgång. Om privata aktörer tillför ett
              mervärde ska man givetvis pröva den vägen. Vi socialdemokrater
              har alltså ingen ideologisk blindhet här.
            </seg>
            <seg n="0f430b48">
              Det förutsätter dock att man har kontroll och uppföljning, och
              det är helt centralt om man ska hantera skattepengar på ett ansvarsfullt
              sätt.
            </seg>
            <seg n="fae4919c">
              Ska det fungera med privata aktörer och konkurrens måste det
              ske på sjysta villkor. En av de bärande delarna i kritiken från
              de aktörer som försöker vara seriösa är att bristen på kontroll
              och uppföljning gör att man inte klarar av att hantera det på
              ett rimligt sätt när man vill agera som etableringslots.
            </seg>
            <seg n="4254b677">
              Herr talman! I svaret sägs att etableringslotsen ska vara en
              viktig del i etableringsreformen. Ändå kan man inte uppfylla kraven
              på kontroll och uppföljning, trots att det är en viktig del av
              politiken.
            </seg>
            <seg n="3c293aae">
              Statsrådet säger i sitt svar att man har löpande rapporteringar,
              särskilda rapporteringar och kontinuerlig dialog. Då är det anmärkningsvärt
              att statsrådet inte kan se allt som Riksrevisionen, Statskontoret,
              lotsar, nyanlända, arbetsförmedlare och till och med liberala
              debattörer kan se. Det är anmärkningsvärt om man har en sådan
              genomgång, löpande rapportering och kontinuerlig dialog.
            </seg>
            <seg n="ca43843d">
              Statsrådet säger också i svaret att detta indikerar att valfrihetssystemet
              fungerar. Men det är precis vad Statskontorets utredning konstaterar
              att det inte gör. Detta står specifikt i Statskontorets genomgång
              av lotssystemet, där de kritiserar systemet på just den punkten.
              Statskontoret säger: Arbetsförmedlarna lämnar en samstämmig bild
              av att nyanlända har svårt att välja etableringslots. Målgruppens
              val baseras sällan på fakta, utan sker snarare med utgångspunkt
              från bekantas tidigare val. Enligt Statskontorets bedömning fungerar
              inte valfrihetssystemet med etableringslotsar.
            </seg>
            <seg n="47c526ff">
              Då är det anmärkningsvärt att statsrådet har en uppfattning där
              han säger att han inte ser några problem, att allt är bra och
              att det inte finns något att ändra på. Han sitter passiv och föreslår
              inga förändringar.
            </seg>
          </u>
          <note type="speaker" n="cb25f133">
            Anf. 48 Statsrådet ERIK ULLENHAG (FP):
          </note>
          <u who="unknown" xml:id="i-0ee606a8465da151-20" n="d3ff9cab">
            <seg n="0af7d73d">
              Herr talman! Det är alltid uppiggande att debattera med Patrik
              Björck. Det höjer tonläget.
            </seg>
            <seg n="08695d57">
              Jag börjar med att svara konkret på frågan, även om den inte
              är så öppet ställd. Tänker statsrådet sitta passiv, eller tänker
              statsrådet agera på den alltmer alarmerande situationen? Svaret
              på frågan om statsrådet tänker sitta passiv är: Nej. Tänker vi
              agera? Svaret är: Ja.
            </seg>
            <seg n="4970f8ed">
              Sedan vet även Patrik Björck att mycket av uppföljningen sker
              inom ansvariga myndigheter i Sverige. Det är inte så att ingenting
              sker ifall en etableringslots inte fungerar. Arbetsförmedlingen
              har alla möjligheter att säga upp avtalet, och det sker också.
              Sex leverantörsavtal som inte har fungerat har sagts upp under
              2013. Jag är medveten om att det kan finnas brister.
            </seg>
            <seg n="3135c000">
              Låt oss påminna oss den diskussion vi har haft kring etableringslotsar.
              Patrik Björck och hans partikamrater har hela tiden varit lite
              trevande och sagt att de inte har något emot alternativet men
              att det egentligen är jättefel. Det är huvudbudskapet från Patrik
              Björck.
            </seg>
            <seg n="542c1545">
              Vad var huvudkritiken mot etableringslotsar för ett par år sedan
              från några av dem du räknade upp? De sade då: Det kommer inte
              att finnas folk som vill vara etableringslotsar. Det är en diskussion
              jag har tagit i den här kammaren. Varför sade man att det inte
              skulle finnas folk som vill vara etableringslotsar? Jo, av det
              enkla skälet att vi har en prestationsbaserad ersättning som innebär
              att om någon ska tjäna pengar i systemet handlar det om att man
              ska hjälpa nyanlända till jobb eller till vidare studier.
            </seg>
            <seg n="b8a1dd85">
              Det är riktigt att grundersättningen är låg, men det är genomtänkt.
              Vi ska ha ett system som ställer krav på att man ska nå resultat.
              Vi kan börja med den kritikpunkten. Hur gick det? Som jag läste
              upp i svaret finns det flera hundra etableringslotsar runt om
              i landet. Det finns verksamhetsställen i princip över hela landet.
            </seg>
            <seg n="95dcdf2a">
              Det var den diskussion jag hade då med Patrik Björcks parti.
              I dag har vi 280 leverantörer som är etableringslotsar. Socialdemokraterna
              hade fel i kritiken, och det vore klädsamt om de kunde erkänna
              det. Det finns 1 256 verksamhetsadresser.
            </seg>
            <seg n="71ef0639">
              En annan del av kritiken var att systemet inte kommer att finnas
              i kommuner runt om i Sverige. Jag sade: Låt oss vänta och se och
              försöka få systemet att landa. Nu finns det i 233 kommuner. Det
              vore klädsamt om vi i diskussionen kunde gå tillbaka i debatten.
              Då ser vi att den huvudkritik som från början fanns mot systemet
              inte stämmer.
            </seg>
            <seg n="5d75594e">
              Sedan är det en annan sak, Patrik Björck, att vi hela tiden ska
              vara ödmjuka när vi inför nya system. Allt fungerar inte perfekt
              med etableringslotsar, och det finns utmaningar. Det står i svaret
              att Arbetsförmedlingen har ansvar för att följa upp dessa utmaningar
              och rapportera till regeringen.
            </seg>
            <seg n="b1d3775a">
              När jag säger att vi ska avvakta lite för att se resultatet av
              reformerna innan vi gör större förändringar är det inte samma
              sak, Patrik Björck, som att vi ingenting gör. Vi förändrar systemet
              för mottagande av nyanlända hela tiden. Under nästa år kommer
              vi att ställa tydligare krav på att ta erbjudna arbeten. Tar man
              inte ett erbjudet arbete som nyanländ invandrare blir man av med
              sin ersättning. Det är en förändring av reformen.
            </seg>
            <seg n="76d41f7d">
              Vi har gjort en större förändring av hela etableringsreformen,
              nämligen att Arbetsförmedlingen tog över ansvaret – det kommer
              vi inte att ändra på – och att man ska ha möjlighet att välja
              etableringslots. Jag behöver betydligt starkare argument än Patrik
              Björcks för att ändra mig i grundidén att det är bra att ha en
              guide in i det svenska samhället.
            </seg>
            <seg n="a7090568">
              Nu visar det sig att nästan alla nyanlända väljer lots. Det visar
              sig dessutom att vi har hög nöjdhet med den kompletterande aktör
              vi har den första tiden i Sverige. Motfrågan till Patrik Björck
              blir: Är det hans löfte till väljarna att avskaffa hela systemet
              med etableringslotsar?
            </seg>
            <seg n="5c60b156">
              Det jag vill göra är att utveckla systemet. En utmaning jag ser
              är att vi har för få från den ideella sektorn. Det är en del av
              det hela. I dag är 8 procent av etableringslotsarna från den ideella
              sektorn. Jag tycker att det är bra att Läkarförbundet, Röda Korset
              och andra är på plats. Jag skulle vilja ha fler.
            </seg>
            <seg n="2940828e">
              Den konkreta fråga som det vore intressant att få svar på från
              Patrik Björck är: Innebär detta mycket höga tonläge att Socialdemokraterna
              går till val på att avskaffa etableringslotsarna? Det är ett intressant
              besked till de 80–90 procent av de nyanlända som väljer etableringslots
              och som tycker att det är ett bra stöd den första tiden i Sverige.
            </seg>
          </u>
          <note type="speaker" n="07fa0428">
            Anf. 49 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-ad750623cb3e32d1-0" n="a7807c6b" next="i-19509b926118ec4b-0"/>
          <note n="219bd8f5">
            Herr talman! Likt en Don Quijote attackerar statsrådet väderkvarnar.
          </note>
          <u who="patrik_bjorck_a4bbfc" xml:id="i-19509b926118ec4b-0" n="a7807c6b" prev="i-ad750623cb3e32d1-0">
            <seg n="cf1676a8">
              Den kritik som framställts mot etableringslotssystemet vill statsrådet
              däremot uppenbarligen inte diskutera. Det är inte specifikt Patrik
              Björck som framför kritiken. Som framkommer i statsrådets svar
              gjorde Statskontoret 2012 en ganska bra genomgång där de lyfte
              fram precis de saker jag har pekat på.
            </seg>
            <seg n="6afd2d85">
              Nu har det gått ett år, och Riksrevisionen kommer tillbaka med
              liknande kritik. Det som framfördes 2012 har uppenbarligen inte
              resulterat i att Riksrevisionen har en annan synpunkt när de tittar
              på systemet i dag. Riksrevisionen säger i en förstudie att det
              finns flera brister i systemet med etableringslotsar, bland annat
              att det är för lite arbetsmarknadsrelaterat och att kontrollen
              och uppföljningen är otillräcklig. Det är den viktiga och bärande
              delen i min kritik.
            </seg>
            <seg n="5b1d6963">
              De säger också att det är viktigt att staten vet vad den får
              för pengarna, för det vet den inte i dag. Det är där kritiken
              kommer, och det är den kritik jag framställer i dag. Den kritiken
              väljer statsrådet tyvärr att över huvud taget inte bemöta.
            </seg>
            <seg n="90996a6d">
              Det finns lotsar som försöker hantera det hela på ett seriöst
              sätt med utgångspunkt från de ersättningsregler som gäller. De
              försöker gå in och fylla den roll som regeringen vill att lotssystemet
              ska göra. När man pratar med dem säger de själva att de inte kommer
              att klara av att konkurrera så som systemet ser ut nu eftersom
              det är så mycket som är oseriöst på marknaden.
            </seg>
            <seg n="4c5f911a">
              Man har skapat en marknad utan uppföljning och kontroll, där
              skattemedel går till oseriösa aktörer som köper sig kunder med
              gåvor och pengar. De delar till och med på resultatet med den
              de ska lotsa. I ett sådant system får den som eventuellt skulle
              vilja följa de intentioner som statsrådet och regeringen hade
              när reformen infördes naturligtvis inte någon möjlighet att fungera.
            </seg>
            <seg n="7f01114d">
              Det är beklämmande att för andra gången få höra att systemet
              är perfekt. Det är väldigt många deltagare som väljer lotsarna,
              och de är väldigt nöjda. Alla bedömare som går in och mäter och
              ser vad det är som ska ske och vad man ska göra och om konkurrensen
              mellan de olika aktörerna fungerar på ett seriöst sätt kommer
              fram till att det inte fungerar.
            </seg>
            <seg n="e6e82a3c">
              Om man mäter antalet deltagare och resultatet av deras deltagande
              inte är det avsedda är det naturligtvis märkligt, herr talman,
              att man kan vara nöjd, som statsrådet är. Att bara mäta antalet
              deltagare men inte bry sig om hur de blev rekryterade till sin
              lots är ett märkligt sätt att använda skattepengar när lotsarna
              har köpt platser och lockat till sig deltagare med gåvor, när
              deltagarna i sin tur har fått betalt om de rekryterar fler deltagare
              och när lotsarna sedan delat på de eventuella resultatersättningarna
              med kunderna i systemet.
            </seg>
            <seg n="f0b60b49">
              Statsrådet står här i talarstolen och säger att många är med
              och att många uttrycker nöjdhet på en marknad som inte fungerar.
              De flesta som tittar på detta konstaterar att det är en sällsynt
              svår situation. Hur ska den som är nyanländ till Sverige kunna
              förstå sig på systemet med lotsar? Inte ens jetlaggade affärsresenärer
              som har åkt över Atlanten och anländer till flygplatsen Arlanda
              kan förstå sig på det svenska systemet med taxibilar. De blir
              lurade varje dag för att vi har ett avreglerat system inom taxinäringen.
              Men man ställer krav på att en nyanländ flykting i Sverige ska
              förstå sig på det här korrumperade systemet.
            </seg>
          </u>
          <note type="speaker" n="d71d7cc1">
            Anf. 50 Statsrådet ERIK ULLENHAG (FP):
          </note>
          <u who="unknown" xml:id="i-0ee606a8465da151-21" n="d3ff9cab">
            <seg n="8ae472a4">
              Herr talman! Vi försöker en gång till. Det vore klädsamt, Patrik
              Björck, om du i alla fall försökte citera mig korrekt – vi kan
              väl börja där. Jag har inte sagt att detta system är perfekt.
            </seg>
            <seg n="deabbe2d">
              Det vore också klädsamt ifall du kunde läsa vad som står i svaret.
              Alldeles nyss stod du i riksdagens talarstol och sade: Det finns
              ingen uppföljning och ingen kontroll.
            </seg>
            <seg n="4ef010ae">
              Jag läser igen högt ur svaret: Myndigheten – alltså Arbetsförmedlingen
              – följer upp och granskar lotstjänsten noggrant och har ansvar
              för att utifrån sin bevakning och inom ramen för sitt uppdrag
              genomföra de förändringar som kan vara nödvändiga för att förbättra
              tjänsten.
            </seg>
            <seg n="343f9801">
              Ett exempel som jag nämnde alldeles nyss, Patrik Björck: Om ett
              lotsföretag inte fungerar finns det möjlighet att säga upp avtalet.
              Det har skett under 2013. Det är möjligt att det behöver ske i
              högre utsträckning. Det finns – det är jag den förste att erkänna,
              och jag har sagt det i riksdagens talarstol tidigare – lotsföretag
              som inte har fungerat tillräckligt bra och lotsföretag som inte
              har varit seriösa. I svaret hänvisar jag också till att det finns
              lotsföretag som inte har haft sjyst marknadsföring.
            </seg>
            <seg n="e7ed0c0b">
              Så ska vi inte ha det, Patrik Björck. Men låt oss försöka undvika
              att medvetet misstolka varandra utan i alla fall försöka – åtminstone
              när du har fått svaret både skriftligt och muntligt – korrekt
              beskriva vad regeringen gör.
            </seg>
            <seg n="9e02422d">
              Det är bra att du hänvisar till Statskontorets rapport. En av
              de första saker som jag gjorde när vi genomförde etableringsreformen
              var att ge uppdrag om ett antal systematiska uppföljningar av
              etableringsreformen för att kunna vidta åtgärder i tid.
            </seg>
            <seg n="82b7b339">
              Det är ett lite ovanligt sätt att jobba när man genomför större
              reformer – speciellt om man jämför med tidigare socialdemokratiska
              regeringar – att regeringen själv tidigt ger uppdrag om uppföljningar
              och granskningar. Helsingforss universitet, som jag hänvisade
              till i svaret, har vi också gett ett uppdrag för att vi ska kunna
              göra rätt.
            </seg>
            <seg n="32d0b286">
              I den stora frågan, Patrik Björck, får vi fundera på: Fungerar
              det nya etableringssystemet bättre eller sämre än det gamla? Det
              finns stora utmaningar i det nya systemet. Men vi kan redan nu
              se att om vi fortsätter att ha de resultat som vi nu har kommer
              vi att ha kortat tiden från det att man kommer till Sverige till
              det att man har fått ett jobb. Var fjärde som har lämnat systemet
              efter de första två åren har gått vidare till arbete eller studier.
              Det fungerar bättre än det gamla systemet.
            </seg>
            <seg n="be0eb884">
              Är det perfekt? Nej, Patrik Björck, det är inte perfekt, så stå
              inte här och hävda att jag säger att det är perfekt.
            </seg>
            <seg n="e0ebba7a">
              Men det är rätt tänkt att fokusera på jobb från första dagen,
              Patrik Björck. Det är rätt tänkt att vi gör upp med en integrationspolitik
              som har fokuserat alldeles för mycket på omhändertagande. Det
              är rätt tänkt att vi behandlar människor som har kommit till Sverige
              som vuxna människor. Det är rätt tänkt att tro att vi ska försöka
              individualisera mottagandet i Sverige.
            </seg>
            <seg n="05d83799">
              Du raljerar lite allmänt om att nyanlända inte kan välja. Men
              fundera lite grann på hur mångfalden av lotsar ser ut! Är det
              bra eller dåligt att Läkarförbundet finns som lots? Tror du att
              det är bra idé för en nyanländ läkare att använda sig av Läkarförbundet
              som lots? Jag tror att det är bra. Är det en bra eller dålig idé
              att vi börjar få olika typer av kompetenser när det gäller vilken
              bakgrund man har, vilket land man kommer från och vilken utbildning
              man har? Jag tror att det är bra.
            </seg>
            <seg n="a0e127d9">
              Jag tror också att det är bra att vi har byggt upp ett system
              där det inte, Patrik Björck, är så att någon bara kan starta ett
              lotsföretag och tjäna stora pengar på det, för så fungerar det
              inte. Man kan starta ett lotsföretag, och man kan tjäna pengar
              på det – om det ger resultat. Om människor kommer i arbete, om
              människor studerar vidare får man en prestationsbaserad ersättning.
            </seg>
            <seg n="20efbb8a">
              Patrik Björck har alldeles rätt i att jag har fått kritik för
              det. Jag har fått kritik för det från branschföretag som tycker
              att det är för tuffa regler. Jag har periodvis fått kritik från
              liberala debattörer som tycker att ersättningen är för låg. Jag
              har fått kritik från etableringslotsar för det. Men det är rätt
              tänkt, Patrik Björck, att bygga upp system där det faktiskt är
              resultaten som räknas, ifall vi nu ska använda oss av kompletterande
              aktörer.
            </seg>
            <seg n="48f53066">
              Patrik Björck är en alldeles utmärkt oppositionspolitiker speciellt
              när det gäller tonläget. Men ibland blir jag lite bekymrad över
              hur det skulle se ut ifall Patrik Björck fick ett regeringsansvar.
            </seg>
            <seg n="d148e35b">
              Notera nu att jag 90 procent av tiden talade om vad vi gör, så
              hävda inte att jag nu skyller på Socialdemokraterna. Men du kan
              väl ändå i riksdagens talarstol klara att svara på frågan: Är
              Socialdemokraternas löfte att avskaffa etableringslotsarna?
            </seg>
          </u>
          <note type="speaker" n="22f14c0f">
            Anf. 51 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-0c3375a7b743d683-1" n="a7807c6b">
            <seg n="09234c89">
              Herr talman! Då vill jag vara tydlig och konstatera: Om det hade
              varit mina uppfattningar hade jag inte tagit kammarens eller statsrådets
              dyrbara tid i anspråk. Detta är en kritik som kommer från Riksrevisionen,
              Statskontoret, seriösa lotsaktörer, nyanlända, arbetsförmedlare,
              Arbetsförmedlingen som myndighet och även liberala debattörer,
              som jag var inne på.
            </seg>
            <seg n="51b49d7b">
              Vi kan gå till de liberala debattörerna och se hur de tittar
              på systemet och vad deras kritik bygger på. Från tankesmedjan
              Fores kommer man till slutsatsen:
            </seg>
            <seg n="f77e3a7c">
              Ett annat problem är tecknen på att vissa lotsföretag utnyttjar
              systemet genom att teckna slavlika kontrakt med nyanlända efter
              att ha lockat dem med gåvor. Genom att ägna sig åt denna typ av
              cream skimming kan de tjäna pengar utan att föra sina klienter
              närmare arbetsmarknaden.
            </seg>
            <seg n="48e3f858">
              Det är, herr talman, för att inte bli anklagad för att höja tonläget
              i debatten här i kammaren, ett ordagrant citat från den liberala
              tankesmedjan Fores.
            </seg>
            <seg n="8eceecda">
              Det är här någonstans som statsrådet blir svaret skyldig. Om
              det nu är så att man i huvudsak är nöjd med systemet, om man faktiskt
              inväntar förslag på förändringar, som det står i svart på vitt
              och som vem som helst kan ta del av i svaret, då måste man fundera
              över: Hur kommer det sig att statsrådet inte kan se det alla andra
              ser?
            </seg>
            <seg n="955ccf10">
              Det är det som föranleder interpellationen. När det år efter
              år kommer likadan kritik mot missförhållanden och det inte finns
              en endaste tendens till att det skulle ha blivit bättre är det
              rimligt, herr talman, att ifrågasätta regeringens passivitet,
              och det är det jag gör. Jag hoppas naturligtvis att det ska leda
              till aktivitet. Skam den som ger sig!
            </seg>
          </u>
          <note type="speaker" n="584af253">
            Anf. 52 Statsrådet ERIK ULLENHAG (FP):
          </note>
          <u who="unknown" xml:id="i-0ee606a8465da151-22" n="d3ff9cab">
            <seg n="15bfe489">
              Herr talman! Vi fick lite problem med citerandet igen. Jag har
              inte talat om inga förändringar, Patrik Björck, utan jag talade
              om inga större förändringar av etableringsuppdraget.
            </seg>
            <seg n="7d5f5c9f">
              En större förändring av etableringsuppdraget är för mig till
              exempel att säga: Vi är så mycket emot att vi har kompletterande
              aktörer att vi inte ska ha sådana. Men något sådant kommer inte
              att ske från regeringens sida.
            </seg>
            <seg n="1d5ffe8c">
              Det var den frågan som jag nu i tre inlägg har försökt få svar
              på från Socialdemokraterna. Men uppenbarligen kan vi inte ens
              få svar på frågan om detta system är så eländigt att det borde
              avskaffas. På tonläget verkar det ju som det.
            </seg>
            <seg n="32c26100">
              Jag tror i grunden att det är bra, när man kommer till Sverige,
              att få hjälp med att skapa sig nätverk. Det finns ett par saker
              som man saknar i Sverige när man kommer hit. Det första är det
              svenska språket – det fokuserar vi på. Det andra är nätverk –
              man känner inte människor. Tanken med etableringslotsar av olika
              slag, därför att människor som kommer hit är olika, är att de
              ska kunna hjälpa till med nätverk.
            </seg>
            <seg n="554f2b2d">
              Patrik Björck säger att det har funnits kritik år efter år. Ta
              det lite lugnt! Systemet har knappt funnits i tre år.
            </seg>
            <seg n="f4a5f462">
              Visst fanns det kritik första året. Den bemötte jag i mitt första
              inlägg, där jag gick igenom att mycket av den huvudsakliga kritik
              som riktades mot systemet har visat sig vara fel, Patrik Björck.
            </seg>
            <seg n="e507f3d3">
              Sedan finns det – jag upprepar det igen – oseriösa lotsföretag,
              folk som inte har gjort detta tillräckligt bra. Min slutsats är
              att vi ska se till att fortsätta med uppföljning och kontroll
              och se till att vi kan nå bättre resultat. Min slutsats är inte
              att systemet inte fungerar i sådan grad att det ska avskaffas,
              vilket för mig är en större förändring. Låt oss prata om rätt
              saker!
            </seg>
            <seg n="fcb27c3e">
              Det vi för närvarande kan notera är att vi har en opposition
              som är aktiv och kritiserar regeringen, vilket är bra, och som
              är aktiv med att citera liberala tankesmedjor, vilket också är
              bra. Men om du drar slutsatser av vad just Fores och andra säger:
              Nu rycker du ut ett citat, men jag tycker att du ska vara lite
              ärlig mot dem och säga att de egentligen tycker att detta med
              valfrihet är bra. Citatet ger nästan ett intryck av att de tycker
              att det är jättedåligt och vill avskaffa alltihop, men de vill
              se att det fungerar bättre. Och det vill jag också, Patrik Björck.
            </seg>
            <seg n="04b4e1a3">
              Det som var lite synd med debatten, herr talman och Patrik Björck,
              var att vi aldrig fick klart för oss vilka alternativ som står
              mot varandra. Men jag välkomnar en fortsatt granskning, för vi
              ska fortsätta att utveckla integrationspolitiken så att den kan
              fungera bättre. Jag tackar för en bra debatt och önskar interpellanten
              en trevlig helg.
            </seg>
          </u>
          <note n="df5f8747">
            Överläggningen var härmed avslutad.
          </note>
          <note n="4e4658a4">
            10 § Bordläggning
          </note>
          <note n="07f68c87">
            Följande dokument anmäldes och bordlades:
          </note>
          <note n="1d38280a">
            11 § Anmälan om interpellationer
          </note>
          <note n="1a2d2f4f">
            Följande interpellationer hade framställts:
          </note>
          <note n="6783ce1d">
            den 29 november
          </note>
          <note n="17ae0267">
            Cecilia Dalman Eek
          </note>
          <note n="64dce0ba">
            Lars Eriksson
          </note>
          <note n="a767f65d">
            Peter Jeppsson
          </note>
          <note n="e1e50539">
            Interpellationerna redovisas i bilaga som fogats till riksdagens
            snabbprotokoll tisdagen den 3 december.
          </note>
          <note n="037faeab">
            12 § Anmälan om frågor för skriftliga svar
          </note>
          <note n="a829ee44">
            Följande frågor för skriftliga svar hade framställts:
          </note>
          <note n="6783ce1d">
            den 29 november
          </note>
          <note n="a6b6d3cb">
            Åsa Lindestam
          </note>
          <note n="4ed33817">
            Jonas Eriksson
          </note>
          <note n="905b807a">
            Frågorna redovisas i bilaga som fogats till riksdagens snabbprotokoll
            tisdagen den 3 december.
          </note>
          <note n="54874efd">
            13 § Kammaren åtskildes kl. 11.47.
          </note>
          <note n="e1f9c8ee">
            Förhandlingarna leddes
          </note>
          <note n="2db8701e">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
