<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--64</head>
          <docDate when="2013-02-04">2013-02-04</docDate>
        </div>
      </front>
      <body>
        <div>
          <note n="9e502e7f">
            ﻿
          </note>
          <note n="b496676c">
            Riksdagens protokoll
          </note>
          <note n="d69aa3ad">
            2013/14:64
          </note>
          <note type="date" n="f285ce07">
            Tisdagen den 4 februari
          </note>
          <note n="98dab23c">
            Kl. 13:00 - 20:23
          </note>
          <note n="c6f340b7">
            1 § Justering av protokoll
          </note>
          <note n="a4f47b1c">
            Protokollen för den 28 och 29 januari justerades.
          </note>
          <note n="b4a20e5a">
            2 § Meddelande om frågestund
          </note>
          <note n="a51a1121">
            Tredje vice talmannen meddelade att vid frågstunden torsdagen
            den 6 februari kl. 14.00 skulle följande statsråd närvara:
          </note>
          <note n="e26c0c68">
            Näringsminister Annie Lööf (C), finansminister Anders Borg (M),
            statsrådet Birgitta Ohlsson (FP), statsrådet Anna-Karin Hatt (C)
            och miljöminister Lena Ek (C).
          </note>
          <note n="ae35b487">
            3 § Anmälan om subsidiaritetsprövningar
          </note>
          <note n="ddeebb89">
            Tredje vice talmannen anmälde att utdrag ur följande protokoll
            i ärenden om subsidiaritetsprövning av EU-förslag hade kommit
            in:
          </note>
          <note n="7afc195e">
            4 § Anmälan om fördröjda svar på interpellationer
          </note>
          <note n="124c8e85">
            Följande skrivelser hade kommit in:
          </note>
          <note n="d4af441e">
            Interpellation 2013/14:233
          </note>
          <note n="3d07a2f4">
            Interpellation 2013/14:233 Turkiet och KCK-rättegångarna
          </note>
          <note n="2b714475">
            Interpellationen kommer att besvaras tisdagen den 4 mars 2014.
          </note>
          <note n="85f69fe6">
            Skälet till dröjsmålet är resor och tidigare inbokat engagemang.
          </note>
          <note n="4f8e0337">
            Fredrik Jörgensen
          </note>
          <note n="bd0c7d3e">
            Interpellation 2013/14:236
          </note>
          <note n="e321b641">
            Interpellation 2013/14:236 Kassaservice i Gävleborg
          </note>
          <note n="532ab909">
            Interpellationen kommer att besvaras tisdagen den 25 februari
            2014.
          </note>
          <note n="d6bcac16">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note n="526b65a9">
            Rikard Jermsten
          </note>
          <note n="eddfa786">
            Interpellation 2013/14:241
          </note>
          <note n="43a993ea">
            Interpellation 2013/14:241 Skattesänkningarnas misslyckande
          </note>
          <note n="25d55dbf">
            Interpellationen kommer att besvaras fredagen den 14 mars 2014.
          </note>
          <note n="d6bcac16">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note n="526b65a9">
            Rikard Jermsten
          </note>
          <note n="49edd28a">
            Interpellation 2013/14:242
          </note>
          <note n="afbdcad7">
            Interpellation 2013/14:242 Utfasning av miljöskadliga subventioner
          </note>
          <note n="25d55dbf">
            Interpellationen kommer att besvaras fredagen den 14 mars 2014.
          </note>
          <note n="d6bcac16">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note n="526b65a9">
            Rikard Jermsten
          </note>
          <note n="7e34b35c">
            5 § Anmälan om faktapromemoria
          </note>
          <note n="0bc28ed0">
            Tredje vice talmannen anmälde att följande faktapromemoria om
            förslag från Europeiska kommissionen hade kommit in och överlämnats
            till utskott:
          </note>
          <note n="31f63752">
            KOM(2013) 884
          </note>
          <note n="59cd7229">
            6 § Ärenden för förnyad bordläggning
          </note>
          <note n="8cf71dd9">
            Följande dokument bordlades för andra gången:
          </note>
          <note n="49194d55">
            7 § Svar på interpellation 2013/14:97 om snedvridning av förutsättningarna
            för biodrivmedel
          </note>
          <note type="speaker" n="0fedf56d">
            Anf. 1 Finansminister ANDERS BORG (M):
          </note>
          <u who="anders_borg_finansminist" xml:id="i-0c519747d3bb15d5-0" n="c07c1a3e">
            <seg n="607358e6">
              Herr talman! Johan Löfstrand har frågat mig av vilket skäl regeringen
              valt att skattemässigt missgynna biosyntetiska drivmedel. Han
              hänvisar till att E85 och RME skattebefrias medan andra höginblandade
              biodrivmedel beskattas.
            </seg>
            <seg n="081bca3b">
              I budgetpropositionen för 2014 föreslår vi att ett kvotpliktssystem
              för biodrivmedel införs. Kvotpliktssystemet ska styra mot ökad
              låginblandning och därmed mot de klimat- och energipolitiska målen
              till 2020.
            </seg>
            <seg n="c367080b">
              Det är viktigt att kvotplikten har förutsättningar att vara ett
              långsiktigt styrmedel. Systemet utformas därför i kombination
              med en beskattning som inte innebär statsstöd. Det är av den anledningen
              beskattningen av vissa biodrivmedel ändras nästa år. Ändringen
              innebär att energiskatt tas ut för alla biodrivmedel som ingår
              i bensin och diesel och därmed främjas av kvotplikten. Eftersom
              HVO definitionsmässigt är diesel gäller det även detta biodrivmedel.
            </seg>
            <seg n="6fc1b76b">
              Alla höginblandade och rena biodrivmedel, inklusive HVO, kommer
              att främjas men på olika sätt. HVO kommer att stödjas genom en
              särskild kvot som bara får uppfyllas med HVO eller andra andra
              generationens biodrivmedel. Andra höginblandade eller rena biodrivmedel,
              som inte är bensin eller diesel, kommer att främjas genom fortsatt
              skattebefrielse.
            </seg>
            <seg n="781abd37">
              Slutligen vill jag betona att jag inte håller med om att HVO
              missgynnas. Skattebefrielsen till biodrivmedel utanför kvotplikten
              innebär inget krav på att sälja eller köpa dem, och unionsrätten
              gör att de inte får bli billigare än sina fossila motsvarigheter.
              En särskild kvot för HVO kan därför utgöra ett mer fördelaktigt
              och långsiktigt styrmedel än skattebefrielse.
            </seg>
            <seg n="d2835ce6">
              Hanteringen av HVO är en fråga som regeringen avser att återkomma
              till när styrmedlen utvecklas för att öka andelen biodrivmedel
              med extra fördelar.
            </seg>
          </u>
          <note type="speaker" n="659ebccb">
            Anf. 2 JOHAN LÖFSTRAND (S):
          </note>
          <u who="johan_lofstrand_6c3588" xml:id="i-f0774e40fc72dec4-0" n="bfc69473">
            <seg n="8de16a62">
              Herr talman! Jag tackar ministern för svaret. Ministern inleder
              med att säga att det är en del av kvotpliktssystemet och att det
              är ett viktigt verktyg för att vi ska klara de klimat- och miljömål
              vi har. Jag håller inte riktigt med. Ambitionen med kvotpliktsförslagen
              är alldeles för låga. Regeringens och riksdagens mål att minska
              utsläppen av koldioxid med 600 000 ton nås inte.
            </seg>
            <seg n="a1910f2d">
              Finansministern kommer säkert ihåg att han i en artikel i april
              2012 lanserade förslaget om kvotplikt och sade att det fanns stora
              miljövinster med det nya förslaget. När vi nu läser propositionen
              inser vi att det var stora ord men lite innehåll. Förslaget kommer
              på sin höjd att ge en minskning med ungefär hälften, ungefär 270
              000 ton. Löftet om en minskning med 600 000 ton, som var huvudargumentet
              för att införa förslaget, blev bara en tummetott. Detta är bara
              ytterligare ett exempel i raden på Moderaternas i stort sett obefintliga
              miljöambition.
            </seg>
            <seg n="018a1479">
              Herr talman! I dag debatterar vi beskattningen av biodrivmedel
              och specifikt beskattningen av HVO, det vill säga biosyntetisk
              diesel. Den görs bland annat av avfall från skogs- eller livsmedelsindustri.
              HVO är ett andra generationens drivmedel som i mångt och mycket
              är väldigt bra. Det ger mindre sot och tjära vid förbränning och
              har många positiva egenskaper.
            </seg>
            <seg n="df587220">
              Frågan som vi diskuterar är oerhört teknisk, och jag hoppas att
              vi kommer att räta ut ett antal frågetecken under debatten. Grundfrågan
              är dock enkel: Varför har regeringen så tydligt diskriminerat
              just detta bränsle i propositionen?
            </seg>
            <seg n="4ff9c5b1">
              Ministern säger i sitt svar att HVO definitionsmässigt är diesel
              och ska behandlas så. Det är dock fel. HVO är lika lite eller
              lika mycket diesel som Fame och RME om vi ska diskutera kemiska
              termer, men jag vet inte om vi behöver göra det. Varken 100 procent
              HVO eller 100 procent RME är dieselolja. Inget av dessa biodrivmedel
              uppfyller till exempel EU:s tekniska standard för dieseloljor,
              EN 590.
            </seg>
            <seg n="635dae04">
              Något som brukar lyftas fram som argument är att HVO har samma
              tullnummer. Det är sant att HVO har samma tullnummer som diesel,
              men enligt de hållbarhetsbesked som finns är HVO inte fossil diesel.
            </seg>
            <seg n="e882b17d">
              Dessa frågor har man löst i Finland och Tyskland. Det handlar
              om vilja och administrativa rutiner. Är det av lathet som regeringen
              har bestämt sig för att inte definiera HVO som ett biodrivmedel?
              Jag hoppas inte det.
            </seg>
            <seg n="e368c1ab">
              Varför ska drivmedlet HVO drabbas av en extra skatt på ungefär
              1,70 per liter om man använder det i höginblandad form? Det kommer
              att leda till att många företag tvingas fortsätta köra med fossil
              diesel och i förlängningen tvingas till investeringar och förändrad
              infrastruktur.
            </seg>
            <seg n="c22344fd">
              Vore det inte bättre att ha ett teknikneutralt system? Varför
              kan vi inte ge alla biodrivmedel samma spelregler så att marknaden
              själv kan använda de drivmedel som är mest lämpade?
            </seg>
            <seg n="69ca398e">
              HVO är inte diesel utan ett modernt, nytt biodrivmedel. Varför
              ska det diskrimineras?
            </seg>
          </u>
          <note type="speaker" n="705b5df8">
            Anf. 3 FINN BENGTSSON (M):
          </note>
          <u who="finn_bengtsson_40fb24" xml:id="i-f4b6b57dcb152b57-0" n="8fa44460">
            <seg n="99d263a7">
              Herr talman! I veckan som gick hade interpellanten Johan Löfstrand
              och jag en diskussion på just detta tema i Östergötland då Lantbrukarnas
              Riksförbund ordnade ett möte om klimat- och miljöfrågor baserat
              på den viktiga rapporten som kom i december om en fossiloberoende
              fordonsflotta till 2030.
            </seg>
            <seg n="90b43676">
              Jag tyckte då att Johan Löfstrand och jag var överens om det
              viktiga i teknikneutraliteten, och, herr talman, jag kommer strax
              tillbaka till den diskussionen.
            </seg>
            <seg n="33eda075">
              Redan då torgförde Johan Löfstrand, som kan dessa frågor bra
              eftersom han sitter i det utskott som behandlar dem, att det som
              nu nämns i interpellationen måste ha varit ett förbiseende från
              Finansdepartementet.
            </seg>
            <seg n="17d9d6c3">
              Jag blir därför glad när jag hör finansministerns svar att detta
              är en mycket genomtänkt strategi som i allt väsentligt ansluter
              till det vi har i den utredning om en fossiloberoende fordonsflotta
              till 2030 som är ute på remiss.
            </seg>
            <seg n="5aa146f5">
              För det första är transport- och klimatfrågan komplex. För det
              andra behöver teknikutvecklingen en långsiktighet som kan vara
              svår att kombinera med den flexibilitet som generella styrmedel
              måste ha. Det är precis den frågan finansministern problematiserar
              i sitt svar för att belysa problemet ytterligare. För det tredje
              säger utredningen att transportsektorn och samhällsutformningen
              till stor del styrs av regelverk.
            </seg>
            <seg n="1c16e01e">
              Jag vill gå tillbaka till detta med teknikneutralitet och be
              interpellanten Johan Löfstrand förklara hur han tänker kring en
              annan sak som berör drivmedel, nämligen den så kallade pumplagen.
              Lagen skapades av den senaste socialdemokratiska regeringen, som
              införde ett krav på att mackägare skulle installera en särskild
              pump för biodrivmedel.
            </seg>
            <seg n="845b4815">
              Man sade visserligen att det skulle vara teknikneutralt och att
              man fick ha vilket drivmedel som helst, men i praktiken innebar
              det uttalande statsminister Göran Persson gjorde att etanol prioriterades.
              Det var endast etanolpumpar som det var rimligt för mackägarna
              att investera i eftersom det som kallades teknikneutralt styrdes
              mot att specifikt inriktas på etanol.
            </seg>
            <seg n="9b418b39">
              Regelverket infördes av en socialdemokratisk regering och drevs
              på av Miljöpartiet. Det är ingen hemlighet att Socialdemokraternas
              partiledare Stefan Löfven flörtar öppet med Miljöpartiet för att
              kanske kunna bilda en regering.
            </seg>
            <seg n="4c260f41">
              Vi har även miljöpartister med i denna diskussion. Enligt Miljöpartiet
              vill de vässa pumplagen, det vill säga göra den ännu mer selektiv
              och inriktad på betydligt dyrare pumpar för att tvinga mackägarna
              till en snabb omställning. Man kan undra hur detta kommer att
              slå mot landsbygden och de små bensinstationerna och mackarna,
              som kanske inte har råd att installera detta.
            </seg>
            <seg n="9a1c0505">
              Hur kommer Socialdemokraterna att förhålla sig till Miljöpartiets
              krav på att skärpa pumplagen? Socialdemokraterna kanske vill skärpa
              den. I resonemanget kring drivmedel tycker jag att regeringen
              genom finansministern för fram en mycket balanserad syn. Den har
              ett långsiktigt mål precis som anges i den utredning som är ute
              på remiss.
            </seg>
            <seg n="c426965f">
              Socialdemokraternas historik vittnar däremot om att de är mycket
              selektiva eftersom de kräver att distributörer av drivmedel ska
              tvingas till investeringar som kanske kommer att leda till att
              möjligheter att få drivmedel i framtiden försvinner.
            </seg>
          </u>
          <note type="speaker" n="fe9812a0">
            Anf. 4 JACOB JOHNSON (V):
          </note>
          <u who="jacob_johnson_d95069" xml:id="i-6d9309773f63de65-0" n="70bc1480">
            <seg n="37282a04">
              Herr talman! Regeringen har som ambition att Sverige ska ha en
              fossiloberoende fordonsflotta till 2030. Det är inte många år
              dit. Vad betyder fossiloberoende?
            </seg>
            <seg n="b3d379da">
              I den utredning som publicerades strax före jul föreslås ett
              etappmål med innebörden att utsläppen av fossila växthusgaser
              från fordonstrafiken ska minska med 80 procent till 2030. Vägen
              dit ska enligt utredningen följa tre huvudspår: en samhällsplanering
              som ger minskat behov av transporter, effektivare fordon och övergång
              till biodrivmedel.
            </seg>
            <seg n="d1da5222">
              Utredningen konstaterar också att Sverige har goda förutsättningar
              för produktion av biodrivmedel. Jag tror att det finns en bred
              enighet över partigränserna om dessa huvudspår för att nå en fossiloberoende,
              eller helst helt fossilfri, fordonsflotta.
            </seg>
            <seg n="2496be18">
              Då är det desto märkligare att vissa biodrivmedel som framställs
              och som kan ersätta fossila drivmedel, till exempel dieselolja,
              skattemässigt klassas som vanlig diesel vid inblandning över 15
              procent.
            </seg>
            <seg n="8e13ce49">
              Grejen kan inte vara att syntetisk dieselolja grundad på bioråvara
              med i princip samma egenskaper som fossil diesel ska beskattas
              som fossil diesel. Grejen måste vara att till exempel HVO, som
              är just fossilfritt, bör beskattas på samma sätt som andra fossilfria
              biobränslen.
            </seg>
            <seg n="35075f31">
              Regeringen och EU för något som måste kallas för ett cirkelresonemang.
              I budgetpropositionen står: HVO är ett biodrivmedel som definitionsmässigt
              är ett dieselbränsle. Det är ju ett förnybart bränsle! Men enligt
              budgetpropositionen är det ett dieselbränsle definitionsmässigt,
              och därmed kommer energiskatt enligt förslagets utformning att
              tas ut med belopp som motsvarar energiskattesatsen för jämförbart
              fossilt drivmedel. Man klassar det som ett fossilt drivmedel,
              vilket det inte är.
            </seg>
            <seg n="2b08acb3">
              Man slår alltså ihop fossilt diesel med biodiesel till en grupp
              som kallas för dieselbränsle och som ska beskattas som ett fossilt
              bränsle, vilket tydligen skulle bevisas.
            </seg>
            <seg n="a5fd1ed4">
              Herr talman! Vän av ordning måste fråga sig hur byråkraterna
              på Regeringskansliet och EU-kommissionen tänker. Vill de främja
              biodrivmedel till skillnad från fossila bränslen genom en lägre
              beskattning, eller vill de slå ihop dem och ha samma skatteklass?
              Det hänger inte ihop. Regeringen måste bestämma sig. Vill de avveckla
              fossila bränslen så snart som möjligt eller inte? Vill de främja
              förnybara bränslen som HVO eller inte? Vill de åstadkomma en rättvis
              beskattning som beskattar olika biodrivmedel enligt samma principer
              eller inte?
            </seg>
            <seg n="499d0f8b">
              Vad tänker finansminister Anders Borg göra för att reda ut dessa
              frågetecken relativt EU och den svenska lagstiftningen för att
              åstadkomma en rättvis beskattning av biobränslen så att den främjar
              övergången till den fossilfria fordonsflotta som jag tror vi är
              eniga om att vi ska nå?
            </seg>
          </u>
          <note type="speaker" n="8f54a0a3">
            Anf. 5 MATS PERTOFT (MP):
          </note>
          <u who="mats_pertoft_b36794" xml:id="i-1d7781972df8cdcf-0" n="118ee646">
            <seg n="e01fb67e">
              Herr talman! Jag tackar finansministern för svaret på Johan Löfstrands
              interpellation.
            </seg>
            <seg n="2db6aea5">
              Det är intressant att diskutera detta. Jag minns en tid – det
              är ganska länge sedan, precis i början under alliansregeringen
              – när jag hörde finansministern prata om att den bästa skatten
              ur miljösynpunkt vore en ren koldioxidbeskattning. Jag tyckte
              att det var anmärkningsvärt, positivt och bra – någon hade förstått
              vad det handlade om. Det var nästan miljöpartistiskt.
            </seg>
            <seg n="06f11f3d">
              Men det finns ett problem. Vad har detta lett till? Vi hade en
              situation ganska länge, ända fram till 2010, då Sverige verkligen
              låg i framkant internationellt när det gäller att ställa om till
              alternativa bränslen och lämna det fossilberoende samhället.
            </seg>
            <seg n="ee98eb3e">
              I december var jag på Svebios stora konferens. Näringslivet,
              där jobben skapas, där alternativen tas fram och där framtiden
              byggs, ropar efter långsiktighet. De hittar ingen sådan i regeringens
              förslag. Det gör mig orolig, för vi har varit unika men är det
              inte längre.
            </seg>
            <seg n="1b2de86c">
              Vi har tappat en position som skulle ge oss jobb i framtiden
              och som skulle kunna ge oss en klar, bättre miljöopposition. I
              stället blir det ett daltande fram och tillbaka med olika listor.
            </seg>
            <seg n="7b71183f">
              Jag har ingenting emot kvotplikt. Det är bara det att den sätts
              på tok för lågt. Vi har i princip redan nått målen. Det är näringslivet,
              som politiken egentligen ska skjuta framför sig, som skjuter regeringen
              och politiken framför sig. De skriker efter att alliansregeringen
              ska ta ett miljöpolitiskt ansvar i denna fråga, vilket de inte
              gör.
            </seg>
            <seg n="66555730">
              Att då komma med listor med olika nu existerande drivmedel är
              helt åt skogen. Tror vi inte längre att man kan skapa nya lösningar?
              Tror vi inte längre att näringslivet och forskningen är dynamiska?
            </seg>
            <seg n="e16f594c">
              Min fråga till finansministern är: Varför kan vi inte i stället
              sätta kriterier – koldioxidinnehåll och klimatnytta? Det är detta
              som måste bestämma vilka bränslen som blir befriade från beskattning
              i stället för att det blir som nu: HVO hamnar utanför, medan etanol,
              biogas och så vidare hamnar innanför.
            </seg>
            <seg n="e8ac9cb2">
              Listor har alltid nackdelen att man glömmer bort något.
            </seg>
            <seg n="87401834">
              Det är ett så vansinnigt ineffektivt styrmedel att det inte är
              klokt. Varför använder finansministern ett ineffektivt, dåligt
              styrmedel för att nå det som man en gång i tiden tyckte var bra,
              nämligen en klar koldioxidstyrning av bränslena i Sverige?
            </seg>
          </u>
          <note type="speaker" n="4c057422">
            Anf. 6 LENA ASPLUND (M):
          </note>
          <u who="lena_asplund_c18048" xml:id="i-ee95ad7ebde7f95f-0" n="acff675e">
            <seg n="1b28035b">
              Herr talman! Jag har suttit och lyssnat på debatten, och något
              har slagit mig. Det är rätt intressant att höra att tre rödgröna
              för en gångs skull vill sänka en skatt, för så här låter det ju
              inte när vi debatterar sänkta inkomstskatter eller något sådant,
              utan då är det annat tonläge. Men här ska politiken styra, och
              då är det okej att sänka skatten.
            </seg>
            <seg n="f8dd9c4d">
              Det är väldigt bra med den kvotplikt som införs nu. Ska vi komma
              någonstans med mindre utsläpp gäller det ju att få ned andelen
              fossilt, och det får man definitivt med en kvotplikt. Då kommer
              det att bli mycket mer låginblandat. Då är HVO bra att använda
              som låginblandning. Interpellanterna och övriga har också sagt
              att det går att köra på rent HVO. Det är ett diesellikt biodrivmedel.
            </seg>
            <seg n="ad03f76a">
              Under tiden sker utveckling och forskning, och det kommer mer
              andra generationens biodrivmedel. Då är det väl bra att använda
              HVO som låginblandning så länge, för det finns ju inte HVO så
              att vi kan byta till HVO i alla våra dieselpumpar. Så långt har
              vi inte kommit än.
            </seg>
            <seg n="6bda7c18">
              Som finansministern sade gör unionsrätten att det inte får bli
              billigare än den fossila motsvarigheten, för då har vi ett statsstöd.
            </seg>
            <seg n="e2e61ebe">
              Jag förstår inte varför man inte välkomnar att vi nu inför en
              kvotplikt och får ned andelen fossilt i tankarna i våra diesel-
              och bensinbilar och får in mycket mer fossilfritt i dem.
            </seg>
            <seg n="1087a1fe">
              Sedan får man väl återkomma och se vad som händer med utvecklingen
              och i EU. Det ska bli intressant att se vad energiskattedirektivet
              säger framöver. Vi hoppas att EU kan sätta ned foten ordentligt
              när det gäller koldioxidskatt så att vi får en likhet i Europa
              också när det gäller våra drivmedel.
            </seg>
            <seg n="cce8bf2d">
              Utvecklingen går väldigt fort. Vi hade inte stått här och debatterat
              om HVO för fem, sex eller sju år sedan. Då pratade vi om annat,
              som RME och andra inblandningar, så det går fort.
            </seg>
            <seg n="00d87da6">
              Därför tycker jag att det är ett bra beslut att ha låginblandning
              nu och sedan vänta och se vad som händer, och så får regeringen
              återkomma i frågan. Jag känner mig nöjd och trygg med det och
              tycker att alliansregeringen gör detta på ett klokt och väl avvägt
              sätt. Vi får se hur vi kan hantera det, och så får vi också se
              om ni någon gång kan förstå att det är bra med sänkta skatter
              även för vanliga människor som arbetar.
            </seg>
          </u>
          <note type="speaker" n="a4731711">
            Anf. 7 Finansminister ANDERS BORG (M):
          </note>
          <u who="anders_borg_finansminist" xml:id="i-0c519747d3bb15d5-1" n="c07c1a3e">
            <seg n="3ed34125">
              Herr talman! Vi diskuterar i grunden hur vi ska hantera klimatfrågan
              och hur vi ska bygga ett hållbart samhälle. Där är Sverige i alla
              avseenden ett föregångsland. Vi är ett av de länder som har kunnat
              upprätthålla god tillväxt och bra utveckling inom välfärden, och
              vi har hållit tillbaka koldioxidutsläppen och klarat av att minska
              dem sedan 1990. Den senaste statistiken från Eurostat visar att
              Sverige är ett av de länder där koldioxidutsläppen minskar allra
              kraftigast.
            </seg>
            <seg n="6960c395">
              Det beror på att vi har jobbat med ett antal viktiga och centrala
              instrument över åren. Vi har byggt ut kärnkraften, vilket har
              gjort att vi tillsammans med vattenkraften har ett mycket lågt
              koldioxidberoende i vår energiproduktion. Vi har med hjälp av
              koldioxidbeskattning gett styrmedel som gör att människor använder
              koldioxidbringande energislag i mindre utsträckning. Vi har gröna
              certifikat som ger en bred stimulans för att bygga ut alternativa
              energikällor.
            </seg>
            <seg n="2fe4b0b5">
              Det gör att Sverige jämfört med de flesta andra länder har goda
              förutsättningar att nå de målsättningar som vi har om att minska
              koldioxidutsläppen långsiktigt. Det är också därför vi har varit
              så pådrivande internationellt i de här frågorna.
            </seg>
            <seg n="d70f44d2">
              Det kan vara viktigt att konstatera hur det ser ut med biodrivmedlen.
              Enligt statistiken har det skett en mycket kraftig ökning av biodrivmedlen
              under de senaste åren. Man kan notera att vi konsumerar mer etanol
              och har en fördubbling för FAME. Biogasen är nästan fördubblad,
              naturgasen har ökat, och HVO har nästan fyrdubblats de senaste
              tre åren. Det sker alltså en mycket kraftig utbyggnad av biodrivmedlen.
            </seg>
            <seg n="0e81d34a">
              Vi kan möjligen på Finansdepartementet ha haft en bristande förmåga
              att förklara och förtydliga frågorna. Det är möjligt att vi borde
              ha någon typ av hearing eller diskussion med skatteutskottet för
              att klargöra hur systemen ser ut.
            </seg>
            <seg n="c788eb96">
              Kvotplikten är ett kraftfullare och bättre instrument för att
              ge HVO långsiktiga förutsättningar. Om jag var miljöpartist –
              eller socialdemokrat, vänsterpartist eller moderat – skulle jag
              föra debatten så här: Om man vill nå mer när det gäller HVO ska
              man kräva höjd kvotplikt. Det är det verkningsfulla instrumentet.
              Det är kvotplikten som gör att det måste säljas HVO. Skattebefrielsen
              är underställd statsstödsregler. Vi kan tycka att EU kanske borde
              ha en annan hållning, så att man fick gynna biodrivmedel, men
              det får man ju inte.
            </seg>
            <seg n="5267f90a">
              Vi måste hela tiden säkra att skattebefrielsen inte blir ett
              statsstöd som gör att vi gynnar biodrivmedlen. Det är begränsningen
              i skattebefrielsesystemet. Det kan aldrig bli ett kraftfullt styrinstrument
              inom de regelverk som vi har inom EU. Vi måste utgå från det regelverk
              som finns. Vi kan arbeta för att det ändras, men det är inte särdeles
              realistiskt, skulle jag säga.
            </seg>
            <seg n="0f4ae3dc">
              Kvotplikten har en fördel till, och det är att den inte ger något
              skattebortfall. Är man angelägen om att vi har skatteintäkter
              – och det tycks alla partier i Sveriges riksdag vara – kan vi
              inte negligera den frågan. Med kvotplikten får vi alltså mer biodrivmedel
              utan skattebortfall. Det är ett mer kraftfullt instrument med
              bättre offentligfinansiella konsekvenser.
            </seg>
            <seg n="e9670ecf">
              Vi kan titta på hur det ser ut. Hade man kunnat gå till en högre
              HVO-kvotplikt? Nej, det är inte den bedömning som görs på Finansdepartementet
              i dag, eftersom det finns kraftiga produktionsbegränsningar. Det
              är klart att man år för år – kanske vart tredje, vart femte eller
              vart åttonde år, vad vet jag – kan höja kvotplikterna.
            </seg>
            <seg n="9b899824">
              Det är det kraftfulla instrumentet. Då kan vi fortsätta att förstärka
              stödet för biodrivmedel utan att förlora skatteintäkter eller
              fastna i komplicerade statsstödsfrågor. Det är möjligt att vi
              inte har varit tillräckligt pedagogiska när det gäller att förklara
              hur de här systemen ser ut, men det är kvotplikten som man bör
              arbeta för – det är den som är det centrala instrumentet.
            </seg>
          </u>
          <note type="speaker" n="ffcf3b95">
            Anf. 8 JOHAN LÖFSTRAND (S):
          </note>
          <u who="johan_lofstrand_6c3588" xml:id="i-f0774e40fc72dec4-1" n="bfc69473">
            <seg n="8fd5bc36">
              Herr talman! Det var spännande att höra finansministerns svar
              och även Lena Asplunds inlägg. Men jag vet inte om jag fick så
              mycket till svar. Man kan konstatera att HVO är diskriminerat
              när det är höginblandat. Det är ett ordentligt påslag om man jämför
              med andra biodrivmedel.
            </seg>
            <seg n="9d2c8a2d">
              Ministern säger att HVO inte ska användas i höginblandad form.
              Varför ska politiken bestämma det? Det kan man fundera på. Han
              menar att HVO lämpar sig bäst att använda när man ställer upp
              kraven kring kvotplikt. Ja, så kan det mycket väl vara. Men problemet
              är att verkligheten har sprungit förbi Finansdepartementet för
              länge sedan.
            </seg>
            <seg n="14e0229a">
              Kvoten i dag är att 3,5 procent av de 9,5 procent som ska vara
              biodrivmedel ska vara HVO. Det är jättebra. Men om det blir den
              kvot som sägs är det ungefär halva den produktion som skedde 2013.
              Det innebär att hälften av det HVO som producerades under 2013
              inte kommer att säljas och då måste säljas som höginblandad, och
              då har man blivit diskriminerad.
            </seg>
            <seg n="3a1e0352">
              Finansdepartementet borde ha höjt de 3,5 procenten lite grann,
              så att hela den del som faktiskt produceras i dag finns med. Men
              det har man inte gjort. Det innebär att halva produktionen kommer
              att stå helt fri och inte kommer att kunna utnyttjas på grund
              av att man på den marknad som skulle kunna finnas, det vill säga
              försäljning av höginblandat, är diskriminerad gentemot andra biodrivmedel.
            </seg>
            <seg n="0dd08a2c">
              Varför ska politiken besluta huruvida ett biodrivmedel ska säljas
              höginblandat eller låginblandat? Det tycker jag inte är speciellt
              långsiktigt.
            </seg>
            <seg n="3a53f648">
              Jag trodde att finansministern ansåg att ekonomiska styrmedel
              var det bästa för att styra marknaden, inte att sätta upp kvoter
              som politiken ska reglera år efter år eller sätta upp listor över
              vilka ämnen som innovatörerna ska fortsätta forska kring för att
              man ska komma vidare. Vi ska väl låta alla blommor blomma. Borde
              det inte vara så att vi hade någon typ av beskattning som snarare
              var klimatsmart – att man satte upp system för att ett bränsle
              har ett antal kriterier och borde beskattas på ett visst sätt?
            </seg>
            <seg n="7be29d70">
              Sedan kan jag hålla med finansministern om att det är lovvärt
              att kvotplikten genererar pengar. Det ska jag komma ihåg sedan
              när vi diskuterar en höjd koldioxidskatt. Kvotplikten genererar
              nämligen ungefär en halv miljard extra, och det är mer än vad
              många av de koldioxidskattsförslag som har lagts fram har genererat
              till statskassan. Den debatten tar vi alltså gärna vid ett annat
              tillfälle.
            </seg>
            <seg n="98840773">
              Återigen till min fråga: Är det så att Finansdepartementet anser
              att det är bättre att politiken bestämmer hur ett drivmedel ska
              användas och vilka drivmedel vi ska forska på, genom att sätta
              upp tydliga kvoter som definitivt inte hinner med verkligheten?
              Då får man ju göra kvoterna så stora att det finns en marginal,
              men det har man inte gjort.
            </seg>
            <seg n="5e91a75d">
              Mina frågor är egentligen väldigt enkla: Ser ministern inte ett
              problem i att vi just nu diskriminerar ett av de bränslen som
              har oerhört stor potential att både generera arbetstillfällen
              i Sverige och generera väldigt mycket klimatnytta? Borde inte
              Regeringskansliet göra om och göra rätt?
            </seg>
          </u>
          <note type="speaker" n="8017d9d7">
            Anf. 9 FINN BENGTSSON (M):
          </note>
          <u who="finn_bengtsson_40fb24" xml:id="i-f4b6b57dcb152b57-1" n="8fa44460">
            <seg n="abfbc55e">
              Herr talman! Det här är en mycket intressant diskussion. Jag
              tänkte använda mitt sista korta inlägg till att diskutera styrmedel
              lite grann, såsom hur utredningen om en fossiloberoende fordonsflotta
              resonerar. Den lyfter fram att styrmedel är kraftfulla och viktiga
              när det gäller att till exempel lägga beskattning på klimat- och
              miljöförstörande funktioner i samhället. Men den säger också att
              det är lika skadligt att ha skatter på arbete som i stället kan
              gynna intäkter, vilka i sin tur kan användas för att stimulera
              de medel vi vill utveckla. Det är lite grann det den här diskussionen
              faktiskt handlar om.
            </seg>
            <seg n="a31e57bf">
              När jag tittar på skuggbudgetar från Socialdemokraterna och inte
              minst Miljöpartiet – och, ännu värre, Vänsterpartiet – ser jag
              hur man verkligen inför styrmedel för att få folk ut från arbete
              i bidragsförsörjning. På vilket sätt detta sedan kommer att gynna
              vår omställning till klimatsmart verksamhet, typ en fossiloberoende
              fordonsflotta 2030 och en ännu högre vision för 2050 när det gäller
              samhället i stort, är för mig en gåta. Allt till alla, och vi
              måste börja med att folk som kan och vill arbeta ska arbeta så
              att vi har resurser att sedan fördela till de stimulansåtgärder
              vi vill ha för att hindra klimat- och miljöförstöring – i vårt
              land liksom utanför landets gränser. Vi ska finansiera detta på
              ett ansvarsfullt sätt.
            </seg>
            <seg n="ba1eb9aa">
              Det är med den typen av tankesätt jag ändå undrar lite grann
              hur Socialdemokraterna tänker sig att de ska kompromissa med framför
              allt Miljöpartiet, och kanske Vänsterpartiet, kring kilometerskatt
              och annat som är direkt skadligt – vilken subvention man än har
              – för hur landsbygden kommer att kunna fortleva och inte avvecklas
              utan snarare utvecklas.
            </seg>
            <seg n="2fed6844">
              Det är en komplex fråga, och jag tycker att finansministern har
              givit ett heltäckande svar på frågan hur man tänker sig att man
              ska hantera detta. Samtidigt är Alliansen den enda som bedriver
              en ansvarsfull jobbpolitik som ger oss resurser att fördela till
              miljö- och klimatsatsningar.
            </seg>
          </u>
          <note type="speaker" n="0b6828bf">
            Anf. 10 JACOB JOHNSON (V):
          </note>
          <u who="jacob_johnson_d95069" xml:id="i-6d9309773f63de65-1" n="70bc1480">
            <seg n="696fa04e">
              Herr talman! Lena Asplund är förvånad över att vi föreslår några
              skattesänkningar. Det gör vi dels för att vi vill ha ett enhetligt
              skattesystem i det här fallet, dels för att främja en övergång
              till förnybara biodrivmedel. Nu föreslår jag dock även andra skattesänkningar,
              till exempel sänkt skatt för arbetslösa och sjuka som vi menar
              att regeringen i dag straffbeskattar.
            </seg>
            <seg n="45e7eea1">
              Jag var för någon vecka sedan på ett seminarium just om en översyn
              av skattesystemet och fick höra liknelsen att vårt skattesystem
              i dag, efter den borgerliga regeringens tid, mest kan liknas vid
              en schweizerost. Det exemplet kan också fylla i denna bild: Här
              har man alltså olika beskattning av biodrivmedel – man har inte
              en enhetlig beskattning.
            </seg>
            <seg n="609b60c1">
              Man hänvisar till unionsrätten som säger att HVO inte får vara
              billigare än sina fossila motsvarigheter. Det må vara så, men
              regeringen borde åtminstone kunna visa lite civilkurage och säga
              att det är en orimlig ståndpunkt. Vi ska ju främja förnybara biodrivmedel
              för att kunna avveckla de fossila. Jag hoppas att det i den försiktiga
              avslutningen på ministerns svar, att hanteringen av HVO är en
              fråga regeringen avser att återkomma till när styrmedlen har utvecklats,
              kan rymmas en sådan utvecklad politik.
            </seg>
            <seg n="261d1412">
              Sedan har till exempel Finland, enligt de uppgifter jag har fått,
              anmält Sverige med anledning av den nya lagen och att det missgynnar
              exporten av finskt HVO. Vi har ju även den aspekten att ta hänsyn
              till, och jag skulle vilja höra ministern kommentera detta.
            </seg>
            <seg n="b379ae96">
              Alltså: Ett enhetligt skattesystem, ett neutralt skattesystem
              och ett skattesystem som främjar förnybara bränslen – det är vad
              vi vill ha.
            </seg>
          </u>
          <note type="speaker" n="d408ca63">
            Anf. 11 MATS PERTOFT (MP):
          </note>
          <u who="mats_pertoft_b36794" xml:id="i-1d7781972df8cdcf-1" n="118ee646">
            <seg n="a2c7ea31">
              Herr talman! För att börja positivt vill jag säga: Ja, gärna
              kvotplikt! Men vi vill också ha tydliga regler för höginblandat.
            </seg>
            <seg n="07236a82">
              Det är precis det finansministern tar upp: Den kraftiga ökningen
              av biodrivmedel har gjort att regeringens lag är omsprungen. Industrin
              och konsumenterna i Sverige konsumerar och efterfrågar mer än
              vad regeringens lagar tillåter. Det är det som är problemet. Ni
              hänger inte med i näringslivsutvecklingen. Ni hänger inte med
              i den dynamiska utvecklingen i Sverige. Ni bromsar införandet
              av ett fossilfritt samhälle i stället för att gynna det. Synd
              att ingen centerpartist är här och kan förklara varför de går
              med på Moderaternas politik på den punkten.
            </seg>
            <seg n="15e0615a">
              När det däremot gäller finansministerns erbjudande om en hearing
              i skatteutskottet säger jag: Gärna! Jag tar den utsträckta handen
              och emotser snarast ett datum för det. Det vore jättespännande
              med en hearing där vi kunde bena ut begreppen. Jag tror egentligen
              att vi vill samma sak, men vi borde kanske prata lite mer om det.
              Det är synd att vi inte pratade innan lagförslaget kom, för då
              hade man kanske nått någonstans.
            </seg>
            <seg n="a5e95f30">
              Jag skulle vilja veta när vi från finansministern får förslag
              som stoppar denna listreglering och inför konsekventa, tydliga
              och breda regelverk om vad som är biobränsle och vilka regler
              som gäller, i stället för att rada upp olika listor för HVO, etanol
              eller biogas. Näringslivet är nämligen expansivt. Det här är en
              utvecklingsbit för Sverige. Det här är framtiden, och det är inte
              definierat på vissa specifika bränslen. Plötsligt har nämligen
              näringslivet hittat på något nytt som är ännu bättre och inte
              finns med på er lista. Det får inte plats i er fyrkantiga verklighet.
            </seg>
            <seg n="25383d1a">
              Jag skulle vilja spränga boxen och skapa en näringslivsutveckling
              i Sverige som är bredare än vad Alliansen tillåter. Jag ser fram
              emot finansministerns förslag på det området – gärna även i form
              av en hearing i skatteutskottet.
            </seg>
          </u>
          <note type="speaker" n="838e40eb">
            Anf. 12 LENA ASPLUND (M):
          </note>
          <u who="lena_asplund_c18048" xml:id="i-ee95ad7ebde7f95f-1" n="acff675e">
            <seg n="8a51e6c6">
              Herr talman! Ja, plötsligt händer det! Ibland händer det att
              jag håller med Mats Pertoft. Vi vill nog samma sak, men vi har
              lite olika sätt att göra det på. Vi tycker att det är bra med
              långsiktighet, bra spelregler och att man inte springer på alla
              bollar. Det brukar nämligen visa sig att det inte blir så bra,
              vilket vi kan se när vi tittar på motioner i de här ärendena i
              skatteutskottet. Skulle vi springa på alla de bollarna skulle
              vi nog få lite problem.
            </seg>
            <seg n="da30b22a">
              Jag vill däremot inte hålla med om att regeringen inte har gjort
              någonting för att få ned utsläppen. Det har gjorts väldigt mycket.
              Medelutsläppen för åtminstone personbilar har sjunkit rejält under
              de senaste sju och ett halvt åren, och en av anledningarna är
              skattebefrielse för fordon som släpper ut lite koldioxid.
            </seg>
            <seg n="b187a666">
              Därför vill jag fråga de rödgröna: Om HVO är bra eftersom man
              kan köra tunga transporter på det, varför vill man straffbeskatta
              avstånd för tunga transporter så att en lastbil som går med HVO
              ska betala lika mycket i kilometerskatt som en lastbil som går
              på ren diesel? Där finns det lite olika begrepp; Socialdemokraterna
              kallar det vägslitageavgift medan Miljöpartiet har mer av en miljöstyrning
              över det hela. När man vill beskatta avståndet i stället för utsläppet
              har man inte förstått, och det känns inte riktigt bra. Därför
              tycker jag att det är bra att vi har en rak och tydlig linje och
              att vi återkommer till detta med HVO. Och som sagt: Det finns
              än i dag en HVO-brist.
            </seg>
            <seg n="3723e884">
              Sedan har jag en liten fundering över detta att Finland har anmält
              Sverige. Om jag inte är alldeles felunderrättad tillverkas väldigt
              mycket HVO i Finland, så det kan finnas något näringspolitiskt
              syfte bakom det.
            </seg>
          </u>
          <note type="speaker" n="051982a4">
            Anf. 13 Finansminister ANDERS BORG (M):
          </note>
          <u who="anders_borg_finansminist" xml:id="i-0c519747d3bb15d5-2" n="c07c1a3e">
            <seg n="b18630fd">
              Herr talman! Den centrala utgångspunkten är att Sverige är ett
              av de ledande länderna när det gäller att hantera klimatfrågan.
              Vi har fler styrmedel som har verkat under längre tid och med
              större effekt än de allra flesta andra länder. Det ger oss en
              bra utgångspunkt för den här diskussionen. Vi är alltså mindre
              beroende av koleldning, oljeeldning, dieseleldning och bensindrift
              än vad man är i de flesta andra länder i världen. Det är väldigt
              positivt.
            </seg>
            <seg n="750f9bf0">
              Jag tror att det skulle kunna vara en poäng i att vi försöker
              göra en liten omstart i den här diskussionen. Den gäller alltså
              inte huruvida vi vill öka biodrivmedlen. Den gäller om vi ska
              använda skattebefrielse eller kvotplikt. Jag förstår att det är
              roligt att vara i opposition ibland, för då kan man blanda bort
              korten och låtsas som att vi inte behöver förhålla oss till att
              verkligheten är som den är, men vi kan väl bara för en stund hålla
              oss kvar i verkligheten.
            </seg>
            <seg n="fe3cccd1">
              Skattebefrielsen är begränsad i unionsrätten. Det är inte så
              att vi under överskådlig framtid kommer att få någon förändring
              av det. Jag skulle välkomna det, men det är inte realistiskt att
              ta det som utgångspunkt. Då skulle vi fortsatt varje år behöva
              redovisa att vi inte har gynnat biodrivmedlen genom att de blivit
              billigare, för då är det en statsstödsfråga. Det är skälet till
              att Finansdepartementets skatteavdelning tycker att detta är en
              besvärlig lösning. Långsiktigt är det en lösning som innebär ett
              annat bekymmer som jag, om jag var socialdemokrat, miljöpartist
              eller vänsterpartist, skulle ta på ett visst mått av allvar.
            </seg>
            <seg n="f11db5b1">
              Vi vill alltså minska användningen av koldioxidbränslen utan
              att förlora alltför mycket i skatteintäkter. Det är en utgångspunkt
              som vi borde vara överens om. Här har vi parametrarna för diskussionen,
              och då kan man nästan bara landa i den slutsats som regeringen
              har gjort.
            </seg>
            <seg n="c839607f">
              Vi kan inte kringgå unionsrätten, för då hamnar vi i statsstödsfrågor.
              Vi kan låtsas att den kommer att ändras i framtiden, men den dagen
              då det börjar regna manna är det dags att ställa ut skålarna.
              Innan dess får vi förhålla oss till att unionsrätten är som den
              är. Då har vi frågeställningen: Är kvotplikten ett bra system?
              Ja, den är tvingande. Den har ingen statsstödsprövning. Det finns
              alltså ingen tveksamhet om vad som kommer att gälla, och det ger
              en långsiktighet i spelreglerna. Den ger oss våra skatteintäkter
              på plats, och den ger oss samma miljöeffekt. Det måste rimligen
              vara ett system som vi brett i riksdagen kan ställa oss bakom
              och med en inriktning som vi brett i riksdagen kan konstatera
              är den som måste gälla. Vi får miljöeffekten, vi får skatteintäkterna
              och vi får långsiktigheten.
            </seg>
            <seg n="5cecd130">
              Då kommer vi till den punkt som man kan diskutera, och den tycker
              jag att debattörerna i de senaste anförandena började närma sig,
              nämligen: Borde vi ha höjt kvotplikten mer för HVO? Borde vi komma
              tillbaka och höja kvotplikten mer för HVO? Det tycker jag är en
              frågeställning som man rent pragmatiskt ska följa år för år och
              justera när man gör bedömningen att det går att göra.
            </seg>
            <seg n="507402bd">
              HVO är ett förnybart bränsle som fungerar i dieselmotorer fullt
              ut. Det är därför som det rent tekniskt har klassats som diesel.
              Det är inte fråga om något ställningstagande i den meningen. Då
              är frågan: Kan man öka de här kvoterna löpande framåt? Ja, det
              får vi väl pröva.
            </seg>
            <seg n="01d360bd">
              En relevant fråga i interpellationsdebatter med finansministrar
              varje år under de kommande tio åren är: Ska ni höja kvotplikten
              i år? Det kommer förmodligen att vara det styrmedel vi jobbar
              med framöver, eftersom det ger oss miljöeffekten, långsiktigheten
              och skatteintäkterna.
            </seg>
            <seg n="114cefee">
              Kanske borde vi då från början ha sagt att det fanns en långsiktig
              inriktning på att kvoterna skulle höjas gradvis. Ja, jag kan hålla
              med om att man kanske borde ha varit tydligare när det gäller
              den här inriktningen. Men det är inte ett bra alternativ att gå
              mot skattebefrielse, och det är inte ett bra alternativ att sitta
              fast i det system som vi har i dag, utan det är kvotplikten som
              är det system som vi ska jobba med, herr talman.
            </seg>
          </u>
          <note type="speaker" n="eb926fd0">
            Anf. 14 JOHAN LÖFSTRAND (S):
          </note>
          <u who="johan_lofstrand_6c3588" xml:id="i-f0774e40fc72dec4-2" n="bfc69473">
            <seg n="4cf2ec9b">
              Herr talman! Jag tackar finansministern så mycket för svaret.
              Jag vill börja med att säga att jag inte håller med om den rosenskimrande
              beskrivning av Sverige som finansministern ger. Det låter som
              om vi har löst allting. Jag vill bara påminna finansministern
              om att vi kommer att klara 2 av riksdagens 16 miljömål. Kvotpliktsförslaget,
              som nu läggs fram, kommer att generera ungefär hälften så mycket
              miljönytta som ministern själv trodde att vi skulle nå, så allting
              är inte rosenskimrande. Vi har mycket kvar att göra.
            </seg>
            <seg n="730e5b53">
              Min största kritik är att regeringen har en alldeles för låg
              ambition. Vi tycker att kvotpliktsförslaget är klokt och bra,
              men vi tycker att ambitionen är alltför låg. Det kanske hade varit
              bra om man hade sagt att kvoterna kommer att räknas upp ganska
              omgående, för industrin skriker ju efter besked om när de kan
              öka inblandningen.
            </seg>
            <seg n="925a43c5">
              På många områden tror jag att vi är överens. Det handlar om långsiktighet,
              och jag trodde att vi var överens om teknikneutralitet, men det
              är vi kanske inte riktigt. En annan sak som vi är överens om är
              att det är viktigt att värna skattebasen. Det tror jag att vi
              kan ha många interpellationsdebatter om. Vi kanske till och med
              behöver utreda hur vi skapar system som är hållbara inför framtiden.
              Det tror jag vore jättespännande.
            </seg>
            <seg n="bc7bbd07">
              Återigen hamnar ministern i att det inte går att definiera HVO
              på ett annat sätt. Hur har då både tyskar och finländare lyckats
              definiera det på ett annat sätt? Handlar det om att man på departementet
              inte är lika smarta som de är i Finland och Tyskland, eller vad
              handlar det om? Där har de ju uppenbarligen lyckats.
            </seg>
            <seg n="347805e0">
              Jag ser att det finns en hel del att göra. Det är jättebra att
              man höjer kvotplikten, men jag tror att listan över de biodrivmedel
              som ska vara skattebefriade behöver förlängas. Där tror jag att
              HVO måste ingå så småningom.
            </seg>
          </u>
          <note type="speaker" n="23fe7bc9">
            Anf. 15 Finansminister ANDERS BORG (M):
          </note>
          <u who="anders_borg_finansminist" xml:id="i-0c519747d3bb15d5-3" n="c07c1a3e">
            <seg n="e59d6d8e">
              Herr talman! Låt mig tacka debattörerna för en klargörande debatt
              som kanske också lite grann kan städa upp diskussionerna i den
              här frågan, så att vi undviker en del onödiga missförstånd.
            </seg>
            <seg n="783a2c8f">
              Det första som ska sägas är att Sverige är världsledande i klimatfrågan.
              Det är ingen tvekan om att Sverige och de nordiska länderna klarar
              sig väsentligt bättre genom en intelligent klimatpolitik som har
              gett oss en kombination av god tillväxt och bra miljöpolitik.
              Det går nästan inte att hitta ett område där Sverige inte tillhör
              de två tre fyra ledande länderna i miljöpolitiken. På område efter
              område är detta sant, och det är naturligtvis väldigt bra.
            </seg>
            <seg n="46ca0b36">
              Det har skett en mycket kraftig ökning av användningen av biodrivmedel
              under senare år, och det är bra. Det är något som är positivt
              och som vi stöder.
            </seg>
            <seg n="cb801552">
              Sedan har vi haft ett bekymmer, och det är att vi har använt
              en skattebefrielse som styrmedel som för med sig två grundläggande
              problem. Det ena är att det är ett statsstöd. Följaktligen får
              inte biodrivmedel ges en mer gynnsam behandling än andra drivmedel.
              Det har alltså en mycket kraftigt begränsad styreffekt. Man kan
              köpa bilar som har den typen av klassificering och som man sedan
              kör på helt andra bränslen.
            </seg>
            <seg n="768dce64">
              Vi har i stället landat på kvotplikten på grund av just dessa
              tre vinster: en säkerhet för dem som ska utveckla bränslena, en
              säkerhet om våra skatteintäkter, som vi alltså inte långsiktigt
              därmed förlorar, och en säkerhet i att det är ett system som fungerar
              i förhållande till EU.
            </seg>
            <seg n="6eedf216">
              Att lägga HVO på båda systemen är alltså inte en bra eller tänkbar
              lösning. Vill man öka inslaget av HVO höjer man subkvoten, och
              då har man med säkerhet ökat inblandningen av HVO. Man kan göra
              det gradvis under den tid man önskar. Men vi ska inte ha ett system
              som gör att vi får stora förluster av skatteintäkter för lika
              stora miljövinster. Jag tycker att det är bra att vi har fått
              detta klargjort.
            </seg>
          </u>
          <note n="137f7288">
            Överläggningen var härmed avslutad.
          </note>
          <note n="d89ebdd0">
            8 § Svar på interpellation 2013/14:168 om staten och kommunernas
            ekonomi
          </note>
          <note type="speaker" n="94e0aeb2">
            Anf. 16 Finansminister ANDERS BORG (M):
          </note>
          <u who="anders_borg_finansminist" xml:id="i-0c519747d3bb15d5-4" n="c07c1a3e">
            <seg n="21623d7a">
              Herr talman! Peter Persson har frågat vilket ansvar regeringen
              tar för kommunsektorns långsiktiga ekonomi och en progressiv beskattning.
              Han har också frågat huruvida statliga skattesänkningar kommer
              att genomföras om Alliansen får förnyat förtroende i valet 2014.
            </seg>
            <seg n="b4eab66c">
              Regeringen tar ansvar för kommunsektorns ekonomi genom att bedriva
              en politik för full sysselsättning. Eftersom skatteintäkterna
              svarar för ca 70 procent av kommunsektorns totala intäkter är
              det främst genom fler arbetade timmar som sektorns ekonomi kan
              stärkas. Det har skapats mer än 200 000 nya jobb sedan 2006, trots
              en ovanligt djup och långvarig lågkonjunktur; den återupprättade
              arbetslinjen har gjort skillnad. Det svaga konjunkturläget till
              trots förväntas kommunsektorn visa positiva resultat alla år 2014–2017.
              Samtidigt ökar den kommunalt finansierade sysselsättningen. Sedan
              2006 har regeringen dessutom tillfört kommunsektorn resurser i
              form av permanenta höjningar av statsbidragen samt 20 miljarder
              i tillfälliga konjunkturstöd under finanskrisen.
            </seg>
            <seg n="2074a788">
              Jobbskatteavdraget är den viktigaste reformen i regeringens arbete
              för att varaktigt höja arbetsutbudet, öka sysselsättningen och
              minska utanförskapet. Regeringens politik har sänkt skatterna
              för framför allt låg- och medelinkomsttagare. I och med jobbskatteavdraget
              har progressiviteten i skatteskalan, tvärtemot vad Peter Persson
              tycks tro, ökat sedan 2006. Jobbskatteavdraget har varit en viktig
              stimulans till hushållen i ett konjunkturläge där den internationella
              efterfrågan har varit svag.
            </seg>
            <seg n="8e6bec37">
              Regeringen bedriver en uthållig finanspolitik med säkerhetsmarginaler.
              I takt med att läget i ekonomin normaliseras ska Sverige tillbaka
              till balans och överskott. Behovet av stimulanser avtar under
              2015, och enligt Finansdepartementets prognoser kommer Sverige
              tillbaka till balans 2016 och överskott 2017. Mot bakgrund av
              att stimulansbehovet avtar och överskott behöver säkras kommer
              såväl förändringar på intäkts- som utgiftssidan i statens budget
              behöva finansieras krona för krona.
            </seg>
          </u>
          <note type="speaker" n="de4cf690">
            Anf. 17 PETER PERSSON (S):
          </note>
          <u who="peter_persson_cc6ba9" xml:id="i-7eddf055cd5936ac-0" n="7a71165b">
            <seg n="e0ac1981">
              Herr talman! Jag tackar finansministern för svaret. De gemensamma
              lösningarna i välfärdspolitiken skapar frihet för de många människorna.
              De privata lösningarna skapar frihet för dem som har betalningsförmåga.
              Att vårt land under många år med socialdemokratisk ledning valde
              de gemensamma lösningarna var en färdväg mot ett större mått av
              jämlikhet.
            </seg>
            <seg n="b084d73b">
              Det är kommuner och landsting som är de praktiska bärarna av
              välfärdspolitiken i vårt land. Varje dag känner ett litet barn
              och barnets föräldrar en oerhörd frihet och trygghet när de går
              till förskolan. Detsamma gäller när människor möts i skolan eller
              får vård och omsorg i äldreomsorgen. Det är egna skatter i kommunerna
              genom att människor arbetar och statsbidrag som är grunden för
              att välfärdspolitik kan bedrivas.
            </seg>
            <seg n="3ddfda64">
              Den moderatledda regeringens viktigaste strategi i all politik
              är att sänka skatterna. Det påverkar kommunerna direkt och indirekt.
              Direkt har 130 miljarder i skatteskänkningar och en sänkning av
              skattekvoten från 48 procent till 44 procent av bnp slagit igenom
              i kommunsektorn därför att statsbidragen faktiskt inte har räknats
              upp. Till en del har de räknats upp. Men vi har haft en befolkningsökning
              på 440 000 personer, och priser och löner har ökat. I dag, med
              den större befolkningen, är det 10 000 färre som arbetar inom
              den gemensamma välfärden än när den socialdemokratiska regeringen
              styrde.
            </seg>
            <seg n="2ce47016">
              Enligt Ekonomistyrningsverket förväntas vi i år ha ett underskott
              i den kommunala sektorn på 12 miljarder kronor. Det driver fram
              skattehöjningar massivt i kommuner och landsting. Dessa skattehöjningar
              får pensionärerna, föräldralediga, arbetslösa och sjuka, som inte
              har fått några statliga skattesänkningar, betala. Så ser jobbskatteavdragen
              ut. Vi har en omfördelning av skattebördan, och samtidigt trängs
              förutsättningarna för välfärdspolitiken tillbaka. Det är den direkta
              verkan.
            </seg>
            <seg n="c7a493a8">
              Den indirekta är massarbetslösheten som den högerledda regeringen
              administrerar. För den betalar kommunerna ut försörjningsstöd
              på försörjningsstöd, och det har skett en ökning med 30 procent
              sedan 2006. Detta trycker tillbaka andra kommunala utgifter.
            </seg>
            <seg n="601e70ca">
              Jag vill därför ställa några frågor till finansministern. Anser
              finansministern att skolan, vården och jobbsatsningarna har tillräckligt
              med resurser? Skulle han vilja öka resurserna till skolan, vården
              och jobbsatsningarna, eller vill han fortsätta skattesänkningspolitiken
              om ett val skulle vinnas?
            </seg>
          </u>
          <note type="speaker" n="9f0576ee">
            Anf. 18 FINN BENGTSSON (M):
          </note>
          <u who="finn_bengtsson_40fb24" xml:id="i-f4b6b57dcb152b57-2" n="8fa44460">
            <seg n="b5f7ccef">
              Herr talman! Interpellationen från Peter Persson genomsyras av
              att staten på något sätt skulle missgynna kommuner och landsting.
              Låt mig därför tacka finansministern för det mycket tydliga svaret
              att det har skett permanenta höjningar av statsbidragen och tillkommit
              tillfälliga konjunkturstöd i 20-miljardersklassen under finanskrisen.
              Detta motsäger helt och hållet kärnan i interpellationen.
            </seg>
            <seg n="cc851bf8">
              Men låt oss ändå stanna upp lite grann och fundera över vad interpellanten
              vidare vill göra gällande i fråga om jobbskatteavdragen. Dessa
              har varit helt nödvändiga för att vi ska få 200 000 fler människor
              i sysselsättning. Samtidigt har vi vidtagit åtgärder för att ungefär
              lika många människor skulle slippa vara kvar i passiva och inlåsta
              system som förtidspension och långtidssjukskrivningar när det
              inte behövs. Detta har skett genom en aktiv politik på sjukförsäkringsområdet
              och på det arbetsmarknadspolitiska området. Det har givit statsfinanserna
              en mycket stor skjuts framåt, vilket har motiverat till en sänkning
              av skatterna till framför allt låg- och medelinkomsttagare. Detta
              är precis tvärtemot vad Peter Persson försöker göra gällande gång
              efter annan i denna talarstol. Progressiviteten i skatteskalan
              har snarare ökat än minskat sedan 2006. Men jag ska stanna vid
              detta med progressivitet.
            </seg>
            <seg n="c869eb1f">
              Jag antar att Peter Persson har hört talas om Lafferkurvan, eller
              mer korrekt Laffer–Khaldunkurvan. Det är en matematisk beskrivning
              som går tillbaka många hundra år till den arabiska matematikern
              Khaldun som tittade på hur skatteintäkter för staten kunde optimeras
              så att man inte överbeskattade befolkningen och då fick ett ökat
              incitament att undvika skatt samtidigt som man fick ett minskat
              incitament att förvärvsarbeta.
            </seg>
            <seg n="a3fbd590">
              Vad är Peter Perssons och Socialdemokraternas svar på detta när
              de i sin skuggbudget föreslår att skatterna ska höjas med 30 miljarder
              kronor, varav lejonparten går till transfereringssystemen för
              att folk inte ska arbeta och vara med och bidra med skatt? Tror
              ni att detta kommer att påverka Lafferkurvan i negativ riktning,
              eller tror ni att det kommer att stimulera till att det blir mer
              skatteintäkter? Jag vill göra gällande att alliansregeringen har
              visat att vi har fått ökade skatteintäkter genom en justering
              nedåt av skatterna på lönearbete. Även resten av världen – den
              värld som anses insiktsfull och ändå har ett hyfsat högt skattetryck
              – har kunnat göra liknande reformer. Varför vill Socialdemokraterna
              backa tillbaka till en politik som ökar skatteuttaget och riskerar
              att vi får en negativ utveckling av Lafferkurvan? Det svaret är
              Peter Persson och Socialdemokraterna skyldiga väljarna inför valet.
            </seg>
            <seg n="e460b8d8">
              Sedan kan Socialdemokraterna inte regera ensamma. Trots positiva
              opinionssiffror blir de beroende av Miljöpartiet, som vill höja
              skatterna ännu mer – uppemot 50 miljarder. I värsta fall måste
              Socialdemokraterna söka stöd av Vänsterpartiet som vill närmast
              dubblera detta skatteuttag av den svenska befolkningen. Var hamnar
              vi då? Finns det någon gräns för progressiviteten i Peter Perssons,
              Socialdemokraternas och de rödgrönas värld? Eller är det så att
              vi lite grann borde pröva det skatteuttag som Sverige nu har och
              som har gjort att vi platsar bland många mer jämförbara länder
              och stärker vår konkurrenskraft, eller ska vi återgå till att
              bli världsledande i skatteuttag på ett sådant sätt att vi hamnar
              i den negativa fasen i Lafferkurvan och därmed motverkar en sund
              utveckling av stabila statfinanser på lång sikt?
            </seg>
          </u>
          <note type="speaker" n="7a8bab3f">
            Anf. 19 HILLEVI LARSSON (S):
          </note>
          <u who="hillevi_larsson_618770" xml:id="i-53100441c316d33a-0" n="fe2d9366">
            <seg n="55ed14ac">
              Herr talman! När man genomför någonting kan det få andra konsekvenser
              som man inte tar upp i det första skedet. Det som har hänt med
              jobbskatteavdraget är att konsekvensen av detta blev nedskärningar
              inom sjukförsäkringen och a-kassan. Det var det som finansierade
              jobbskatteavdraget.
            </seg>
            <seg n="1c18b21a">
              Det som hände var att en del av dem som tidigare haft a-kassa
              eller sjukförsäkring åkte ut ur systemet och hamnade på kommunernas
              bord inom socialtjänsten. Det innebar svårt lidande för de människor
              som tvingades sälja allt de hade för att få försörjningsstöd och
              naturligtvis stor stress kopplad till detta. Förutom detta har
              det också inneburit ökad ekonomisk börda för kommunerna.
            </seg>
            <seg n="6c7fbc80">
              Det i sin tur påverkar inte bara hur mycket försörjningsstöd
              som man betalar ut utan också arbetsbördan inom socialtjänsten
              för att klara alla behov på ett mänskligt sätt. Det går också
              ut över välfärden i form av skola, vård och omsorg i kommunerna.
              Det blir svårare att finansiera det när staten vältrar över kostnader
              på kommunen.
            </seg>
            <seg n="8e2ee0e5">
              Vi kan även se på landstingsnivån att det finns stora problem.
              Ser man till både kommunalskatten och landstingsskatten ser man
              höjningar över hela landet. Den senaste sammanställningen som
              Statistiska centralbyrån gjorde visade att 106 kommuner i Sverige
              kommer att höja skatten, och bara sex kommuner sänker skatten.
              Det är inte bara socialdemokratiskt styrda kommuner som höjer
              utan även borgerligt styrda. De är tvingade till det för att klara
              välfärden för sina medborgare. Tittar man på landstingen är det
              sex landsting som höjer skatten och bara två som sänker skatten.
            </seg>
            <seg n="1e15ef29">
              Den sammantagna bilden över hela Sverige är att nästan var tredje
              svensk får höjd kommunalskatt. I den siffran räknar man in både
              kommunalskatt och landstingsskatt. Men det är bara 3 procent av
              svenskarna som kommer att få sänkt skatt om man räknar ihop landstings-
              och kommunalskatt. Man kan alltså se att det är mer än tio gånger
              så många svenskar som får höjd skatt jämfört med dem som får sänkt
              skatt. Det handlar om många kommuner och landsting. Konsekvenserna
              för kommuner och landsting av regeringens politik är svåra att
              hantera.
            </seg>
            <seg n="f9af7df3">
              Det som nu skulle behövas är inte bara ökade statsbidrag utan
              även att man återupprättar a-kassan och sjukförsäkringen och på
              det sättet avlastar socialtjänsten. Socialtjänsten ska vara den
              sista instansen. Det ska inte vara dit människor regelmässigt
              går när de är sjuka och arbetslösa, vilket många människor tyvärr
              tvingats göra i dag. Det skulle behövas en ändrad politik på området.
            </seg>
            <seg n="e7f4fd7b">
              När det gäller landstingen är vården i kris. Det kan man se runt
              om i hela landet. Det behövs riktade statsbidrag för att klara
              detta. Det handlar ytterst om att rädda liv. Det har till och
              med förekommit dödsfall på grund av att det har varit för få vårdplatser.
              En del landsting höjer nu skatten för att klara det. Men det krävs
              också att staten tar sitt ansvar.
            </seg>
            <seg n="8bc7aa04">
              Man kan inte bara lägga detta på kommuner och landsting, speciellt
              inte med tanke på att den förda politiken har drabbat den kommunala
              nivån. Man har vältrat över kostnader på framför allt kommunerna.
              Jag hoppas att regeringen ser konsekvenserna och också gör någonting
              åt dem.
            </seg>
          </u>
          <note type="speaker" n="b462cd2b">
            Anf. 20 SVEN-ERIK BUCHT (S):
          </note>
          <u who="sven-erik_bucht_c38412" xml:id="i-b888e4d70af88dcc-0" n="784e1a34" next="i-c7828a679d595b51-0">
            <seg n="f0c62db1">
              Herr talman! Det gäller att hålla ihop ett pastorat, och så är
              det också med ett land. Det gäller att hålla ihop det. I landet
              Sverige är det 290 kommuner. Det är, precis som Peter Persson
              tar upp i sin interpellation, väldigt olika förutsättningar.
            </seg>
            <seg n="91f31a4a">
              Ett system som har tjänat landet och kommunerna väldigt väl under
              lång tid är det skatteutjämningssystem som vi har haft. Det har
              skapat någorlunda rimliga förutsättningar i de olika kommunerna
              i landet att ha en service som är någorlunda likvärdig.
            </seg>
            <seg n="3ca82e4f">
              Vi har många små kommuner med låga befolkningstal. Dessutom har
              många av de små kommunerna med låga befolkningstal väldigt stora
              geografiska ytor att hantera. Det gäller inte minst uppe i norr.
              Många av dem är också pressade av utflyttning som gör att ekonomin
              är oerhört trängd.
            </seg>
            <seg n="5bce1fbb">
              Det finns väldigt stora skillnader i förutsättningar att bedriva
              kommunal verksamhet i en lågskattekommun och i en högskattekommun.
              Många av kommunerna med låga befolkningstal som är geografiskt
              stora är högskattekommuner.
            </seg>
            <seg n="4bc0c479">
              Jag ska ta ett exempel från verkligheten. Det är Arjeplog uppe
              i Norrbotten som har närapå 6 kronor högre kommunalskatt än Täby.
              Där har man samordnat sin verksamhet med grannkommuner på snart
              sagt alla områden när det gäller teknisk förvaltning, räddningstjänst,
              äldreomsorg och utbildningsverksamhet. Man funderar till och med
              på att skicka barnen till skolor 20 mil tur och retur för att
              man inte har pengar. Det var till och med så illa i somras att
              man inte ens hade pengar att plantera blommor på torget.
            </seg>
            <seg n="50937b74">
              När man gjorde det senaste bokslutet hade man inte ens pengar
              att ta en ekonom, så ett kommunalråd fick göra bokslut. Det var
              det socialdemokratiska kommunalrådet Britta Flinkfeldt Jansson
              som har en gedigen utbildning som ekonom som fick göra bokslutet.
              Det är jättestora skillnader. Det är, herr talman och statsrådet,
              verkligheten ute i de 290 kommunerna vi har. I många kommuner
              ser det ut så.
            </seg>
            <seg n="306e796d">
              När alliansregeringen körde igenom den senaste förändringen i
              skatteutjämningssystemet tillförde man närapå 1 000 miljoner till
              systemet. De 1 000 miljonerna gick till de kommuner som har lägst
              skatt. Täby, som har närapå 6 kronor lägre skatt än Arjeplog,
              var en av de kommunerna.
            </seg>
            <seg n="bb7d20d9">
              Min fråga till statsrådet är: Har statsrådet någon idé om hur
              man kan utjämna skillnaderna eller någon idé om hur den här typen
              av kommuner ska kunna stödja näringslivsutvecklingen när de har
              fullt upp att klara av att ge någorlunda rimlig service till sina
              medborgare och de företag som finns etablerade?
            </seg>
          </u>
          <note n="ea46fc31">
            Anf. 21 GUNNAR ANDRÉN (FP):
          </note>
          <u who="sven-erik_bucht_c38412" xml:id="i-c7828a679d595b51-0" n="784e1a34" prev="i-b888e4d70af88dcc-0">
            <seg n="41f6c906">
              Herr talman! Det talas från denna talarstol alldeles för lite
              om kommunalskatten i Eskilstuna. Det är sällan det görs, och därför
              vill jag göra det.
            </seg>
            <seg n="2c2e193d">
              Eskilstuna styrs av Socialdemokraterna, Miljöpartiet och Vänsterpartiet
              och har en kommunstyrelseordförande som heter Jimmy Jansson, som
              är en klok person. Det skulle nog inte mina partikolleger där
              säga. Där har man sänkt skatten i år med 5 öre. Det är första
              gången på 35 år som man gör detta i Eskilstuna. Det må ju vara.
              Men det intressanta är den motivering som herr Jansson har för
              varför man ska göra det, utöver det att man har råd med det.
            </seg>
            <seg n="a194650c">
              Det är att kommunalskatterna är så väldigt betungande för många
              människor att det är bra för många människor i Eskilstuna även
              om skattesänkningen är liten. De har hög skatt i Eskilstuna. Det
              är bra för väldigt många människor att man kan visa att man också
              i Eskilstuna vill sänka skatten för de många människorna.
            </seg>
            <seg n="bd6c181a">
              Det är 90 procent av alla kvinnor och ungefär 70 procent av alla
              män som bara betalar kommunalskatt. Detta är en verklighet. Kommunalskatten
              är oerhört tung för många människor. Jag tycker att detta med
              Eskilstuna är intressant. Motiveringen från kommunstyrelsens ordförande
              till att man vill sänka skatten är intressant. Det är en bra åtgärd
              för människorna i Eskilstuna.
            </seg>
            <seg n="33f5b4c1">
              Dess värre är det precis som Hillevi Larsson säger: Skattetrycket
              går upp i den kommunala sektorn. Det har höjts i år i kommuner
              och landsting från 31:73 förra året till 31:86. Det är ett jätteproblem
              för många människor att kommunalskatten har höjts i oerhört många
              kommuner och landsting.
            </seg>
            <seg n="51f36b94">
              Låt mig gå vidare till jobbskatteavdraget och det som är den
              verkligt goda motiveringen för detta, nämligen det som finns i
              svaret från finansministern på Peter Perssons interpellation.
              Om vi ska kunna behålla välfärden måste fler människor komma i
              arbete. Det är det som är själva finessen med jobbskatteavdraget.
            </seg>
            <seg n="6b17c3ba">
              Jag och Peter Persson råkade vara på samma seminarium häromdagen
              då man presenterade förslaget till en ny skattereform. Det är
              möjligt att inte Peter Persson hörde detta, men jag hörde professor
              Lars Calmfors säga att jobbskatteavdraget har haft funktionen
              att det har ökat sysselsättningen. Det är en sanning där man kan
              diskutera hur mycket det har inverkat, men det var entydigt att
              jobbskatteavdraget har varit bra för sysselsättningen i landet.
            </seg>
            <seg n="0fb662cc">
              Jag har en fråga som jag tidigare har ställt till vice ordföranden
              i skatteutskottet Lars Johansson, till Jennie Nilsson, till Veronica
              Palm och senast till Leif Jakobsson: Hur många fler jobb skulle
              det ha givit på Volvo i Göteborg om man inte hade infört jobbskatteavdraget
              från 2006 och framåt? Jag får aldrig något svar på frågan hur
              man stimulerar konjunkturen. Är detta dåligt eller bra? Den centrala
              frågan om man ska klara att producera och få efterfrågan på Volvobilar
              i Göteborg är att man måste ha köpkraft i landet.
            </seg>
            <seg n="98e1cb58">
              Allra sist, herr talman: Eftersom finansministern i det förra
              inlägget nämnde manna från himlen vill jag säga något som förmodligen
              alla i det här landet känner till. Det står i Andra Moseboken
              om manna från himlen. Den kom under israeliternas 40-åriga uttåg
              ur Egypten då Mose fick ta emot manna från himlen. Detta inträffade
              enligt historikerna någonstans mellan 2000 och 4000 före Kristi
              födelse. Det är osäkert att bygga ekonomiska prognoser på att
              det ska komma att inträffa ytterligare någon gång under den närmast
              kommande mandatperioden.
            </seg>
          </u>
          <note type="speaker" n="7c71e1d5">
            Anf. 22 Finansminister ANDERS BORG (M):
          </note>
          <u who="anders_borg_finansminist" xml:id="i-0c519747d3bb15d5-5" n="c07c1a3e">
            <seg n="8d677973">
              Herr talman! En ansvarsfull politik bygger på att man har tillväxt
              i ett land, att man får utveckling, att man håller ordning på
              stabiliteten och att man levererar reallöner. Det har Sverige
              gjort i större utsträckning än något annat europeiskt land.
            </seg>
            <seg n="c1937662">
              Jag hade en diskussion härförleden med LO:s ordförande Karl-Petter
              Thorwaldsson, som konstaterade att när han diskuterar med sina
              kolleger internationellt förs diskussionen om varför reallönerna
              har fallit eller stått still och varför löntagarna inte har fått
              någon del av dem. Under de senaste 20 åren har de ökat med 40
              procent i Sverige, och sedan 2006 har de ökat med nästan 20 procent.
            </seg>
            <seg n="5f72da5b">
              Vår linje står ut därför att vi kan leverera en bättre standardutveckling
              till väljarna och till medborgarna. Det bygger på att vi klarar
              av att hålla ordning och reda i vår ekonomi. Det har vi också
              gjort i det offentliga. Men vi kan inte bara prioritera det offentliga,
              för då tappar vi våra reallöner.
            </seg>
            <seg n="ccf21302">
              Låt oss se hur det ser ut i Sverige. Vi har en offentlig sektor
              på 50 procent av bnp. Det är en av de största och mest omfattande
              bland industriländerna. Den har inte minskat under krisåren, utan
              den har stått still på ungefär 50 procent. Det var den nivå som
              Socialdemokraterna ansåg var lämplig när de lämnade ifrån sig
              regeringsmakten. Sverige har ungefär en fjärdedel av all arbetskraft
              i den offentliga sektorn, vilket står ut som en av de högsta andelarna
              bland industriländerna. Den har rätt stabilt legat på ungefär
              25 procent under de senaste åren, också under den tid då Socialdemokraterna
              styrde.
            </seg>
            <seg n="ed10b7dc">
              Låt oss titta lite på nuläget i kommunerna, som nu beskrivs som
              en stor katastrofzon med den nyansrikedom som Peter Persson så
              väl hittar på den mörkaste sidan av paletten. Vi har en stigande
              sysselsättning i kommunsektorn. Den skattefinansierade välfärden
              sysselsätter i dag 20 000 personer fler än 2006, och vi räknar
              med att det är 25 000 personer fler när detta år går mot sitt
              slut. Hur kan jag då säga det? Jo, därför att vi har rekordmånga
              lediga platser anmälda från kommunsektorn och välfärden just nu.
              Vi låg i december på 22 000 nyanmälda lediga platser i kommunsektorn.
              Det är den sektor i ekonomin som just nu har flest nyanmälda lediga
              platser. Vi har varsel i kommunsektorn som i slutet av förra året
              låg på strax över 100 personer per månad – i en sektor som sysselsätter
              väl över en miljon människor.
            </seg>
            <seg n="7eef2b7d">
              Det som nu sker är alltså att sysselsättningen i skattefinansierad
              välfärd stiger, att kommunerna ligger på rekordnivåer för nyanmälda
              lediga platser och att de samtidigt får stigande intäkter. Vi
              räknar med att vi från 2012 till 2013 hade en ökning med 35 miljarder,
              och då talar vi om praktiskt taget utfall. Om vi tittar på 2013
              till 2014 landar det på en ytterligare ökning på 15 miljarder.
              Det är alltså en skatteintäktsökning för kommunsektorn på 50 miljarder
              på två år, vilket också förklarar varför sektorn uppvisar så goda
              resultat. Jämfört med den tid då Socialdemokraterna styrde, då
              kommunerna ofta slirade runt längs nollan, har vi alltså haft
              plusresultat på kommunsektorn år efter år under dessa år trots
              att vi har haft den svåraste ekonomiska krisen sedan 1930-talet.
            </seg>
            <seg n="04c82296">
              Sedan kan man alltid önska att man hade större skatteintäkter
              och att det gick ännu bättre. Men vi kan inte bortse från att
              vi bara den senaste tvåårsperioden alltså har en ökning av skatteintäkterna
              på 50 miljarder kronor för kommunsektorn. I takt med att ekonomin
              återkommer och vi ser hur tillväxten i omvärlden slutar att tynga
              oss är det klart att skatteintäkterna fortsätter att stiga. Det
              är så ekonomi fungerar. Om vi har ordning och reda i offentliga
              finanser klarar vi av att stabilisera ekonomin, och då kan man
              också upprätthålla en god välfärd. Det är skälet till att vi har
              en styrka i kommunernas ekonomi.
            </seg>
          </u>
          <note type="speaker" n="216b949f">
            Anf. 23 PETER PERSSON (S):
          </note>
          <u who="peter_persson_cc6ba9" xml:id="i-7eddf055cd5936ac-1" n="7a71165b">
            <seg n="b264016b">
              Herr talman! Först vill jag rikta ett tack till Gunnar Andrén
              för det oväntade eldunderstödet. Det var en torped midskepps mot
              finansministerns fartygsbygge. Det var härligt att höra, Gunnar.
              Jag kastar gärna en livbåt till dig när skeppet ska sjunka.
            </seg>
            <seg n="f35bccca">
              Till finansministern vill jag säga att han vet att det är färre
              anställda i kommunfinansierad verksamhet. Det är 10 000 färre
              anställda jämfört med 2006 som arbetar i den direkta verksamheten.
              Vi är nere i antal 100 per 1 000 boende, på samma nivå som under
              saneringsåren. Vad finansministern räknar in är de tusentals och
              åter tusentals som kommuner har anställt i tillfälliga arbetsmarknadsåtgärder
              därför att staten har svikit. Det är sanningen.
            </seg>
            <seg n="102a16e7">
              Finansministern verkar inte särskild bekymrad över kommunsektorns
              ekonomi och därmed förutsättningar att klara välfärden. Jag läste
              vad han skrev i Dagens Industri i slutet av förra året, då han
              säger: De kommuner som har problem har inte skött ekonomin, eller
              så har de strukturproblem.
            </seg>
            <seg n="f9cd4eda">
              I mitt hemlän, Jönköpings län, höjer det moderatledda landstinget
              skatten med 40 öre. Är det misskött? I mitt hemlän höjer det alliansstyrda
              Sävsjö med 55 öre i samlad effekt. Är det misskött? Det alliansstyrda
              Värnamo höjer med 58 öre i samlad effekt och det moderatledda
              Gislaved med 69 öre i samlad effekt. Är de misskötta, Anders Borg?
              Har de strukturproblem? Eller kan det ha ett samband med att finansministern
              och regeringen i princip väljer att låta hela budgetutrymmet gå
              till skattesänkningar och att kommuner tvingas betala för massarbetslöshetens
              kostnader och nedskärningar i sociala villkor för människor?
            </seg>
            <seg n="1992c0c2">
              Då kommer besparingar, nedskärningar i verksamheter och försämringar.
              Och då inträder också någonting annat, nämligen att kommunens
              verksamhet blir en bas och andra etablerar sig och säger: Du kan
              köpa till. I går i SVT kunde vi höra om konceptet Silver Life
              i äldreomsorgen. Kommunen står för en bas, och du som har pengar
              kan köpa en bättre kvalitet. Det är inte längre behovet som styr
              utan den ekonomiska resursen hos den enskilde. Sjuka och fattiga
              ställs i en annan kö.
            </seg>
            <seg n="6cef7c63">
              Är det en bra utveckling, finansministern, att vi börjar få en
              situation där starka kapitalintressen exploaterar ett missnöje
              med välfärden och säljer in en annan produkt för den som har en
              god ekonomisk situation? Behöver inte skolan, vården och jobbsatsningarna
              mer resurser, finansministern? Tänker finansministern fortsätta
              att driva skattesänkarpolitik som den viktigaste ambitionen i
              den ekonomiska politiken?
            </seg>
          </u>
          <note type="speaker" n="fdcf792c">
            Anf. 24 FINN BENGTSSON (M):
          </note>
          <u who="finn_bengtsson_40fb24" xml:id="i-f4b6b57dcb152b57-3" n="8fa44460">
            <seg n="5ea10d85">
              Herr talman! Vi måste slå hål på detta illusionsnummer från Socialdemokraterna.
              Stefan Löfven vill i sin skuggbudget höja skatteuttaget från svenska
              folket med 30 miljarder kronor – det är 30 000 miljoner kronor
              – och samregera med Miljöpartiet som vill öka skatteuttaget med
              50 miljarder kronor. Med stöd av Vänstern blir det säkert lite
              till.
            </seg>
            <seg n="644e1b26">
              Man försöker göra gällande att de här pengarna skulle transfereras
              till kommunerna, trots att de redan har fått ett permanent och
              konjunkturellt stöd av staten, ett mångmiljardbelopp av Alliansen.
              Så kommer inte att ske. Huvudsakligen kommer de här skatteuttagen
              att gå till direkta transfereringar till människor som förflyttas
              till förtidspension och långtidssjukskrivningar och får ökade
              arbetslöshetsunderstöd för att återgången till arbete ska hindras.
              De här pengarna kommer inte att ges till kommuner och landsting.
              Man kommer att höja skatten i kommuner och landsting, vilket Sossarna
              ju närmast är världsmästare på.
            </seg>
            <seg n="d966e676">
              Jag tror inte alls att det här är rimligt att beskriva som en
              utveckling där det socialdemokratiska skatteuttaget, med stöd
              av Miljöpartiet och Vänstern, av svenska folket över huvud taget
              kommer att påverka skatteuttaget i kommuner eller landsting.
            </seg>
            <seg n="01e78ff9">
              Att sedan hävda att försörjningsstödet i kommuner skulle vara
              det som drabbas när man drar in på de största utgifterna för staten,
              nämligen socialförsäkringarna, är en kraftig överdrift, för att
              inte säga en lögn. Det är en liten rännil jämfört med de utgifter
              som transfereringssystemen hade, låt säga 2002–2003, när det toppade
              med 550 000 förtidspensionärer i Sverige.
            </seg>
            <seg n="6a916c9e">
              Herr talman! Jag är övertygad om att med den demografiska utveckling
              som Peter Persson beskriver kommer Socialdemokraterna att få ännu
              mer transfereringskostnader och ännu större krav på kommuner och
              landsting att göra skatteuttag. Det blir kort sagt en skattechock
              på alla tre skattenivåer i det här landet om Socialdemokraterna
              återtar regeringsmakten.
            </seg>
          </u>
          <note type="speaker" n="461e8471">
            Anf. 25 HILLEVI LARSSON (S):
          </note>
          <u who="hillevi_larsson_618770" xml:id="i-53100441c316d33a-1" n="fe2d9366">
            <seg n="3cef4c72">
              Herr talman! Det intressanta när man tittar på skattehöjningarna
              i kommuner och landsting, som vi har kunnat se ökar mycket, är
              att de drabbar alla oavsett vilken ekonomi man har. Skattehöjningar
              på statlig nivå drabbar dem som har pengar, men kommunalskatt
              och landstingsskatt är platt skatt och drabbar alla. Det drabbar
              även alla dem som inte har fått ta del av jobbskatteavdraget.
              Det drabbar förtidspensionärer, ålderspensionärer, sjuka, arbetslösa
              och föräldralediga, och framför allt drabbar det dem som har dålig
              ekonomi. Det är det som gör det här så orättvist.
            </seg>
            <seg n="e69d7dcd">
              Staten vältrar över kostnader på kommuner och landsting som slår
              både mot dem som har fått jobbskatteavdrag – de får ju också höjd
              kommunal- och landstingsskatt – och alla som inte har fått jobbskatteavdrag.
              Det är inte rättvist, och det har bevisligen lett till ett ökat
              tryck på kommuner och landsting att klara ekonomin och framför
              allt att klara välfärden. Vi kan se att personaltätheten har minskat
              inom vården, trots att vi har allt fler äldre. Det vill säga att
              vårdbehovet ökar men vårdplatserna minskar i förhållande till
              människorna. Man kan inte bara räkna antalet platser, eftersom
              befolkningen växer. Räknar man i kronor och ören räknas lönerna
              upp, det vill säga det kan se ut som en satsning när det i själva
              verket är en nedskärning.
            </seg>
            <seg n="824a5fef">
              Man kan se att välfärden går på knäna, och det är i stor utsträckning
              de stora skattesänkningarna på statlig nivå som ligger bakom det.
              Man vältrar över kostnader på kommuner och landsting, och man
              vältrar även över kostnaderna på privatpersoner. Det är många
              som försörjer sin partner som inte längre får a-kassa eller sjukförsäkring.
              Man har alltså också privatiserat det. Framför allt har det inte
              lett till att arbetslösheten har minskat. Nu krävs rättvisa och
              nya grepp.
            </seg>
          </u>
          <note type="speaker" n="476c43f2">
            Anf. 26 SVEN-ERIK BUCHT (S):
          </note>
          <u who="sven-erik_bucht_c38412" xml:id="i-b888e4d70af88dcc-1" n="784e1a34" next="i-c7828a679d595b51-1">
            <seg n="2c8f2b3e">
              Herr talman! Kommunerna får stigande intäkter, säger finansministern.
              Det där är lite olika, men vi kan i alla fall notera att de tio
              rikaste lågskattekommunerna, moderatstyrda, i Sverige fick 1 000
              miljoner extra. Det kommer de förmodligen att få årligen om alliansregeringen
              får fortsatt förtroende.
            </seg>
            <seg n="678fac0c">
              Det här ska jag berätta om när jag åker omkring i Norrbotten,
              Västerbotten, Skåne, Jämtland eller Jönköping. Vart jag än åker
              ska jag berätta att så här fördelar man pengarna. Man ger 1 000
              miljoner till dem som redan har. Jag ska också berätta det för
              de stockholmare som har sin mamma eller pappa på äldreboendet
              i en glesbygdskommun där kommunpolitikerna funderar på hur de
              ska få ihop ekonomin. Kan de behålla efterrätten för din mamma
              och pappa? Så ser situationen ut. Det ser lite olika ut i de 290
              kommunerna.
            </seg>
            <seg n="38fea850">
              Herr talman! Det gäller att hålla ihop ett pastorat, och det
              gäller också att hålla ihop ett land.
            </seg>
          </u>
          <note n="5551e6d8">
            Anf. 27 GUNNAR ANDRÉN (FP):
          </note>
          <u who="sven-erik_bucht_c38412" xml:id="i-c7828a679d595b51-1" n="784e1a34" prev="i-b888e4d70af88dcc-1">
            <seg n="e66b4559">
              Herr talman! Den där livbojen som herr Persson i Jönköping försökte
              kasta till mig tycker jag att han ska behålla, för den kommer
              herr Persson att behöva när han ska förklara för sina väljare
              att det jobbskatteavdrag som Hillevi Larsson förklarade är jätteorättvist
              ska Socialdemokraterna behålla till sista kronan. Behåll den livbojen,
              för den kommer verkligen att behövas.
            </seg>
            <seg n="aeb431fc">
              Det är riktigt som Sven-Erik Bucht säger att kommunerna ser väldigt
              olika ut. Helsingfors har 850 000 invånare, och Bjurholm har 2
              000–3 000 invånare. Det är skillnad. Man kan också göra en annan
              jämförelse. Om Jokkmokk, som är en väldigt stor kommun, hade haft
              samma befolkningstäthet som Sundbyberg skulle det bo ungefär 80
              miljoner människor i Jokkmokk. Å andra sidan skulle det bara bo
              2,3 personer i Sundbyberg. Det här ger lite perspektiv på att
              det är olika i olika kommuner.
            </seg>
            <seg n="938f987e">
              Jag noterar ändå att kommunerna är välskötta i det här landet.
              Det är det grundläggande att vi har välskötta kommuner. Men de
              ser väldigt olika ut. Det finns också en tendens att måla fan
              på väggen. Jag lät riksdagens utredningstjänst för ett tag sedan
              göra en undersökning av hur SKL, Sveriges Kommuner och Landsting,
              hade förhållit sig i sina prognoser. Jag minns inte det exakta
              årtalet, herr talman, men från 2000-talets början har man vid
              varje tillfälle varnat för att det kommer att gå åt h-vete. Men
              så är det inte. Kommunerna kommer att klara sig hyfsat eftersom
              man anpassar sina kostnader till detta. Det innebär inte att man
              har det väl förspänt.
            </seg>
            <seg n="00c154d1">
              Jag noterar – jag vet inte för vilken gång i ordningen – att
              jag aldrig får några svar på frågan hur många fler jobb det skulle
              ha lett till på Volvo om inte jobbskatteavdraget hade införts.
              Hur många fler jobb skulle det ha lett till? Hur mycket skulle
              sysselsättningen ha ökat på Volvo i Göteborg? Den frågan, herr
              talman, förblir alltid obesvarad.
            </seg>
          </u>
          <note type="speaker" n="8745292d">
            Anf. 28 Finansminister ANDERS BORG (M):
          </note>
          <u who="anders_borg_finansminist" xml:id="i-0c519747d3bb15d5-6" n="c07c1a3e">
            <seg n="9196da24">
              Herr talman! Det är viktigt att vi har en grundlig och saklig
              utgångspunkt för de här debatterna.
            </seg>
            <seg n="91940627">
              Sverige har alltså samma andel offentliga utgifter i dag som
              när den här regeringen tillträdde. Bnp har vuxit kraftigare i
              Sverige än i kanske något annat land i Europa och kanske något
              annat industriland som vi kan jämföra oss med. Därför har också
              intäkterna och utgifterna i den kommunala ekonomin ökat. Det är
              därför vi står ut som ett land med en av de högsta andelarna offentligt
              sysselsatta. De offentligt sysselsatta jobbar alltså i vård, skola
              och omsorg, och det har vuxit i takt med att den övriga ekonomin
              har vuxit. Det är naturligtvis en positiv faktor.
            </seg>
            <seg n="420423e8">
              Det leder till att SCB:s statistik inte visar den bild som Peter
              Persson gör gällande, utan den skattefinansierade sysselsättningen
              som går via kommuner och kommunernas verksamheter har ökat från
              1 200 000 till 1 220 000. Det är alltså 1 220 000 människor som
              jobbar i dessa verksamheter, och de är fler än de var 2006. Det
              är positivt. Vi behöver bra barnomsorg och bra skola.
            </seg>
            <seg n="21739f82">
              Sven-Erik Bucht undrar om skatteintäkterna ökar. Låt mig därför,
              för enkelhetens skull, berätta om siffrorna. De samlade intäkterna
              för kommunerna var 656 miljarder 2006, när jag tillträdde. År
              2010, när vi hade val, var de 785 miljarder. I år, när vi ska
              ha val, är de 889 miljarder. Det har skett en tveklöst och oomkullrunkeligt
              kraftig ökning av kommunernas intäkter under de här åren. Trots
              de farhågor som Socialdemokraterna har haft här i kammaren år
              efter år om att den kommunala ekonomin ska undergrävas – helst
              riktigt långt fram när det är svårt att kontrollera det – har
              vi kunnat visa att vi inte har haft den utvecklingen i kommunerna.
              Resultaten i kommunsektorn har stått sig genom hela krisen. Vi
              har alltså klarat sysselsättningen, och vi har klarat resultaten.
            </seg>
            <seg n="87b3e674">
              Nu när ekonomin i omvärlden börjar komma i ordning kommer skatteintäkterna
              naturligtvis att stiga i snabbare takt, när vi får lite bättre
              tillväxt därför att tyskar, fransmän och italienare inte tynger
              vår ekonomi lika mycket. Det är klart att de pengarna i stor utsträckning
              kommer att gå till kommunerna eftersom vi har relativt höga skatter
              i det här landet.
            </seg>
            <seg n="937f935e">
              Sedan vore det klädsamt om Socialdemokraterna någon gång bekymrade
              sig om att redovisa vad deras egen politik skulle få för konsekvens
              för kommunsektorn. Den socialdemokratiska budgeten har ju sin
              kärna i bidragspolitiken, och den allra mest intressanta budgetposten
              är att hela avvecklingen av reformerna av sjukförsäkringen kostar
              1,3 miljarder kronor. Det kan inte gå att uppbringa en person
              i Sverige, som inte tillhör den socialdemokratiska riksdagsgruppen,
              som tror att uppgiften stämmer, att vi skulle kunna rulla tillbaka
              alla kontrollmekanismer, öppna förtidspensioneringen, uppmana
              människor att lämna arbetsmarknaden och att det skulle kosta 1,3
              miljarder kronor. Vi vet att det kommer att kosta kanske 13, 23
              eller 33 miljarder – oerhört mycket mer!
            </seg>
            <seg n="234c5994">
              Då vet vi att det återigen blir som det var under de socialdemokratiska
              åren; kommunsektorn med skolan, barnomsorgen och välfärden får
              stå tillbaka eftersom den centrala offentliga uppgiften är att
              betala ut människor från arbetsmarknaden så att man hyfsar till
              statistiken. Det är då vi får skattehotet.
            </seg>
            <seg n="137e1762">
              Peter Persson vet hur de här siffrorna ser ut. Det har skett
              en mindre justering uppåt av kommunalskatten under våra år, 13
              öre i år. Det är alltså inte en drakonisk höjning utan en 13-öreshöjning.
              Däremot höjdes kommunalskatterna kraftigt när Peter Persson och
              Socialdemokraterna styrde i Sverige därför att alla pengar i staten
              då gick till bidragen. Sedan fick man betala med skattehöjningar
              i kommunen.
            </seg>
          </u>
          <note type="speaker" n="80194470">
            Anf. 29 PETER PERSSON (S):
          </note>
          <u who="peter_persson_cc6ba9" xml:id="i-7eddf055cd5936ac-2" n="7a71165b">
            <seg n="ba06257c">
              Herr talman! Varför måste man alltid vänta till memoarerna? Jag
              vet att det i Anders E Borgs memoarer med titeln Dessa åtta långa
              år kommer att stå: Vi var alltför ensidiga i vår tro att skattesänkningar
              skulle driva fram nya jobb. Det var en felsyn, präglad av min
              nyliberala ungdom, och ledde också till att äldreomsorgen utarmades,
              skolan fick problem och antalet anställda i den gemensamt finansierade
              verksamheten blev alltför litet. Det led vi av i många år.
            </seg>
            <seg n="193b1d4e">
              Jag slår vad med dig, Anders Borg. Detta kommer du att skriva
              i dina memoarer om 20 år. Vi kan väl komma överens efteråt vad
              vi ska slå vad om. En hyggligt lämplig sak jag kan erbjuda är
              kanske det femte jobbskatteavdraget under någon månad; det kommer
              nämligen att stå så.
            </seg>
            <seg n="53faa8e5">
              Finansministern vet, liksom jag och andra, att det är färre anställda
              ute i förskolorna, i skolorna och inom äldreomsorgen, annars läser
              man inte Katrineholms-Kuriren eller Jönköpings-Posten eller är
              ute och lyssnar på människor. Antalet är nere på 125,9 personer
              per 1 000 invånare, samma som under den svåra budgetsaneringen
              som gjordes för att rädda landets ekonomi. I dag skärs det ned
              för att få resurser till att göra stora skattesänkningar. Det
              är den avgörande och stora skillnaden. Så ser sambanden ut mellan
              statliga skattesänkningar, kommunala skattehöjningar och nedskärningar
              i välfärden.
            </seg>
          </u>
          <note type="speaker" n="93dea53e">
            Anf. 30 Finansminister ANDERS BORG (M):
          </note>
          <u who="anders_borg_finansminist" xml:id="i-0c519747d3bb15d5-7" n="c07c1a3e">
            <seg n="96f17aac">
              Herr talman! Ja, det är ofta i memoarer som sanningen kommer
              fram. I Kjell-Olof Feldts memoarer finns det ett öppenhjärtigt
              slutkapitel om vad som är Socialdemokraternas framtidsuppgift.
              Den uppgiften är att säkra kärnan i välfärden genom att hålla
              koll på transfereringarna, klara en omfördelningspolitik byggd
              på bra utbildning för alla och bra barnomsorg och klara konkurrenskraft
              genom forskning och utveckling. För att klara av det är den stora
              uppgiften att reformera transfereringssystemet med pensioner,
              sjukförsäkring, a-kassa och förtidspensioner så att de inte blir
              en gökunge som äter upp allt annat.
            </seg>
            <seg n="5421ceec">
              Det är också en beskrivning av den politik som Göran Persson
              sedan genomförde i stor utsträckning. Att hålla kontroll på transfereringssystemen
              var det som förde oss ur krisen. Det är ingen unik insikt för
              Kjell-Olof Feldt och Göran Persson. Det är samma insikt som alla
              socialdemokratiska regeringar som i dag styr i Europa har som
              utgångspunkt. Det är det som gäller i Holland, Österrike, Frankrike,
              Danmark och Finland.
            </seg>
            <seg n="8d0d5c27">
              Men sedan finns det ett unikt socialdemokratiskt parti som har
              tagit Feldts bok, slängt ut den, satt på sig hörselkåporna – så
              att de slipper höra vad övriga socialdemokratiska debattörer i
              Europa säger – och valt vägen: Bygg ut bidragssystemen. Bidrag,
              bidrag, bidrag, bidrag! Det är det enda socialdemokratiska valkampanjsslagord
              ni egentligen kan stå för. Det handlar om en idé om att trycka
              ut människor från arbetsmarknaden. Det är därför man hör mumlet
              om bidrag, bidrag, bidrag. Sluta tala om skola, forskning och
              utveckling! Stå för det ni står för: Höjda bidrag!
            </seg>
          </u>
          <note n="137f7288">
            Överläggningen var härmed avslutad.
          </note>
          <note n="85c6f98b">
            9 § Svar på interpellation 2013/14:188 om ROT-fusket
          </note>
          <note type="speaker" n="0eb0ede6">
            Anf. 31 Finansminister ANDERS BORG (M):
          </note>
          <u who="anders_borg_finansminist" xml:id="i-0c519747d3bb15d5-8" n="c07c1a3e">
            <seg n="e21e942c">
              Herr talman! Leif Jakobsson har frågat mig varför det inte har
              lämnats någon proposition om ROT-fusk.
            </seg>
            <seg n="9f378cb6">
              Leif Jakobssons fråga är ställd mot bakgrund av beredningen av
              Skatteverkets rapport om uppföljning och utvärdering av fakturamodellen
              som används för ROT-avdrag. Fusk är oacceptabelt och ska bekämpas.
              Ett av syftena med ROT och RUT är att minska svartarbetet. Enligt
              Skatteverket har också svartarbetet minskat påtagligt tack vare
              dessa avdrag. Det är därför viktigt att vårda dessa reformer.
            </seg>
            <seg n="b1deaf17">
              Finansdepartementet har remitterat en promemoria med förbättringar
              av fakturamodellen. Jag vill inte föregripa remissbehandlingen,
              men jag har tidigare i en interpellationsdebatt med Raimo Pärssinen
              sagt att vi räknar med en lagrådsremiss under våren. Jag har samma
              besked till Leif Jakobsson.
            </seg>
          </u>
          <note type="speaker" n="c83bf352">
            Anf. 32 LEIF JAKOBSSON (S):
          </note>
          <u who="leif_jakobsson_c7aa69" xml:id="i-0105dc4fe6d9730a-0" n="96df80ab">
            <seg n="230a1501">
              Herr talman! En av frågorna i min interpellation lyder: Vilket
              råd har ministern till en av illojal konkurrens pressad byggföretagare
              om hur han ska överleva ett år till? Vad det handlar om är att
              ROT-avdraget enligt vår syn är ett bra verktyg för att göra konjunkturinsatser
              och hålla byggbranschen på en någorlunda jämn nivå. Det är i allra
              högsta grad angeläget att ha ett ROT-avdrag här och nu med tanke
              på bristen på bostadspolitik och bostadsbyggande. Vi är glada
              för att kapaciteten i byggbranschen finns kvar. En ny regering
              kommer att ha som en av sina viktigaste uppgifter att ta sig an
              bostadsbristen och få fart på bostadsbyggandet i Sverige för att
              kunna öka tillväxten och se till att människor kan flytta dit
              där jobben finns och att studerande kan söka till högskolor och
              få någonstans att bo.
            </seg>
            <seg n="c995ccfe">
              Men när vi använder vår arsenal är det inte bekämpandet av svartarbete
              och illegal verksamhet som är huvudsyftet. Vi har svårt för idén
              att branscher som utmärker sig genom en stor omfattning av svartarbete
              och illegal verksamhet skulle kvala in för något slags skattesubventioner.
              Med den logiken borde man gå vidare och prata om taxi-RUT och
              annat i de branscher som inte kan sköta detta ordentligt. Det
              där tycker jag inte att vi ska blanda samman.
            </seg>
            <seg n="e41d63a1">
              Socialdemokratiska regeringar har använt tekniken med ROT-avdrag
              vid ett flertal tillfällen för att utjämna lågkonjunkturer. Vi
              föreslog hösten/vintern 2008 i samband med finanskrisen att Sverige
              borde införa ett sådant. Vi blev då nedröstade här i kammaren.
              Men några månader senare föreslog regeringen samma sak: att införa
              ett ROT-avdrag.
            </seg>
            <seg n="2308c144">
              Sedan dess har vi sett åtskilliga exempel på hur fiffiga entreprenörer
              överutnyttjar och fuskar med detta. Lagens anda och syfte motsvaras
              inte helt av lagens bokstav. Byggindustrin har krävt åtgärder
              för att få stopp på fusket med ROT.
            </seg>
            <seg n="eafb7d57">
              Regeringen började med total förnekelse; det fanns inget problem.
              Men på ett skatteutskottsmöte förra våren erkände Anders Borg
              att problemet fanns och lovade en skyndsam behandling.
            </seg>
            <seg n="ac942e67">
              Det är två år sedan Skatteverket lade fram förslag på hur man
              skulle kunna skärpa lagstiftningen och komma ifrån en hel del
              av fusket. Än så länge har vi bara en remitterad promemoria. Två
              år har det tagit.
            </seg>
            <seg n="c8520aac">
              Varför denna saktfärdighet? När man skulle skära ned a-kassan
              tog det bara några veckor. Då fanns det handlingskraft i Regeringskansliet.
              Men när det handlar om att stoppa fusk och utbetalning av skattemedel
              på felaktiga grunder tar allting fruktansvärt lång tid. I dag
              får jag svaret att man i alla fall kan lova en lagrådsremiss.
              Men i juni förra året sade finansministern att det skulle finnas
              en ny lagstiftning på plats det här året. Varför är det så svårt
              att täppa till de här hålen i lagstiftningen?
            </seg>
            <seg n="721e2d00">
              Det är uppenbart att det handlar om mycket pengar. Till exempel
              skickar man i dag av outgrundliga anledningar ut ½ miljard i kontanta
              pengar, det vill säga inte till företagens konton. Det borde väl
              vara en varningsklocka som sade stopp direkt. Skulle det bara
              vara 10 procents fusk med det här skulle det innebära 1,6 miljarder
              om året i minskade skatteutgifter om vi stoppade det. Det vore
              väl bra, eftersom Anders Borg lånar 250 miljoner om dagen.
            </seg>
          </u>
          <note type="speaker" n="03a7b636">
            Anf. 33 MARIA ABRAHAMSSON (M):
          </note>
          <u who="maria_abrahamsson_841a03" xml:id="i-b261fc58c93b6f2f-0" n="19d48cf9" next="i-a2c54fb19265b6f7-0">
            <seg n="9b8c1a0a">
              Herr talman! Jag undrar varför Leif Jakobsson över huvud taget
              har ställt denna interpellation. Jakobsson vet rimligen att det
              bara är drygt en månad kvar till den 19 mars, det datum då Byggbranschen
              i samverkan, Svenska Byggnadsarbetareförbundet, Ekobrottsmyndigheten,
              Sveriges Byggindustrier, HSB Omsorg AB, LO och många fler remissinstanser
              ska lämna sina synpunkter på regeringens förslag till förbättringar
              i fakturamodellen.
            </seg>
            <seg n="a8dd3c91">
              Regeringens förslag syftar just till att täppa igen fuskluckorna
              i byggbranschen. Då, herr talman, är det angeläget att invänta
              synpunkterna från ROT- och byggbranschen. Dessa ska som sagt lämnas
              till Finansdepartementet senast den 19 mars. Eller menar Jakobsson
              att regeringen ska föregripa remissinstanserna just den här gången?
              Jakobsson har i debatten om denna fråga gjort sig känd för att
              anklaga regeringen för att inte lyssna på byggbranschen. Nu vill
              regeringen göra det genom att invänta synpunkterna. Jakobsson
              blir nog svaret skyldig.
            </seg>
          </u>
          <note n="759dd547">
            Anf. 34 GUNNAR ANDRÉN (FP):
          </note>
          <u who="maria_abrahamsson_841a03" xml:id="i-a2c54fb19265b6f7-0" n="19d48cf9" prev="i-b261fc58c93b6f2f-0">
            <seg n="4ab1545b">
              Herr talman! Det är viktigt att komma ihåg vad ROT-avdraget egentligen
              är. Det låter som att det är något allmänt avdrag, men så är inte
              fallet. ROT-avdraget är sänkt skatt på arbete. Det är det som
              det handlar om. Sänkt skatt på arbete kan man använda på olika
              sätt. Det är riktigt att Socialdemokraterna har använt avdraget
              som stimulans i konjunktursyfte, som Leif Jakobsson säger. Jag
              har dock varit med så länge, herr talman, att jag minns att en
              tidigare finansminister även använde det i ett annat sammanhang
              med en helt annan motivering, nämligen som stimulans för miljöåtgärder.
              De sakerna kan också sammanfalla.
            </seg>
            <seg n="b11cc487">
              Jag menar som så att vi i skatteutskottet på slutna möten har
              fått ganska god information om regeringens och Skatteverkets avsikter.
              Där ingår bland annat en viktig del som Maria Abrahamsson var
              inne på. Parterna ska nämligen ta ställning till om man ska kräva
              att antalet timmar redovisas för det jobb som görs. Jag tror att
              det är väldigt viktigt att man kommer till skott med den åtgärden.
              Jag utgår från att detta hör till de viktigaste sakerna.
            </seg>
            <seg n="0e39499a">
              Vi måste vara emot fusk av alla de slag. Jag menar som så att
              det skattekontor i Västervik som i huvudsak handlägger de här
              frågorna har gjort ett väldigt bra jobb och skaffat sig en mycket
              god överblick över vilka det är som fuskar. För en gångs skull
              tror jag att centraliseringen har bidragit till att hålla nere
              fusket. Vi har också fått reda på att man återkräver mycket pengar.
              Det handlar om ganska många miljoner. Jag tror att detta är bra.
            </seg>
            <seg n="d6542eb2">
              Jag fick ett samtal i går där någon klagade på att man inte hade
              fått utbetalda pengar. Vid kontroll visade det sig att anledningen
              var att Skatteverket hade anställt en revision på det levererande
              företaget. Jag tycker att det är klokt att man förhindrar utbetalningar
              på det sättet.
            </seg>
            <seg n="debbe9ae">
              Herr talman! Sänkt skatt på arbete i form av ROT-avdrag har en
              krokig bana för Socialdemokraterna, Miljöpartiet och Vänsterpartiet.
              Vi tar Miljöpartiet först, för det är lättast. Just nu är man
              väl ute och letar efter sin egen åsikt för framtiden, eftersom
              man inte är här i kammaren. År 2010 gick detta parti till val
              på att ta bort avdraget helt och hållet. Numera vill man ha utökat
              ROT-avdrag till skolreparationer, cykelreparationer och vad det
              nu är. Det är väldigt svårt att klara ut vad Miljöpartiet tycker
              i den här frågan.
            </seg>
            <seg n="a47554dc">
              Däremot är Vänsterpartiets inställning klar. Där vill man avskaffa
              detta över huvud taget därför att man är mot att folk ska arbeta
              och redovisa ordentligt.
            </seg>
            <seg n="464f51e6">
              Socialdemokraterna har en mellanlinje. I valrörelsen 2010 ville
              man, med dåvarande vice ordförande i skatteutskottet Lars Johansson,
              avskaffa detta bidrag under den kommande mandatperioden. Numera
              är man lite mer modest och vill halvera det från 50 000 kronor
              till 25 000 kronor. Det är alltså en mellanlinje.
            </seg>
            <seg n="7064615d">
              Man kan konstatera att de tre partier som gör anspråk på att
              nästa mandatperiod regera det här landet har tre olika linjer
              i denna viktiga fråga. Det är lite svårt att exakt se vad den
              är.
            </seg>
            <seg n="cf0ca8b5">
              Herr talman! Allra sist: Varför ska man ha ett ROT-avdrag, en
              skattesänkning? Ja, det finns två motiv: att komma åt skattefusk
              inom byggbranschen och att säkra och förbättra arbetsförhållanden
              för människor som annars inte skulle ha goda arbetsförhållanden.
            </seg>
          </u>
          <note type="speaker" n="da099c9f">
            Anf. 35 Finansminister ANDERS BORG (M):
          </note>
          <u who="anders_borg_finansminist" xml:id="i-0c519747d3bb15d5-9" n="c07c1a3e">
            <seg n="d1ed67be">
              Herr talman! I en modern, välorganiserad, högteknologisk och
              växande välfärdsstat som Sverige är det viktigt med skatteintäkter.
              Det är omöjligt att klara ordning och reda i offentliga finanser,
              låga skatter och tillväxt om vi inte har en stor legitimitet i
              vårt skattesystem. Sverige är ett av de länder där förtroendet
              för myndigheter, regering, riksdag och politiska institutioner
              har bibehållits på en hög nivå under krisen. I krisländerna i
              Europa har förtroendekapitalet förtärts, och man ligger på bottennivåer
              jämfört med tidigare.
            </seg>
            <seg n="f0f75d45">
              I Sverige kan vi se att legitimiteten för skattesystemet till
              och med har ökat under de här åren. Andelen företag som anser
              att skattesystemet fungerar illa har minskat kraftigt. Andelen
              som uppger att man känner till att det förekommer skattefusk har
              minskat, och otillbörlig konkurrens har minskat. Vi kan se att
              den utvecklingen även gällt i byggsektorn. Det är en kraftig minskning
              av andelen byggföretagare som upplever att skattesystemet är ett
              bekymmer. Det är naturligtvis positivt.
            </seg>
            <seg n="b382fb3f">
              Det är kanske på sin plats att påpeka att byggsektorn i Sverige
              har stått sig väl. Enligt EU-kommissionens siffror har Sverige
              under krisåren haft den starkaste sysselsättningsutvecklingen
              av alla EU-länder i byggsektorn. Det är förstås positivt. Det
              beror på att vi har haft unikt stora infrastrukturinvesteringar,
              stöttat den inhemska efterfrågan och gjort den typ av insatser
              som RUT och ROT innebär.
            </seg>
            <seg n="5a181efe">
              Betyder det att systemet är perfekt och att frid och fröjd råder?
              Nej, så är det inte, utan i alla system av den här typen finns
              det möjligheter att överutnyttja eller fuska. Det gällde även
              under den tid då Socialdemokraterna administrerade ett ROT-system.
              Då fanns det också möjligheter att använda systemet felaktigt.
            </seg>
            <seg n="7470dd48">
              Som regering bör vi naturligtvis lyssna in vilka problem man
              ser i systemet och se över om det går att göra någonting åt dem.
              Vi bad Skatteverket att titta på det. Skatteverket kom tillbaka
              med ibland väl genomtänkta förslag och i andra fall förslag som
              måste omvandlas till lagstiftning. I de fallen har det tagit lite
              tid. I riksdagen beslutar man om lagstiftning, inte om åsikter.
              Det måste vara konkreta och välfungerade åtgärder.
            </seg>
            <seg n="9f02899d">
              Nu ligger det alltså en promemoria som innehåller förslag till
              ett antal skärpningar. Jag uppfattar att vi i stort sett var eniga
              i skatteutskottet i riksdagen om att dessa var nödvändiga och
              rimliga, med ett ökat uppgiftslämnande kring arbetstid och en
              ökad spårbarhet i betalningarna.
            </seg>
            <seg n="074b0dec">
              Min bedömning är att när vi har haft remissomgången och när vi
              har hört vad de olika instanserna säger ska det landa i en lagstiftning
              så att vi under det här året har en lagstiftning på plats. Det
              tror jag är åtgärder som i stor utsträckning gör att de bekymmer
              vi har haft blir avhjälpta. Om det visar sig att det fortsatt
              finns fusk eller överutnyttjande eller att fusket och överutnyttjande
              finner nya vägar – tyvärr är det ofta så att när man stänger en
              väg får man se en annan väg för missbruk – får vi stänga även
              de vägarna.
            </seg>
            <seg n="3904f36e">
              Det är den löpande vård av skattesystemet som vi år för år måste
              ägna oss åt. Vi måste hålla rimliga skatter i ett legitimt skattesystem
              med stor rättssäkerhet där vi varje år försöker vårda och utveckla
              skattesystemet så att vi upprätthåller både legitimitet och skatteintäkter.
              Det är regeringens inriktning, herr talman.
            </seg>
          </u>
          <note type="speaker" n="9c4e0e3f">
            Anf. 36 LEIF JAKOBSSON (S):
          </note>
          <u who="leif_jakobsson_c7aa69" xml:id="i-0105dc4fe6d9730a-1" n="96df80ab">
            <seg n="0be7e94e">
              Herr talman! Anders Borg försöker legitimera sin politik och
              brist på åtgärder mot fusket med ROT genom att hänvisa till att
              ROT-avdrag fanns också under socialdemokratiska regeringar. Det
              gjorde det, men då hade vi inte den här fakturamodellen som innebär
              att man, utan att någonstans skriva på någonting, har rätt att
              dra av 50 000 kronor, vilket bekostas av oss andra skattebetalare.
              Det är orimligheten i det som vi bland annat har ifrågasatt.
            </seg>
            <seg n="525209a4">
              Fram till för inte så länge sedan var varenda medborgare som
              var hemma med ett sjukt barn tvungen att edligen intyga att det
              var så. Man skulle ha dagisets underskrift för att få vara hemma
              en dag. Men för att få 50 000 ur statskassan behöver man inte
              skriva under någonting.
            </seg>
            <seg n="ea95e8b7">
              När ni inom Alliansen ändrade systemet till det öppnade ni för
              fusk. När ni säger att ni använder ROT för att bekämpa fusk och
              svartarbete är paradoxen att ni gör det på ett sätt som öppnar
              upp för nya möjligheter till fusk. Det har faktiskt svärtat ned
              både ROT-avdraget som sådant och branschen ytterligare. Det är
              inte bra. Seriösa företagare och byggarbetare skäms för den hantering
              som pågår. Man slår ihop allt till ett paketpris.
            </seg>
            <seg n="db95700e">
              Vi kunde läsa annonser om att vänliga målare målar om och bjuder
              på all färg gratis. Ja, tack, det är skattebetalarna som bjuder
              på det. I helgen såg jag en annons om att man får en installation
              av en värmepump för 1 krona genom ROT-avdrag. Jag ska för säkerhets
              skull säga att det kan vara så att det aktuella företaget bara
              begär 1 krona av Skatteverket eftersom det ska vara fifty-fifty.
              Men så tror jag sannerligen inte att verkligheten ser ut, utan
              det handlar om paketpris.
            </seg>
            <seg n="31174f5c">
              Vi har känt till det här i mer än två år. Skatteverket sade för
              två år sedan till regeringen att vi måste ändra lagen för att
              kunna ingripa. Regeringen gjorde ingenting. Inte förrän SVT och
              vi socialdemokrater lyfte frågan började någonting hända. Det
              skulle gå fort. Det har inte gått fort. Det har i stället gått
              väldigt långsamt. Nu är förslag på väg som till vissa delar kanske
              blir bra, men långt ifrån så heltäckande som skulle behövas för
              att stoppa fusket.
            </seg>
            <seg n="43821216">
              Det är inte bra att människor i sin yrkesutövning tvingas att
              vara med i den illojala konkurrensen. Företagare inser att om
              de inte hoppar på tåget, går in i gråzonen och överutnyttjar systemet
              mot lagens bokstav får de inte några jobb. Alla tvingas in i det
              här. Därför behövs det ett resolut och snabbt agerande.
            </seg>
            <seg n="d480aa17">
              Jag återkommer till att av dessa 16 miljarder om året betalades
              under 2012 ut nästan ½ miljard kontant – ½ miljard kontant från
              statskassan. Då borde man omedelbart slå till bromsarna och säga:
              Nej, pengarna ska gå till ett identifierbart konto. Likadant måste
              betalningarna vara spårbara så att man ser varifrån pengarna kommer,
              om inte den här skattesubventionen ska bli en enda penningtvätt.
            </seg>
            <seg n="ef2f1b9d">
              Jag fick nästan ett löfte om en proposition. Vi kommer naturligtvis
              att komma tillbaka till frågan, men det är pinsamt att det ska
              ta två år att stoppa miljardrullningen och fusket i den här branschen.
            </seg>
          </u>
          <note type="speaker" n="48b2f13e">
            Anf. 37 MARIA ABRAHAMSSON (M):
          </note>
          <u who="maria_abrahamsson_841a03" xml:id="i-6e1389a1d9e1532e-0" n="19d48cf9">
            <seg n="47b8622a">
              Herr talman! Jag tycker inte att jag fick något svar på min fråga
              om Leif Jakobsson tycker att regeringen ska strunta i att lyssna
              på remissinstansernas synpunkter på det här viktiga lagförslaget,
              som Jakobsson, och också vi, så hett efterlängtar. Det hade varit
              klädsamt med en liten antydan om man ska lyssna på remissinstanserna
              inom byggbranschen eller inte, tycker jag. Vi kan nu gå ut och
              säga att Leif Jakobsson har slutat att lyssna på byggbranschen.
              Han vet vilka lagförslag som behövs innan vi ens har fått in synpunkterna.
            </seg>
            <seg n="3b58bb84">
              Är det så vi lagstiftare ska jobba? Då blir det inte så bra lagstiftning,
              kan jag meddela.
            </seg>
            <seg n="3c0240b3">
              Men jag är också mycket tacksam för den proposition – eller i
              vart fall en lagrådsremiss till våren – som vi har fått besked
              om, och jag kommer noga att följa också Socialdemokraternas syn
              på lagstiftningsarbetet när det gäller att stoppa fusket.
            </seg>
          </u>
          <note type="speaker" n="f716f527">
            Anf. 38 Finansminister ANDERS BORG (M):
          </note>
          <u who="anders_borg_finansminist" xml:id="i-0c519747d3bb15d5-10" n="c07c1a3e">
            <seg n="1a0b54ec">
              Herr talman! Är det någonting som har kännetecknat den här regeringen,
              och som jag tror kommer att känneteckna framtida regeringar, så
              är det att vi kontinuerligt har arbetat med att upprätthålla skatteintäkterna.
              Vi lever i en alltmer integrerad global värld där uppläggen i
              skatteplaneringen blir alltmer långtgående och ohanterliga för
              de enskilda staterna att hantera.
            </seg>
            <seg n="060a784f">
              Det är därför som vi vid flera tillfällen har kommit tillbaka
              till ränteavdragen för företagen, och det är därför som Företagsskattekommittén
              måste se över dem. Det är därför som vi har ändrat reglerna för
              handelsbolagen så att de inte kan hålla på med sina fastighetstransaktioner.
              Det är därför som vi kontinuerligt ser över 3:12-regler. Det är
              också därför som vi i allt mindre utsträckning kan jobba med stora
              skatteuppskov som långsiktigt ligger och skvalpar inom fastigheter
              eller andra områden.
            </seg>
            <seg n="e38fcc2d">
              Det är helt enkelt absolut nödvändigt att man på ett rättssäkert
              och ordningsamt sätt upprätthåller skatteintäkter genom att begränsa
              möjligheterna till skatteplanering. Det är precis på det sättet
              som vi ska förhålla oss till RUT- och ROT-systemet. Ser vi brister
              i systemet där det förekommer överutnyttjande eller där man gör
              upplägg som i realiteten handlar om att anpassa sig mer till skattesysteket
              än till samhället, ja, då får man ändra på regelverket.
            </seg>
            <seg n="92588af4">
              Lika centralt är det att vi har fått en helt ny legitimitet för
              skattesystemet under de senaste åren eftersom det har gjorts mer
              väl fungerande i samhället. Acceptansen för svartarbete har alltså
              gått ned dramatiskt. Andelen unga som säger nej till att arbeta
              svart är i dag 90 procent, och det är naturligtvis positivt. Andelen
              företag som utsätts för illojal konkurrens har minskat, och det
              gäller flera av de branscher som historiskt sett har varit utsatta
              för skattefusk, däribland byggsektorn.
            </seg>
            <seg n="45d9b2f8">
              För att vi ska upprätthålla detta måste vi hålla skatterna låga
              och effektiva, och vi måste säkra att vi inför kontrollåtgärder
              där de behövs. Det kan jag garantera – det är ett starkt ord,
              så mycket ska man kanske inte ta i när man har en proposition
              som är på väg mot en lagrådsgranskning – att om inte Lagrådet
              sätter sig på tvären kommer vi att lägga fram en proposition i
              frågan under det här året, självfallet.
            </seg>
          </u>
          <note type="speaker" n="a1f13a85">
            Anf. 39 LEIF JAKOBSSON (S):
          </note>
          <u who="leif_jakobsson_c7aa69" xml:id="i-0105dc4fe6d9730a-2" n="96df80ab">
            <seg n="cc48fe5c">
              Herr talman! Det innebär då att vi får återkomma till de detaljerade
              förslagen. Det pågår ju en remissrunda nu. För två år sedan hade
              Skatteverket redan tagit fram förslag som det hade gått att använda.
              Det finns ingenting som hindrar att man först slår till mot de
              riktigt allvarliga överträdelserna, det vill säga kontantutbetalning
              och en del andra saker, men det har inte gjorts.
            </seg>
            <seg n="616b50cb">
              Det har varit en senfärdighet på det här området och en ovilja
              att komma till skott och sätta stopp för det överutnyttjande och
              fusk som sker. Jag lockas, herr talman, att dra mig till minnes
              den tidigare interpellationsdebatten mellan finansministern och
              Peter Persson. Finansministern avslutade sitt resonemang med:
              Ni kan glömma det där med jobb, skola och Socialdemokraterna.
              Det är bara bidrag, bidrag, bidrag.
            </seg>
            <seg n="19e809e9">
              Efter att ha hört den här och många fler debatter med finansministern
              känns det som att den moderata politiken handlar om avdrag, avdrag,
              avdrag. Det tycks vara livsluften. Snart ska vi väl ha avdrag
              även för att stiga upp på morgonen. Det verkar vara på det sättet.
            </seg>
            <seg n="cc93e9ec">
              Jag blir orolig när en hel bransch säger att detta måste göras
              någonting åt. Man måste få stopp på fusket. Seriösa företagare
              måste få rimliga villkor för att inte bli utkonkurrerade av oseriösa
              företag. Det måste bli stopp för läckaget av skattepengar. Men
              sedan tar det två år att genomföra sådana här ganska enkla lösningar.
              Då förutsätter jag att finansministern nu håller sitt löfte och
              kommer med en proposition så att vi hinner fatta beslut under
              vårriksdagen.
            </seg>
          </u>
          <note type="speaker" n="e0499894">
            Anf. 40 Finansminister ANDERS BORG (M):
          </note>
          <u who="anders_borg_finansminist" xml:id="i-0c519747d3bb15d5-11" n="c07c1a3e">
            <seg n="f002f371">
              Herr talman! Jag tycker att debatten har visat att det i grund
              och botten finns en samsyn om två saker: 1. ROT-systemet har fyllt
              en central funktion. Under de här åren med svag ekonomisk aktivitet
              har vi upprätthållit en högre sysselsättning i svensk byggsektor.
              2. Det behövs uppstramningar i systemet eftersom det har funnits
              ett överutnyttjande.
            </seg>
            <seg n="2551495f">
              Följaktligen är slutsatsen att regeringen har för avsikt att
              återkomma med en lagrådsremiss i den frågan. Givet att vi nu ska
              beakta de viktiga remissynpunkter som är på väg, och givet att
              vi också kan hantera Lagrådets synpunkter, ska det föreläggas
              en proposition för Sveriges riksdag så skyndsamt som möjligt.
            </seg>
          </u>
          <note n="137f7288">
            Överläggningen var härmed avslutad.
          </note>
          <note n="3185ac05">
            10 § Svar på interpellation 2013/14:200 om vinster i välfärden
          </note>
          <note type="speaker" n="d31744e9">
            Anf. 41 Finansminister ANDERS BORG (M):
          </note>
          <u who="anders_borg_finansminist" xml:id="i-0c519747d3bb15d5-12" n="c07c1a3e">
            <seg n="f601da83">
              Herr talman! Ulla Andersson har frågat mig hur vinstnivåerna
              hos privata utförare påverkat personaltätheten och arbetsvillkoren
              samt om jag avser att utreda vilka effekter företagens vinster
              haft på kvaliteten i välfärden.
            </seg>
            <seg n="8a654cf5">
              Låt mig först konstatera att resurserna till välfärden, tack
              vare tillväxt, fler sysselsatta och färre i utanförskap, har ökat
              med över 40 miljarder kronor sedan 2006. Antalet sysselsatta i
              den kommunalt finansierade verksamheten är i dag 20 000 fler än
              2006. Den statistik som interpellanten baserar sig på ska kompletteras
              med ett register över utförare inom verksamheter som finansieras
              enbart av kommunsektorn. Andra uppgifter om företag i välfärden,
              exempelvis ur årsredovisningar, tenderar att inte peka på lika
              höga vinstnivåer.
            </seg>
            <seg n="3b4af6bb">
              De privata utförarna tillför kvalitetshöjande värden i vård,
              skola och omsorg. I utredningar som har gjorts, bland annat av
              Friskolekommittén, kan det inte konstateras några entydiga kvalitetsskillnader
              utifrån regiform. Friskolekommittén fann inga uppenbara tecken
              på att vinster tas ut på bekostnad av kvalitet, utan lyfter fram
              vikten av seriösa, långsiktiga ägare. Regeringen har därför ytterligare
              preciserat Ägarprövningsutredningens uppdrag, bland annat om det
              är rättsligt möjligt och lämpligt att införa kriterier för varaktigt
              ägande inom friskolesektorn och andra välfärdstjänster.
            </seg>
            <seg n="b2c12941">
              Under våren kommer regeringen med ytterligare åtgärder som förstärker
              regelverk på välfärdsområdet, till exempel om hur kommuner och
              landsting ska få en uttrycklig skyldighet att bedriva ett mer
              strategiskt och systematiskt arbete kring insyn i och uppföljning
              av privata utförare.
            </seg>
            <seg n="35eefb83">
              Regeringen har konsekvent arbetat bland annat med att skärpa
              skollagens bestämmelser och avser under våren att lämna sina förslag
              om villkor för fristående skolor med mera, med utgångspunkt i
              den sexpartiöverenskommelse som slutits inom ramen för Friskolekommittén
              samt vissa förslag från utredningen om en ny kommunallag för framtiden.
              Därutöver har regeringen, för att skydda den svenska bolagsskattebasen,
              infört effektivare ränteavdragsbegränsningsregler.
            </seg>
          </u>
          <note type="speaker" n="411033b9">
            Anf. 42 ULLA ANDERSSON (V):
          </note>
          <u who="ulla_andersson_ab2816" xml:id="i-417acf53d407f650-0" n="b7c363c3">
            <seg n="277d77d0">
              Herr talman! Privatiseringen av välfärden handlar helt enkelt
              om vilket samhälle vi vill ha, vilken tillit vi ska kunna känna
              till välfärdssamhället och om hur vi ser på människans värde.
            </seg>
            <seg n="5a3beff5">
              I borgerlighetens Sverige ser vi hur människan och hennes behov
              alltmer reduceras till en vara med en prislapp på ryggen. Vi vill
              ha ett samhälle att lita på där människovärdet står i centrum
              för politiken och inte vinstintresset – helt enkelt en välfärd
              att lita på. Det är det som den här interpellationen handlar om.
            </seg>
            <seg n="67dbd8e1">
              Jag har frågat finansministern om han har analyserat de höga
              vinsternas effekter på arbetsvillkor och personaltäthet. Vi kan
              konstatera att det har han inte gjort. Han vill inte heller utreda
              effekterna av de höga vinstnivåerna på kvaliteten i den offentliga
              och den privata välfärden, vilket jag också har frågat om. Men
              jag får väl tacka för svaret.
            </seg>
            <seg n="d4fbb4de">
              Sverige har gått längre än de flesta andra länder i sin strävan
              att privatisera, avreglera, tillåta vinstutdelning i skolor och
              låta riskkapitalbolag ta över välfärden. Att leka affär i välfärden
              är numera vardagsmat. Det får konsekvenser för oss alla, för även
              den offentliga verksamheten påverkas. Resurserna urholkas liksom
              kvaliteten, demokratin och inflytandet över hur skattemedel används.
              Det blir alltmer en efterfrågestyrd välfärd än en behovsstyrd,
              där de med störst behov kommer i kläm och tilliten till välfärdssamhället
              undergrävs.
            </seg>
            <seg n="3aa35cbe">
              En allt större andel av vår gemensamma välfärd drivs av vinstdrivande
              bolag, oftast riskkapitalbolag utan insyn och utan möjligheter
              till meddelarfrihet och yttrandefrihet för de anställda. När bolag
              genom lagstiftning får fri etableringsrätt och därmed fri dragningsrätt
              på våra skattepengar får vi allt svårare att styra välfärden dit
              där behoven finns och är som störst. Var de lönsammaste människorna
              bor blir i stället styrande för investeringarna. Då vet vi inte
              längre vad vi betalar skatt till, vem som får ta del av pengarna
              och hur stor andel som går till det de är avsedda för.
            </seg>
            <seg n="57865552">
              Journalisten Kent Werne har visat att av 25 uppköpta bolag har
              23 slutat betala skatt efter att de har bytt ägare. Vi har sett
              hur riskkapitalbolagen genom skattetricksande inte har betalat
              skatt under de år de bedrivit verksamhet här – verksamhet som
              skattebetalarna har finansierat åt dem. De lever på våra skattepengar
              men vägrar själva att bidra.
            </seg>
            <seg n="3f8ee642">
              Det har numera gått så långt att Skolverket uppmanar föräldrar
              och elever att läsa bokslut innan de väljer skola till sina barn.
              Och vi som har försökt vet ju hur svårt det är. Det är till och
              med så att en del av dessa bolag inte ens redovisar sin verksamhet
              här i Sverige. Friskolornas riksförbund kom med, som de själva
              tyckte, ett utmärkt förslag om att friskolorna skulle försäkra
              sig mot skolnedläggningar och konkurser. Men det visade sig att
              det skulle bli så dyrt att de inte hade råd med det. Då om inte
              förr borde väl de allra flesta ha nyktrat till, men inte Anders
              Borg och inte högern.
            </seg>
            <seg n="f89e1404">
              Borgerligheten brukar försvara privatiseringarna med att det
              är viktigt med valfrihet. De ser gärna bort från att den så kallade
              valfriheten framför allt består av att välja mellan olika riskkapitalbolag.
              Nio av de tio största aktörerna inom välfärden är just riskkapitalbolag,
              som till hundra procent är beroende av skattemedel för sin verksamhet.
              I äldreomsorgen har det gått så långt att USA hamnar i bakvattnet.
              Här hemma har två riskkapitalbolag över 50 procent av den privata
              äldreomsorgen. I USA har de 13 största bolagen tillsammans 10
              procent. I handikappomsorgen är alla de fem största riskkapitalbolagsägda.
            </seg>
            <seg n="9d6898fe">
              Och det är klart att de vill vara i vår gemensamma välfärd. Produktion,
              konsumtion, löner, vinster och uppköp betalas av en frånvarande
              tredje part, nämligen skattebetalarna.
            </seg>
            <seg n="ccbc6cca">
              Jag får tacka för svaret, herr talman. Jag återkommer till detta
              men också till ytterligare effekter av privatiseringarna.
            </seg>
          </u>
          <note type="speaker" n="49fd229c">
            Anf. 43 FINN BENGTSSON (M):
          </note>
          <u who="finn_bengtsson_40fb24" xml:id="i-f4b6b57dcb152b57-4" n="8fa44460">
            <seg n="0b71ab27">
              Herr talman! I ett samhälle som blir alltmer öppet och demokratiskt
              försöker man, ju mer hårdnackad socialist man är, försvara de
              sista bastionerna för att ha ett monopolistiskt samhälle utan
              alternativ. Ulla Anderssons interpellation handlar just om att
              försöka identifiera detta område.
            </seg>
            <seg n="f5870664">
              Av statens, landstingets och kommunens budget går en väldigt
              stor del av resurserna till att upphandla olika tjänster i verksamheter
              som staten, kommunen och landstinget själva anser att de inte
              bedriver allra mest effektivt. Man öppnar upp för nya alternativ,
              nya ögon, nya affärsidéer och företag som kan starta, växa och
              bygga upp en skattebas i Sverige.
            </seg>
            <seg n="cc4830a2">
              Detta förnekar den hårdnackade socialisten.
            </seg>
            <seg n="25e0feb0">
              Men man är lite blind. När det gäller till exempel infrastruktur,
              kamp mot dålig miljö och klimatrisker, försvar och försvarsmateriel
              – vad det nu vara månde – har man abdikerat från fördummelsen
              att detta enbart kan drivas av offentligheten själv utan alternativ
              med inslag som skapar nya och kreativa lösningar. Så har ju utveckling
              och tillväxt alltid fungerat i samhällen, vilket alla partier
              utom Vänsterpartiet och möjligtvis Miljöpartiet förstår.
            </seg>
            <seg n="7338a452">
              När det då gäller välfärden accepterar man att det med skattemedel
              byggs skolor, vårdcentraler, sjukhus och äldreboenden av de mest
              skiftande slag av privata entreprenörer. Men när det gäller själva
              innehållet i den verksamhet som ska bedrivas inom dessa väggar
              duger det inte längre, utan då kommer den socialistiska retoriken
              fram. Man börjar klaga och beskärma sig över hur illa det kan
              skötas fastän det, precis som finansministern anger i sitt svar,
              inte finns några som helst tecken på att det skulle vara några
              större kvalitetsskillnader vare sig det bedrivs offentligt eller
              privat.
            </seg>
            <seg n="0b9d4d34">
              Då ställer interpellanten riktade frågor om att granska effektiviteten
              enbart där det finns ett vinstuttag, i stället för att granska
              effektiviteten i den offentligutförda sjukvården, den offentligutförda
              skolan och den offentligutförda äldreomsorgen.
            </seg>
            <seg n="1776a513">
              Herr talman! Under den tid när vi hade ett oerhört litet utbud
              vid sidan av det offentligdrivna fanns det en mycket begränsad
              tillsyn, och den tillsynen var ofta förlagd till länsstyrelserna.
              När det handlar om äldreomsorg vet jag till exempel att en länsstyrelse
              aldrig någonsin utövade tillsyn över en enda äldreboendeverksamhet
              inom sitt fögderi.
            </seg>
            <seg n="845b4961">
              Det är konsekvensen av monopolets härjningar. Då är man sig selv
              nok. Då behöver det inte granskas, för det drivs ju gubevars utifrån
              allmänhetens stöd via att få säga sitt med valsedeln vart fjärde
              år.
            </seg>
            <seg n="91bd0b88">
              Herr talman! Det här är en förlegad syn, en syn som för oss tillbaka
              och som inte stämmer med omvärlden. Det försöker nu Vänsterpartiet
              göra till sin viktigaste och kanske enda valfråga.
            </seg>
            <seg n="64537a03">
              Herr talman! Det är viktigt att de andra partierna i denna kammare
              står upp och förklarar att detta är ett oacceptabelt synsätt som
              kommer att kväsa en väldigt viktig tjänstesektor i vårt land som
              håller på att utvecklas och som naturligtvis ska utvärderas. Precis
              som finansministern beskriver går alliansregeringen före med den
              här typen av utvärdering, till skillnad från vad socialister oftast
              gör när de själva har monopoliserat verksamheten. Då vill de varken
              höra, se eller lyssna, för de är ideologiskt förankrade i sin
              förträfflighet.
            </seg>
            <seg n="83264927">
              Herr talman! När samhällen byggs upp på detta sätt vet vi vad
              det leder till. Det leder bakåt, och det leder till inlåsningar.
              Vi har en historik där Vänsterpartiet en gång i tiden ville förstatliga
              bankerna. Frågan är om det inte är lika logiskt att göra det som
              att förstatliga välfärden, som man nu föreslår.
            </seg>
          </u>
          <note type="speaker" n="6c07cffa">
            Anf. 44 ALI ESBATI (V):
          </note>
          <u who="unknown" xml:id="i-0c519747d3bb15d5-13" n="ef703845">
            <seg n="cf5c8948">
              Herr talman! Anders Borgs svar präglas av det som också i övrigt
              på många sätt utgör grundvalar för regeringens politik och kommunikationen
              runt den. Det är dels ett siffertricksande, dels en närmast religiös
              tro på teoretiska marknadsmekanismer. Det finns en del tal: Det
              är 40 miljarder mer till välfärden sedan 2006 och fler sysselsatta
              i den kommunfinansierade verksamheten.
            </seg>
            <seg n="1b01b82f">
              Men det Anders Borg nogsamt undviker att göra är att låta de
              siffrorna förhålla sig till ekonomin i dess helhet så att de får
              något slags mening i fråga om utvecklingen av de specifika behoven
              inom välfärdssektorn. Där blir siffrorna missvisande om man gör
              som Anders Borg gör.
            </seg>
            <seg n="3f7c879c">
              Sanningen är att det vi har är en välfärdssektor som pressas
              varje dag. Det vet inte minst de som arbetar inom denna sektor.
              De måste springa fortare, och de är pressade från alla kanter.
            </seg>
            <seg n="4d665ce5">
              När Anders Borg säger att det har kommit mer pengar till välfärden
              nämner han inte att det är en klart lägre tillväxttakt där än
              i den övriga ekonomin. Han nämner inte att det i dag är färre
              anställda per invånare på flera viktiga områden. Det är ett stort
              problem. Till och med om man hade haft en stabil nivå hade man
              fått problem inom dessa tjänster. När det dessutom går ned blir
              det ännu större problem.
            </seg>
            <seg n="d1306fd6">
              Varför det? Jo, välfärdstjänsterna är arbetsintensiva till sin
              natur. Det vet också Anders Borg, tror jag, om han tänker efter
              lite grann. Det går inte att effektivisera på samma sätt som man
              kan effektivisera inom bilproduktionen. Man kan inte få samma
              effekt om man matar en gammal person dubbelt så fort eller om
              man kör igenom en matematiklektion med dubbelt så hög hastighet.
            </seg>
            <seg n="77b98abc">
              Därför är det så i alla moderna ekonomier att den andel av ekonomin
              som går till den typen av välfärdstjänster måste öka om man ska
              upprätthålla en fortsatt anständig nivå och förbättra kvaliteten.
              Men det är ju bara att titta på Anders Borgs egen budget för att
              se att så inte är fallet.
            </seg>
            <seg n="b80cd50d">
              När man i diagram 10:4 tittar på till exempel kommunfinansierad
              sysselsättning som andel av den totala sysselsättningen ser man
              att den går rakt ned och förväntas fortsätta gå rakt ned.
            </seg>
            <seg n="3d2f3fd4">
              Vi vet att Konjunkturinstitutet fastslår att det till och med
              för att behålla välfärdsnivån på nuvarande nivå krävs att man
              lägger till åtminstone 80 miljarder i skattehöjningar de kommande
              åren. Det som har hänt är att de som arbetar inom äldreomsorgen
              och inom sjukvården har betalat Anders Borgs skattesänkningar
              till de allra rikaste i samhället. Det är verkligheten som Anders
              Borg inte talar om.
            </seg>
            <seg n="183a7408">
              Vi vet varför vi tidigare har byggt upp en välfärdssektor också
              i Sverige. Det är för att vi vet att den här typen av tjänster
              skiljer sig från hur Anders Borg kanske har läst sig till i läroböcker
              att perfekta marknader fungerar. Det är inte så att man kan ha
              samma överblick över sina så kallade produktval eller leverantörsval
              inom till exempel äldreomsorgen eller sjukvården som när man väljer
              äppelsorter på Hötorget.
            </seg>
            <seg n="d41bab57">
              Framför allt är kostnaderna för att välja fel så oerhört annorlunda.
              Vi kan inte säga: Attan, skolimperiet du valde stack med pengarna
              och gick i konkurs. Nästa gång du ska gå på högstadiet kan du
              väl välja någonting annat. Oj, du valde visst ett uselt demensboende.
              Du kan välja ett annat nästa gång du har demens. Usch då, välj
              inte det där sjukhuset som sparade in på kirurgisk kompetens nästa
              gång du ska operera hjärtat.
            </seg>
            <seg n="88ceef31">
              Det fungerar ju inte så. Därför måste de här tjänsterna fungera
              enligt en annan logik. Den väg som regeringen har valt leder direkt
              tillbaka. Det är en civilisatorisk tillbakagång som regeringen
              leder upp till, och den måste sluta i och med det här valet.
            </seg>
          </u>
          <note type="speaker" n="d38bd1df">
            Anf. 45 JENS HOLM (V):
          </note>
          <u who="jens_holm_726eb1" xml:id="i-ff5abb6cfc036be3-0" n="58b17970">
            <seg n="ece29344">
              Herr talman! Jag undrar hur många av dem som lyssnar på den här
              debatten som känner igen sig i finansministerns beskrivning av
              läget i Sverige. Enligt finansministern har allt fler fått nya
              jobb, kommunerna och landstingen har fått mer resurser och välfärden
              blir bara bättre och bättre. Vi som rör oss ute i verkligheten
              ser ju att det inte förhåller sig på det viset, och jag tror faktiskt
              att också finansministern befinner sig i verkligheten.
            </seg>
            <seg n="a7969c44">
              Vi ser att arbetslösheten ökar, att arbetslösheten är högre i
              dag än då Anders Borg kom till makten 2006.
            </seg>
            <seg n="ff5f3ad6">
              Vi ser hur våra kommunpolitiker brottas med kraftigt ökade utgifter
              till försörjningsstöd, alltså socialbidrag. Det måste man betala
              ut eftersom allt fler människor slås ut i samhället. Jag tror
              att socialbidragen har ökat med ungefär 30 procent sedan 2006,
              då den borgerliga regeringen tog över.
            </seg>
            <seg n="79f7bb3b">
              Vi ser hur Sverige numera märker ut sig som ett av de länder
              där klyftorna mellan rik och fattig ökar snabbast.
            </seg>
            <seg n="6adfb68c">
              Vi kan också se hur kvaliteten i våra skolor rasar och våra elever
              får en allt sämre utbildning. Det har framgått av den internationella
              PISA-undersökningen.
            </seg>
            <seg n="6fc8d85c">
              Ett av skälen till att det ser ut på det här viset är enligt
              mig att vi har en regering som ensidigt prioriterar skattesänkningar
              men bryr sig väldigt lite om hur det ser ut ute i verkligheten
              – i skolan, i äldreomsorgen, i barnomsorgen och så vidare.
            </seg>
            <seg n="b3d631e4">
              Och så har vi Finn Bengtsson från Moderaterna. Jag vet inte var
              han befinner sig just nu. Men i sitt tidigare anförande var han
              en riktigt ärlig moderat, måste jag säga, för han talade ärligt
              och öppet om att vi behöver nya affärsidéer. Det kan ju låta väldigt
              spännande. Sådana nya affärsidéer är väl vad riskkapitalisterna
              har sysslat med de senaste sju åren under det borgerliga styret.
            </seg>
            <seg n="b50a37f2">
              Jag tycker precis som Ali Esbati anförde här tidigare: Det går
              inte att jämföra industriell verksamhet med välfärdsverksamhet.
              Att lära våra barn att läsa och skriva och att ta hand om våra
              äldre är inte samma sak som att producera skruvar och muttrar.
            </seg>
            <seg n="d3998a34">
              Men regeringen har släppt in riskkapitalister i välfärden. Samma
              logik som präglar andra verksamheter ska kunna prägla välfärden,
              anser regeringen. Jag tycker att det är viktigt att vi funderar
              lite på vad ett riskkapitalbolag egentligen är.
            </seg>
            <seg n="fb371d73">
              Det som utmärker ett riskkapitalbolag är att man går in i en
              verksamhet. Man har ofta väldigt stor upplåning. Man har också
              väldigt stor andel så kallade kickbacks, alltså belöningar till
              dem som är involverade ifall man snabbt kan höja värdet på verksamheten.
              Några år senare ska verksamheten säljas vidare. Det är precis
              det vi har sett bland våra skolor, inom äldreomsorgen, kort och
              gott inom välfärden.
            </seg>
            <seg n="cc07d28b">
              Det här tycker en moderat som Finn Bengtsson är jättebra. Men
              jag undrar verkligen vad Anders Borg tycker om den här kortsiktigheten
              inom välfärden. Jo, det kunde man se ett tag efter den så kallade
              JB-koncernens konkurs. Då var Anders Borg ute i medierna och sade:
              Nu måste vi ha långsiktighet och uthållighet inom välfärden. Det
              var inte det som Finn Bengtsson sade här tidigare, Anders Borg.
              Jag undrar vad det egentligen är som gäller för Moderaterna.
            </seg>
          </u>
          <note type="speaker" n="73a6e4ab">
            Anf. 46 PETER PERSSON (S):
          </note>
          <u who="peter_persson_cc6ba9" xml:id="i-7eddf055cd5936ac-3" n="7a71165b">
            <seg n="c255f0ec">
              Herr talman! Jag får justera ned talarstolen – vänsterpartisterna
              har blivit lite väl stora.
            </seg>
            <seg n="5a37a786">
              Herr talman! Den här debatten har tydlig anknytning till den
              debatt jag hade med finansministern tidigare i dag om den kommunala
              sektorns ekonomi och förutsättningar att bedriva välfärdspolitik.
              Anders Borg var inte särskilt intresserad av att diskutera det,
              utan han gick omedelbart till sitt favoritämne och parkerade där.
              Han utslungade: Socialdemokraterna står för bidrag, bidrag, bidrag!
            </seg>
            <seg n="c01d95e2">
              Så har Moderaterna döpt om social rättfärdighet. Försäkring när
              man är sjuk, försäkring när man är arbetslös, det är bidrag. Att
              de som behöver det solidariskt erhåller det från det gemensamma,
              det är tungt för Moderaterna.
            </seg>
            <seg n="6594b9d1">
              Men det är lätt för Moderaterna att närma sig sitt gamla älsklings-
              och favoritområde. Säger man skatt högt får man ta fram luktsalt
              för att de ska slippa förlamas. Säger man omfattande fördelning
              är reaktionen likadan.
            </seg>
            <seg n="f4348001">
              Man har dock valt att försöka ta striden på ett annat sätt. I
              dag väljer man att lova de många vad bara de få kan erhålla. Man
              väljer att bryta loss politiken från det gemensamma och säga det
              privata och valfriheten.
            </seg>
            <seg n="dc145925">
              Den stora valfriheten är inte att få välja omfattning och inriktning
              av äldreomsorg, skola och förskola, som ju är det viktigaste för
              människan. Nej, den stora valfriheten för Moderaterna och regeringen
              är att släppa in de privata utförarna eller producenterna i verksamheten.
              Varför? Jo, därför att man vet att när man skruvar ned skattetrycket
              men behoven finns och människor längtar efter mer gemensam verksamhet,
              då kommer man att säga: Lägg till en krona eller två, så får du
              en bättre verksamhet.
            </seg>
            <seg n="77b9dc26">
              Det åskådliggjordes i går i SVT. Silver Life: Basnyttan är kommunal,
              men du tar upp din egen plånbok och köper dig bättre vård. Det
              är fjärran från behov, fjärran från krämpor, utan kvaliteten och
              förmerandet av välfärden ligger i din egen betalningsförmåga.
            </seg>
            <seg n="c4b68a5b">
              Det här är slutprodukten när det privata vinstintresset möter
              politikens oförmåga att hålla det på plats. Vill du ha den utvecklingen,
              Anders Borg? Tycker du att det är önskvärt?
            </seg>
            <seg n="386e2f7b">
              Jag hade ju en lång debatt om JB-gymnasierna med finansministern
              här i kammaren. Det var innan det blev ett stort medialt intresse.
              Då raljerade finansministern över min kritik. 1 miljard i konkurs,
              100 miljoner i lönegaranti, elever och anställda på gatan – det
              var oproblematiskt då.
            </seg>
            <seg n="78428f52">
              Har du ändrat uppfattning, Anders Borg? Kan du säga att det är
              fel att riskkapitalbolag plockar russinen ur kakan och sedan går
              i konkurs när vinsten inte finns till städes? Orkar du det, Anders
              Borg?
            </seg>
          </u>
          <note type="speaker" n="92edc764">
            Anf. 47 Finansminister ANDERS BORG (M):
          </note>
          <u who="anders_borg_finansminist" xml:id="i-0c519747d3bb15d5-14" n="c07c1a3e">
            <seg n="0c5f6ec7">
              Herr talman! I den här debatten är det viktigt att vi börjar
              med att ställa kyrkan mitt i byn. Vad är det som bygger förtroende
              bland människor i ett land? Vad är det som gör att man har social
              sammanhållning? Jo, det är främst två saker: jobb och reallöner.
              Har man hög arbetslöshet, stort socialt utanförskap och människor
              utanför arbetsmarknaden slits samhället isär. Klarar man inte
              av att leverera reallöneökningar upplever människor misstroende
              och bristande förtroende. Där står Sverige ut.
            </seg>
            <seg n="23603cb2">
              Vi har under krisåren levererat 20-procentiga ökningar av människors
              disponibelinkomst. Brett i Sverige har vanliga löntagare upplevt
              att vi levererar löneökningar i avtalsrörelse efter avtalsrörelse,
              som tack vare låg inflation har gett real köpkraft, och vi har
              samtidigt kunnat förstärka deras ekonomi genom skattelättnader.
              Detta har skett samtidigt som andra länder har upplevt stillastående
              reallöner, stigande utanförskap och urholkad köpkraft med skattehöjningar
              och nedskärningar. Det är därför förtroendet för politik och politiska
              institutioner är unikt högt i Sverige bland de europeiska länderna.
              Det borde vi gemensamt vara glada för. Det är ju detta som gör
              att Sverige är ett bra samhälle.
            </seg>
            <seg n="fd029a6c">
              Vad är utgångspunkten för den här modellen? Jo, det är att vi
              har ordning och reda på en ekonomisk politik som skapar stabilitet,
              ger drivkrafter för tillväxt och klarar välfärden. Vänsterpartiet
              förstår inte vikten av stabilitet, är inte intresserat av tillväxt
              och vill bara tala välfärd. Det är inte en fungerande samhällsmodell.
              Då blir det inte reallöneökningar för alla. Då blir det inte jobb,
              och då klarar vi inte sammanhållningen. Då får vi motsättningar
              och splittring, och då drar vi isär samhället. Det är precis det
              som sker i USA eller som vi ser i Frankrike eller Spanien. Reallöner,
              tillväxt och välfärd – det är balansen. Det är det som är nyckeln.
            </seg>
            <seg n="b78e6b02">
              Hur ska vi då göra med välfärden? Vi har några principer som
              varit utgångspunkt. Det ska vara lika för alla, det ska vara skattefinansierat,
              och det ska vara med bra kvalitet. Det är effektiv omfördelning
              att skola, äldreomsorg och barnomsorg tillhandahålls lika för
              alla utan extra kostnader.
            </seg>
            <seg n="2c1010b3">
              I Sverige har vi sedan 20 år tillbaka ett mått av valfrihet.
              Riskkapitalbolagen har inte uppkommit under den borgerliga regeringen,
              och de har inte gått in i välfärden under den borgerliga regeringen.
              De har funnits där hela tiden. Jag antar att det var välfärdens
              pärla, diamant och kärna under den tid Vänsterpartiet administrerade
              politiken i Sverige att riskkapitalbolagen fick vara verksamma
              där, för de fanns ju där. Då var det uppenbarligen helt okej.
              Och räntesnurrorna – låt oss minnas det – uppkom ju därför att
              Vänsterpartiet och Socialdemokraterna hade ändrat i regelverket
              för onoterade aktier. Det var då vi fick i gång snurrorna. Det
              var Vänsterpartiet som eldade på kvarnen så att snurrorna verkligen
              gick i gång. Sedan har vi fått stoppa järnrör i hjulen för att
              försöka bromsa räntesnurrandet. Det är sanningen. Alla som sitter
              i skatteutskottet vet att det där började under vänsterregeringen
              för att man gjorde skatteförändringar som ledde fram till det.
            </seg>
            <seg n="0ee3cd0d">
              Sedan har vi då valfrihet i Sverige. Är det en stor sak? Mina
              barn har gått både i kommunalt dagis och i föräldrakooperativ.
              Mina barn går i dag i kommunal skola. Den fungerar utmärkt. Så
              är det för de allra flesta svenskar – 75, 80, 90 eller 95 procent,
              lite beroende på hur vi tittar, går i offentligt finansierad välfärd
              i kommunal regi eller landstingsregi. Det är väl bra? Om några
              vill välja något annat är det också bra.
            </seg>
            <seg n="ff1e6ba1">
              Det är detta som den här debatten i grund och botten handlar
              om. Ska människor själva få välja, eller ska vi begränsa det?
              Jag tror på ett samhälle där man får välja själv. Jag tror på
              ett samhälle där man räknar med att den enskilde som förälder,
              patient eller brukare har en möjlighet att ha inflytande över
              verksamheten.
            </seg>
          </u>
          <note type="speaker" n="e929c7f5">
            Anf. 48 ULLA ANDERSSON (V):
          </note>
          <u who="ulla_andersson_ab2816" xml:id="i-417acf53d407f650-1" n="b7c363c3">
            <seg n="b3dc5133">
              Herr talman! I Sverige i dag har vi 70 000 fler arbetslösa än
              när Anders Borg tillträdde. Vi har en långtidsarbetslöshet som
              är över 100 procent högre än den var när Anders Borg tillträdde.
              Anders Borg har lagt 27 gånger mer på skattesänkningar än på vård,
              skola och omsorg.
            </seg>
            <seg n="a20299ed">
              Anders Borg och jag har debatterat den här frågan i riksdagen
              i sju år, och han har alltid försvarat den privatiserade välfärden
              och dess vinstuttag. Vänsterpartiet, däremot, har varit emot det
              här systemet, där privata, vinstdrivande bolag har fått etablera
              sig i välfärden, sedan det infördes.
            </seg>
            <seg n="e101454c">
              Att försvara rätten att ta ut privata vinster ur välfärden har
              blivit borgerlighetens signum. Genom politiska beslut och lagändringar
              tvingar de fram privatiseringar. De betalar dessutom kommunerna
              för att privatisera mera – för att få fram nya affärsidéer, kanske
              Finn Bengtsson skulle ha sagt. Det är affärsidéer som gav 9 miljarder
              i privata vinster år 2011 och en äldreomsorg som ger tre gånger
              så hög avkastning på eget kapital som bankerna. Ordning och reda
              kallar Anders Borg det. Vi har nog lite skilda uppfattningar om
              vad ordning och reda i ekonomin handlar om.
            </seg>
            <seg n="4a0ac1ed">
              Men Borg och regeringen vill inte ta reda på konsekvenserna av
              sina ideologiskt styrda beslut. Anders Borg sade i en tidigare
              debatt att riskkapitalbolagens val av investeringsobjekt genom
              riskkapitalfonder görs för att uppnå bästa möjliga avkastning
              på det av investerarna satsade kapitalet. Då blir det ganska klart
              att kvalitet inte precis står i centrum och därmed också förståeligt
              varför Borg inte vill veta effekterna av sina politiska beslut.
              Ett flertal rapporter visar dessutom att privatiseringarna inte
              har lett till vare sig bättre kvalitet eller effektiviseringar.
              De visar i stället att bemanningen är lägre, att visstidsanställningar
              och deltider är fler och att utbildningsnivån är lägre i den privat
              drivna välfärden. Det vill säga att alla de faktorer som enligt
              forskningen är centrala för kvaliteten i välfärden alltså är lägre
              eller sämre i den privatiserade välfärden.
            </seg>
            <seg n="b589002b">
              Tidigare argumenterade högern ofta just utifrån att det var effektivt
              och lönsamt och att kvaliteten blev bättre när man privatiserade.
              När det i sin tur visade sig inte stämma började man byta argumentation
              och talade mer om mångfald och valfrihet. Men man talar aldrig
              om att valfriheten består i att välja mellan olika aktiebolag,
              vilket det egentligen handlar om.
            </seg>
            <seg n="1bda8ab4">
              Jag har faktiskt under alla mina praktikdagar eller studiebesök
              i äldreomsorgen aldrig mött en äldre som uttryckt önskemål om
              att få välja mellan olika privata bolag. Däremot vill de kunna
              påverka innehållet i insatserna, att personalen ska ha mer tid,
              och de vill ha egna fria timmar att helt bestämma över vad de
              vill göra, vilket också är Vänsterpartiets politik och förslag.
            </seg>
            <seg n="0c7da1f4">
              Konjunkturinstitutet har slagit fast att en stor majoritet av
              de äldre som tillfrågas om kvaliteten i äldreomsorgen inte kan
              svara på de enkäterna, för de är för svåra. Ändå menar de borgerliga
              att de ska välja mellan hundratals olika aktiebolag som alla lovar
              guld och gröna skogar.
            </seg>
            <seg n="f2ed1e3f">
              Och det är inte lätt att välja. Enbart på Kungsholmen fanns det
              år 2012 100 privata bolag att välja mellan. Året efter hade 30
              bolag försvunnit och 50 nya tillkommit. Det var nästan 20 fler
              än året innan. De äldre utsätts alltså för en hel experimentverkstad.
            </seg>
            <seg n="e59747b0">
              Det andra argumentet som högern brukar lyfta fram är att om man
              inte är nöjd är det bara att byta skola eller äldreboende. Det
              visar tydligt på de värderingar högern har, hur man ser på människan.
              Det är liksom bara att rycka upp sin dotter ur skolan eller ta
              mormor från boendet, ungefär som det vore vilken vara som helst
              och inte en människa som finns i ett socialt sammanhang och som
              dessutom har farit illa.
            </seg>
            <seg n="41a9f9c6">
              Vi hör liksom ihop, vi människor, och det har stor betydelse
              när vi formar välfärden. Ska man plocka stora vinster ur välfärden
              blir det annat som styr än behoven och demokratin. Det blir helt
              enkelt vinstintresset.
            </seg>
          </u>
          <note type="speaker" n="706d0d3b">
            Anf. 49 ALI ESBATI (V):
          </note>
          <u who="unknown" xml:id="i-0c519747d3bb15d5-15" n="ef703845">
            <seg n="dd27785c">
              Herr talman! Vi har frågat vad finansministern tänker och tror
              om att det finns risköverföringsbolag, som jag skulle vilja kalla
              det, inom välfärden. Det är alltså bolag som överför risk till
              det allmänna och till brukarna. Vad anser han om det resultat
              som har blivit? Som svar får vi att Sverige har en god ekonomisk-politisk
              historia. Ja, vi kan vara eniga om att det är bra att Moderaterna
              har haft ganska litet inflytande under många år, men det är inte
              ett svar på frågan.
            </seg>
            <seg n="40913bc4">
              Det är inte heller ett svar på frågan att säga att Sverige står
              ut. Ja, det är riktigt att Sverige står ut. Sverige är till exempel
              det land där inkomstskillnaderna har ökat snabbast inom OECD de
              senaste decennierna. Det är en annan bild än den som finansministern
              ger. Men kärnfrågan är fortfarande kvar. Kan vi höra en rimlig
              argumentation från högern, från finansministern, så att man förstår
              att det finns skillnader mellan välfärdstjänster och andra typer
              av varor och tjänster som erbjuds på en marknad? Det är en annorlunda
              karaktär. Det är olika risker och problem förknippade med det
              som han kallar för valfrihet, som de facto blir kvalitetsförsämringar
              för brukarna eller, som har varit vanligare hittills, för personalen.
            </seg>
            <seg n="f37519f0">
              Är det, när personalen pressas för att det fattas pengar som
              i stället har gått till skattesänkningar till de rika, någonting
              som är värt att kommentera, diskutera, kritisera och reflektera
              över från regeringens sida? Det svar vi har fått höra i dag från
              finansministern tyder inte på att det pågår någon sådan typ av
              tankeverksamhet inom regeringen, och det är trist.
            </seg>
            <seg n="dd179be6">
              Vi vet att det är färre anställda per brukare inom äldreomsorgen,
              till exempel, när den är riskkapitaldriven. Är det ett problem
              eller inte? Det vill inte finansministern gå in på trots att det
              explicit frågas av Ulla Andersson. Det är det jag får med mig
              av debatten i dag.
            </seg>
          </u>
          <note type="speaker" n="fa342387">
            Anf. 50 JENS HOLM (V):
          </note>
          <u who="jens_holm_726eb1" xml:id="i-ff5abb6cfc036be3-1" n="58b17970">
            <seg n="46a433cb">
              Herr talman! Till Anders Borg: Min son går på föräldrakooperativ,
              och min dotter går i kommunal skola. Jag har inget problem med
              det, tvärtom. Vi trivs bra med det. Men den här frågan handlar
              inte om huruvida vi ska ha föräldrakooperativ som kompletterar
              den kommunala verksamheten, utan frågan handlar om ifall vi ska
              ha företag som ska kunna gå in och plocka ut vinster och sedan
              inte återinvestera vinsterna.
            </seg>
            <seg n="276f9da1">
              Den här frågan handlar om ifall man ska kunna ha som hela sin
              affärsidé att göra kortsiktiga vinster. Man blåser upp värdet
              på ett företag genom att ta stora lån. Sedan säljer man det snabbt
              vidare. Det är ett kortsiktigt ägande. Kort och gott: Frågan handlar
              om huruvida vi ska ha riskkapitalister inom välfärden. Det, Anders
              Borg, skulle jag vilja att du svarar på.
            </seg>
            <seg n="167a85eb">
              Varför är det här viktigt? Jo, vi ser att nio av de tio största
              bolagen inom välfärden är riskkapitalister. Det är inte bara ett
              problem med de riskkapitalistiska bolagen i sig, utan det handlar
              också om att hela deras filosofi och hela deras anda sprider sig
              över hela välfärden. Kortsiktigheten påverkar även den kommunala
              och den landstingsdrivna verksamheten. Om vi har vissa aktörer
              som kan göra snabba vinster pressar de andra att agera likadant.
              Det tror jag faktiskt är ett av skälen till att vi ser hur Sverige
              rasar inom skolområdet i PISA-undersökningen.
            </seg>
            <seg n="d9aa4553">
              Vad gör då regeringen? Självklart tillsätter man återigen en
              utredning. Och Anders Borg vill att våra kommuner noggrannare
              ska kontrollera de här bolagen. Det tycker jag är ett konkret
              exempel på att privatiseringen och avregleringen av välfärden
              leder till en byråkratisering. Man måste bygga upp en kontrollapparat
              för att se till att det fungerar. Varför kan vi i alla fall inte
              låta kommunerna välja själva, Anders Borg? För det är väl så att
              Moderaterna vill att kommunerna ska tvingas att privatisera hemtjänsten
              genom LOV? Eller är det inte så? Svara gärna på det.
            </seg>
          </u>
          <note type="speaker" n="7d6915ae">
            Anf. 51 PETER PERSSON (S):
          </note>
          <u who="peter_persson_cc6ba9" xml:id="i-7eddf055cd5936ac-4" n="7a71165b">
            <seg n="657872a0">
              Herr talman! Jag noterade nyss att finansministern talade i fyra
              minuter utan att en gång nämna bidrag. Det måste vara nära nog
              ett rekord.
            </seg>
            <seg n="e12e15af">
              Till er som råkar vara sjuka eller arbetslösa vill jag säga:
              Det är inte ert fel. Jag vill ha ett samhälle där vi tar ett gemensamt
              ansvar. I morgon kan jag eller någon annan vara sjuk eller arbetslös.
              Då är inte jag någon bidragstagare som snyltar. Jag är en del
              av ett samhälle och en gemenskap där vi visar solidaritet och
              ställer upp för varandra. Det handlar också den här debatten om,
              den om kommuner, om riskkapital och om hur välfärden ska organiseras.
            </seg>
            <seg n="ad0ed0de">
              Jag interpellerade fyra statsråd, däribland Borg, kring just
              denna frågeställning. Borg hade dess värre inte möjlighet att
              närvara. Alla interpellationer överläts till Peter Norman, statsrådet
              som brukar skälla på bankerna, men alla vet att han aldrig kommer
              att bitas.
            </seg>
            <seg n="7fccc2f7">
              Så är det också nu när det gäller riskkapitalbolagen. Den viktiga
              frågeställningen rullas iväg över valet. Ty egentligen har man
              ingenting emot att släppa in de här intressena i välfärdspolitiken,
              för de kommer att vara motorer i den omdaning som den moderatledda
              regeringen längtar efter.
            </seg>
            <seg n="70171326">
              Om ni inte gör det skulle jag vilja, här och nu, Anders Borg,
              att du säger: Vi kommer inte att acceptera blandfinansiering i
              välfärden. Om du gör det kommer din trovärdighet att öka en smula.
            </seg>
          </u>
          <note type="speaker" n="4fb69161">
            Anf. 52 Finansminister ANDERS BORG (M):
          </note>
          <u who="anders_borg_finansminist" xml:id="i-0c519747d3bb15d5-16" n="c07c1a3e">
            <seg n="56685ac6">
              Herr talman! Utgångspunkten för den här debatten är att man inte
              kan debattera välfärd utan att debattera tillväxt, reallöner och
              jobb. Allting hänger ihop. Det är så man bygger ett samhälle som
              hänger ihop.
            </seg>
            <seg n="56c1b35d">
              Låt oss då ta den här diskussionen utifrån de utgångspunkter
              vi har. Välfärden ska vara skattefinansierad. Den ska vara lika
              för alla, och den ska vara av bra kvalitet. Det är regeringens
              utgångspunkter för hur vi ser välfärden i Sverige.
            </seg>
            <seg n="ed1e9d7c">
              Vi tycker att det är bra att det finns inslag av valfrihet. Vi
              är alltså inte upprörda över att det är runt 75 eller 95 procent
              av verksamheterna som är offentliga. Det är bra att det är lite
              balans mellan personalkooperativ, föräldrakooperativ, aktiebolag,
              småföretag och andra aktörer på det här området. Det är inte ett
              problem. Det är inte heller ett resultat av vår politik. När Vänsterpartiet
              styrde Sverige hade vi också den här typen av företag. Då var
              det uppenbarligen en väl avvägd politik som hyllades i förstamajtalen
              också av Vänsterpartiet. Värdet av riskkapitalets roll för välfärden
              var på den tiden uppenbarligen helt oproblematiskt eftersom man
              inte gjorde någonting åt det. Detta väcker en del frågor om hur
              det ser ut med konsekvensen.
            </seg>
            <seg n="3ee3a023">
              Låt oss prata lite om uthållighet. Jag måste säga att jag i grund
              och botten är både förvånad och glad över Vänsterpartiets nya
              hållning till kapitalismen. Att vi ska ha starka och uthålliga
              privata ägare som kan ta ansvar för bolagen har jag alltid tyckt.
              Jag är glad åt att Jens Holm, Ulla Andersson och Ali Esbati nu
              ger uttryck för att problemet är de kortsiktiga riskkapitalbolagen,
              inte privat ägande och inte kapitalister som vill producera lastbilar,
              bygga ut telekommunikationsnät eller bedriva välfärd eller skolverksamhet
              – långsiktigt, uthålligt och brinnande – för att det ska vara
              världens bästa lastbilar eller världens bästa skola. Det är vi
              nu överens om.
            </seg>
            <seg n="99d600c9">
              Jag tycker inte att det är bra om Ericsson eller, för den delen,
              en friskola tas över av en kortsiktig riskkapitalist som bara
              vill suga ut pengar ur bolaget. Skälet till att Hennes det handlar
              om att skapa goda förutsättningar för svensk konkurrenskraft och
              att utveckla svenska produkter som ska klara sig på en konkurrensutsatt
              marknad. Det gäller självfallet både om vi talar om bilar och
              om vi talar om mat – vi ska förstärka vår konkurrenskraft. Det
              handlar då om ekonomi och även om produktutveckling av olika saker.
              Det är detta som Matlandet Sverige handlar mycket om – att skapa
              just denna goda miljö.
            </seg>
            <seg n="4062efc3">
              EU:s regler för notifiering gäller oavsett om det är miljöstyrningsråd
              eller myndigheter. Det finns ingen skillnad i regelverken där;
              jag vill bara klargöra detta. Miljöstyrningsrådet har fungerat
              väl – javisst. Men det har också Kammarkollegiets upphandlingsstöd
              gjort. Det är inte några dåliga verksamheter vi talar om.
            </seg>
            <seg n="1b1d0763">
              Nu handlar det om att vi kommer i en ny fas där vi får större
              möjligheter att ge vägledning och stöd när det gäller att ta just
              miljömässiga, sociala och etiska hänsyn. Vi ser ett behov av att
              höja kompetensen hos de upphandlande aktörerna. Då förstärker
              vi upphandlingsstödet och samlar ihop det för att få en tydlighet.
              Vi gör någonting bättre av det befintliga. Det är detta det handlar
              om. Det handlar om att gå från ett läge där verksamheter är bra
              för sig på lite olika ställen till att få en kraftsamling och
              även en förstärkning med mer resurser. Vi kan använda befintliga
              resurser bättre och låta det som nu har legat på olika myndigheter
              korsbefrukta varandra på ett bra sätt.
            </seg>
            <seg n="2244da44">
              Man måste ha klart för sig att en myndighet självfallet inte
              kan och bör hålla på med egen konsultverksamhet i enskilda fall.
              Det är rimligt att det är så. Det ska andra aktörer göra. Det
              har kanske funnits lite olika diskussioner inom Miljöstyrningsrådet
              om exakt vilken roll de ska spela i det avseendet. Jag tycker
              att man måste ha klart för sig att en myndighet har en myndighetsroll.
              Den ska se till att det sprids god information om vad olika rättsinstanser
              har sagt. Den ska också ge ut goda vägledningar och gott underlag
              för aktörerna för att de sedan ska kunna utforma sina upphandlingar
              på ett bra och rimligt sätt.
            </seg>
            <seg n="9ff0e7c5">
              Man ska se det hela i ljuset av de olika saker som nu sker där
              vi utreder hur vi ska implementera nya EU-direktiv i svensk lagstiftning,
              ser över livsmedelsdirektivets tillämpning på svensk lagstiftning
              och ser över hur vi hanterar överklagandeärenden och liknande
              saker. Vi samlar nu ihop det hela och förstärker upphandlingsstödet,
              och vi kommer att komma till riksdagen med en del mindre förslag
              i vår om upphandlingsstöd.
            </seg>
            <seg n="4b6815fa">
              Allt detta gör vi för att skapa ett bättre, starkare och mer
              användbart upphandlingsstöd och en bättre fungerande offentlig
              upphandling bland annat för att stödja kommuner som vill köpa
              mat med god kvalitet till sina barn i skolor och förskolor och
              till äldreboenden.
            </seg>
          </u>
          <note type="speaker" n="3e02b530">
            Anf. 60 MATILDA ERNKRANS (S):
          </note>
          <u who="matilda_ernkrans_60acbb" xml:id="i-84277212b4dbebde-0" n="9687e895">
            <seg n="66acf2bb">
              Herr talman! Det blir alltmer uppenbart att det alltid är och
              förblir viktigare för regeringen med ytterligare ogenomtänkta
              och ineffektiva skattesänkningar eller andra förändringar än att
              satsa på riktigt bra mat. Jag menar att det är en felprioritering.
              Det går att vända utvecklingen. Det är dags att vända en politik
              som lägger uppgiften att lösa otaliga problem i varje enskilds
              knä – person eller kommun – till en politik där vi antar gemensamma
              utmaningar tillsammans.
            </seg>
            <seg n="b143bd91">
              Vi socialdemokrater har lanserat fem initiativ för mat som du
              kan lita på och för fler jobb. Vi vill ha en långsiktig livsmedelsstrategi
              som ska stärka konkurrenskraften för svensk mat och jobb. Vi vill
              ha en nysatsning på svensk mat – ett bolag som gemensamt ägs av
              staten, branschen och intresseorganisationer i samverkan. Det
              ska vara byggt på våra mervärden om god miljömässighet och gott
              djurskydd. Vi vill stärka konsumenters rätt med tydliga innehållsförteckningar
              och märkningar. Vi vill vidareutveckla Miljöstyrningsrådet och
              en aktiv, genomtänkt offentlig upphandling. Vi vill minska gifterna
              i maten, och vi gör det genom att stödja ekologisk produktion
              med 371 miljoner kronor. Vi vill lyfta fram de goda exemplen,
              som Guldhedsskolan i Göteborg som lagar 85 procent av maten från
              grunden och har 50 procent ekologiskt. Eller varför inte mitt
              hemlän, Örebro läns landsting, som har högst andel ekologiskt,
              över 36 procent, och nu siktar på 45 procent?
            </seg>
            <seg n="3fd8c054">
              Det är dags att ta klivet till mat som du kan lita på – gärna
              ekologisk och gärna svensk. På så sätt får vi fler jobb och bättre
              mat.
            </seg>
          </u>
          <note type="speaker" n="e5409864">
            Anf. 61 Statsrådet STEFAN ATTEFALL (KD):
          </note>
          <u who="stefan_attefall_civil_samfu" xml:id="i-0c519747d3bb15d5-17" n="cde0e4ba">
            <seg n="346759bb">
              Herr talman! Visst märks det att Matilda Ernkrans har varit på
              partiombudsmannautbildning alldeles nyss! När vi går fram med
              mer pengar till upphandlingsstöd får hon det till att vi ändå
              hellre sänker skatten. Retoriken från valrörelsen måste in till
              och med i en diskussion om offentlig upphandling. Vi förstärker
              upphandlingsstödet och ger mer pengar, mer skattepengar, och det
              får hon till att vi hellre sänker skatten. Argumentationen är
              barock, tycker jag.
            </seg>
            <seg n="4857f2cc">
              Vi gör någonting för att förstärka upphandlingsstödet just för
              att det landsting eller den kommun som vill ha exempelvis ekologisk
              mat ska kunna få hjälp och vägledning när det gäller hur man gör
              det på ett rättssäkert och korrekt sätt så att det följer lagstiftningen
              och EU-direktiv. Vi har ett gemensamt regelverk på Europanivå,
              och då måste vi hjälpa till så att man kan använda det regelverket
              på bästa möjliga sätt så att man utifrån lokala beslut och prioriteringar
              kan göra det som är bra för medborgarna och passar den verksamhet
              som man ska bedriva.
            </seg>
            <seg n="feb357ac">
              Jag tror att oron för att det när man förstärker och koncentrerar
              ett upphandlingsstöd inte ska bli minst lika bra är överdriven.
              Tvärtom kanske det blir bättre. Jag tror att vi kan se fram emot
              den här utvecklingen. Sedan får vi följa den. Regeringen kommer
              självklart att följa att Konkurrensverket gör det som de ska göra,
              och så får vi se hur det utfaller och följa upp, förstärka och
              förbättra ytterligare om det skulle finnas sådana behov. Men allt
              tyder i dag på att man kommer att skapa en bra, fungerande verksamhet,
              och jag tror att Matilda Ernkrans kan vara lugn och trygg i att
              det här kommer att bli bättre än det tidigare arbetet. Det innebär
              inte att det kommer att bli perfekt från dag ett, men jag tror
              att om vi återkommer till en interpellationsdebatt om detta om
              något år kommer vi att se att vi har flyttat fram positionerna
              betydligt tack vare bland annat den här åtgärden som regeringen
              vidtar.
            </seg>
          </u>
          <note n="137f7288">
            Överläggningen var härmed avslutad.
          </note>
          <note n="d3020427">
            12 § Svar på interpellation 2013/14:237 om giftiga kemikalier
            i leksaker och barnkläder
          </note>
          <note type="speaker" n="fe180b2c">
            Anf. 62 Miljöminister LENA EK (C):
          </note>
          <u who="lena_ek_miljoministe" xml:id="i-0c519747d3bb15d5-18" n="66fa1d8f">
            <seg n="b70c699a">
              Herr talman! Ärade åhörare! Ärade ledamöter! Carina Ohlsson har
              frågat mig vad jag avser att göra för att vi tryggt ska kunna
              köpa kläder och leksaker till barn med vetskapen om att de inte
              innehåller giftiga kemikalier.
            </seg>
            <seg n="7079768e">
              Jag måste säga, herr talman, att Carina Ohlsson tar upp en mycket
              viktig och angelägen fråga om gifter i varor. Att skydda människor
              och miljö från farliga kemikalier är en av regeringens prioriteringar.
              Regeringen anser att kraftfulla åtgärder behövs för att minska
              den direkta exponeringen och också den diffusa spridningen av
              hälsofarliga ämnen från varor. Vi kommer i dag i kontakt med fler
              kemikalier än tidigare genom mängden av leksaker, kläder, elektronik,
              hygienprodukter och andra varor. Även om läckaget av ett farligt
              ämne från varje enskild vara kan förefalla litet innebär de stora
              volymerna att människors exponering i vardagen och det totala
              läckaget till miljön blir betydande.
            </seg>
            <seg n="a215315d">
              Som en del i arbetet med en giftfri miljö och den strategi som
              regeringen har arbetar Kemikalieinspektionen på regeringens uppdrag
              med en handlingsplan för en giftfri vardag under 2011–2014. Regeringen
              har ytterligare i budgetpropositionen för 2014 beslutat om ökade
              resurser och att den här satsningen ska fortsätta till 2020. Handlingsplanen
              har särskilt fokus på att skydda våra barn och ungdomar från kemikalierisker
              i vår vardag.
            </seg>
            <seg n="1d74e719">
              Kemikalieinspektionens uppdrag omfattar ett antal prioriterade
              områden, bland annat att etablera branschdialoger för att främja
              företagens arbete med produktval för att undvika farliga ämnen.
              Branschdialogerna omfattar i dag textilier, leksaker samt kosmetiska
              produkter och hygienprodukter. Branschdialogen för textilier har
              bekräftat att vi har branschens stöd för reglering av farliga
              ämnen på EU-nivå och har också gett till resultat att man inhemskt
              fasar ut ett antal ämnen i Sverige.
            </seg>
            <seg n="6ef135ea">
              Regeringen beslutade i slutet av november förra året om en kemikalieproposition,
              proposition 2013/14:39 med titeln På väg mot en giftfri vardag
              – plattform för kemikaliepolitiken . Med propositionen lägger
              vi fast färdriktningen för en ny kemikaliepolitik de kommande
              åren och de insatser som krävs för att nå miljökvalitetsmålet
              Giftfri miljö. Takten i utfasningen av särskilt farliga ämnen
              måste öka, och vi behöver effektivisera arbetet och arbeta med
              grupper av ämnen. Det är någonting som är ganska ovanligt än så
              länge.
            </seg>
            <seg n="0cc265b2">
              Lagstiftning är förstås ett viktigt verktyg, och som ni väl känner
              till finns det i dag sektorsspecifika kemikaliekrav för leksaker
              på EU-nivå, men textilområdet saknar detta, vilket jag tycker
              är en brist. Jag kommer att fortsatt verka för att det tas fram
              gemensam lagstiftning för textilier på EU-nivå. Jag har redan
              påbörjat detta arbete och har i kontakter med Europeiska kommissionen
              påtalat vikten av detta och också skickat brev till kommissionen
              för att formellt uppmana dem att ta initiativ till EU-gemensamma
              regler för farliga ämnen i textil.
            </seg>
            <seg n="73e06651">
              Som komplement till lagstiftning och frivilliga initiativ är
              det viktigt att även utreda möjligheterna till andra styrmedel,
              till exempel skatter. Regeringen beslutade därför före jul att
              utreda behovet av nya ekonomiska styrmedel på kemikalieområdet
              för att minska förekomsten av, eller risken för, exponering och
              spridning av miljö- och hälsofarliga ämnen från olika varugrupper,
              till exempel kläder och hemelektronik. En särskild utredare har
              utsetts.
            </seg>
            <seg n="80846ee6">
              Carina Ohlsson har även ställt frågan vem som bär ansvaret för
              att dessa varor finns på marknaden. Naturligtvis är det de som
              säljer och placerar produkter på marknaden, företagen, som har
              ett övergripande ansvar för att ämnen används på rätt sätt. Det
              finns reglerat i EU:s kemikalieförordning, Reach. Utöver Reach
              finns en särskild lagstiftning för leksaker som ställer särskilda
              kemikaliekrav på just leksaker. Huvudregeln är att leksaker inte
              får innehålla ämnen som är cancerframkallande, reproduktionsstörande
              eller som förstör arvsmassan. Även vissa allergiframkallande ämnen
              är förbjudna.
            </seg>
            <seg n="12a7b2cc">
              Regeringen har i kemikaliepropositionen som jag nyss nämnde uttryckt
              att användningen av allergiframkallande ämnen och också gruppen
              hormonstörande ämnen i leksaker bör regleras på ett liknande sätt,
              det vill säga att dessa ämnen som huvudregel inte bör användas
              i leksaker.
            </seg>
            <seg n="99ac469c">
              Det finns mycket att göra på kemikalieområdet. Det finns många
              styrmedel, alltifrån lagstiftning på global och europeisk och
              till och med nordisk eller svensk nivå till branschdialoger och
              information. Jag kan försäkra Carina Ohlson att regeringen arbetar
              för en ambitiös kemikaliepolitik för en giftfri vardag. Jag är
              mycket glad att vi har kunnat presentera en ny plattform för en
              sådan kemikaliepolitik för riksdagen och ser fram emot riksdagens
              beslut i en nära framtid.
            </seg>
          </u>
          <note type="speaker" n="a38d5d2a">
            Anf. 63 CARINA OHLSSON (S):
          </note>
          <u who="carina_ohlsson_c29d40" xml:id="i-170b41f130dc0900-0" n="5b2af3eb">
            <seg n="965d4383">
              Herr talman! Jag tackar ministern för svaret, men jag är inte
              helt nöjd. Ministern hade kanske inte förväntat sig det heller.
              Det vet jag inte, men det får jag kanske höra här.
            </seg>
            <seg n="1760aafc">
              Jag läste pressmeddelandet och debattartikeln som publicerades
              i samband med, tror jag att det var, propositionen med titeln
              På väg mot en giftfri vardag – plattform för kemikaliepolitiken
              . Det var den 2 december, om jag inte har fel. Man kunde läsa
              i ingressen, och det går att hitta på regeringens hemsida, att
              vi konsumenter ska vara trygga med att de produkter vi köper inte
              är skadliga för oss eller vår miljö. Det är väl en vision, förstår
              jag. Ungefär samtidigt som det här skrevs gick jag ut och tittade
              efter julklappar till mina barnbarn som är ett halvt år och fem
              år gamla. Det står inte Giftig eller Utan gifter på nallebjörnarna,
              och det går alltså inte att utläsa vilka leksaker som innehåller
              olika kemikalier, exempelvis till och med bly som ska fasas ut
              och definitivt inte finnas i leksaker. Jag tycker ändå att jag
              är rätt bra på sådant här, eftersom jag har jobbat som kemilärare
              i många år, men det går inte ens att som allmänbildad person och
              till och med utbildad kemist läsa sig till var gifterna finns.
              Då stämmer det inte alls att vi ska känna oss trygga med det köper.
            </seg>
            <seg n="162199c1">
              Jag är helt övertygad om att ministern tänker på samma sätt som
              jag när det handlar om just varor eller produkter som barn använder.
              Barnen ska vara ännu mer skyddade än vi vuxna. De är den uppväxande
              generationen, och vi vet att svårnedbrytbara ämnen som samlas
              i en barnkropp blir fler och fler och kommer att finnas kvar.
              Man kan inte säga till små barn, som barnbarnet på sex månader,
              att de absolut inte får stoppa en viss sak i munnen eftersom det
              kan vara hormonstörande ämnen i den. Det lilla barnet gör det
              i alla fall.
            </seg>
            <seg n="539eb520">
              Det finns mycket övrigt att önska när det gäller både hur vi
              tillämpar den lagstiftning vi har, som är EU-lagstiftning, och
              på hemmaplan. Det står till och med att man strider om var ansvaret
              ligger och att det måste utredas. Det är ytterligare en sak som
              försvårar utfasningen av de här ämnena.
            </seg>
            <seg n="f5dd1b9f">
              Som om inte detta vore nog har Greenpeace också gjort undersökningar,
              men inte på leksaker utan på barnkläder och skor. Det visade sig
              att hos i stort sett alla kedjor som tillverkar och säljer barnkläder
              kunde man hitta gifter.
            </seg>
            <seg n="cf13171f">
              Vi behöver gå före från svenskt håll. Vi har hört att man tar
              initiativ från svenskt håll och att man ska föra upp frågan på
              EU-nivå. Men jag tycker att man behöver hitta ännu fler sätt så
              att vi till nästa jul, och inte bara till jul utan över huvud
              taget när vi ska köpa varor som barn använder, ska kunna känna
              oss trygga – precis som ministern skriver i debattartikeln.
            </seg>
            <seg n="dd83bfa1">
              Jag skulle vilja ha ett lite mer utförligt svar om hur regeringen
              nu på direkten tar initiativ för att fasa ut dessa varor helt.
            </seg>
          </u>
          <note type="speaker" n="ba212727">
            Anf. 64 Miljöminister LENA EK (C):
          </note>
          <u who="lena_ek_miljoministe" xml:id="i-0c519747d3bb15d5-19" n="66fa1d8f">
            <seg n="de14e974">
              Herr talman! Jag tror att Carina Ohlsson och jag har väldigt
              lika utgångspunkter i diskussionen. Vi tycker att det är viktigt
              att de produkter som finns nära barn, egentligen alla produkter,
              ska vara giftfria. Men det är prioriterat att börja med att se
              till att produkter som finns nära barn är giftfria.
            </seg>
            <seg n="4647815a">
              Det är inte alldeles lätt. Jag håller med om mycket av Carina
              Ohlssons problembeskrivning. Anledningen till att jag har engagerat
              mig i kemikaliefrågor i många år är att jag tycker att det här
              inte är tillräckligt. Jag är också glad över att vi har kunnat
              lägga en tuff plattform eller inriktningsproposition när det gäller
              kemikaliepolitiken som gör att våra kontrollmyndigheter kan gå
              vidare med de här frågorna, så att vi kan testa. De regler som
              vi har följs nämligen inte alltid, vilket Carina Ohlsson påpekar.
            </seg>
            <seg n="6062b577">
              När det gäller importfrågan importeras varor i väldigt stor utsträckning
              från länder utanför EU. I takt med att vi får alltmer globala
              leveranskedjor blir kontrollen mycket svårare. Vi försöker nu
              göra EU:s lagstiftning tuffare men också jobba globalt inom FN-systemet
              med den stora internationella kemikaliestrategin, som kallas SAICM,
              för att driva på för att fler farliga ämnen ska regleras eller
              förbjudas och att internationella konventioner upprättar fullt
              fungerande efterlevnadsmekanismer. Det har vi inte i dag. Däremot
              har vi svenska regler, vi har europeiska regler och vi har också
              miljöbalkens regler som kan användas i det här fallet.
            </seg>
            <seg n="c292078f">
              Förutom att jobba med lagstiftning på de olika politiska nivåer
              som finns försöker vi också se till att vi har analyser och forskningsrapporter
              som gör att vi kan gå fram i tillräckligt stor utsträckning inom
              EU och få erkänt det vi vill göra där. Det ställer mycket höga
              krav på förberedelsearbetet. Samtidigt försöker vi se till att
              Kemikalieinspektionen får kraftigt utökade medel för att just
              kunna testa och kontrollera olika produktgrupper och ha en branschdialog
              med till exempel leksaksbranschen eller textilbranschen – om man
              tänker på barnkläder.
            </seg>
            <seg n="89eae515">
              Kemikalieinspektionen har under 2012 och 2013 besökt och kontrollerat
              44 företag som tillverkar, importerar och säljer leksaker. De
              har testat 211 leksaker, och av de 211 var det 53 som innehöll
              farliga ämnen i förbjudna halter. Det var ftalater, mjukgörare
              i mjuk plast och bly i elektriska leksaker till exempel. Dessutom
              hittade man kortkedjiga klorparaffiner, bromerade flamskyddsmedel,
              kadmium, bly och azofärgämnen i olika delar.
            </seg>
            <seg n="50941852">
              De företag som sätter produkter med farligt innehåll på marknaden
              gör det i strid med miljöbalken. Det är mycket allvarligt. Jag
              tycker själv, både som centerpartist och som miljöminister, att
              vi behöver skärpa våra regler när det gäller miljöbrott. Det här
              är ett sådant område som man snabbt tänker på i det sammanhanget.
            </seg>
            <seg n="2a035d27">
              Företagen riskerar också sitt varumärke genom att förekomma i
              rapporter från Kemikalieinspektionen där konsumenter lätt kan
              gå in och hitta fakta på nätet.
            </seg>
            <seg n="98c86147">
              Jag vill också säga att det finns en informationsplikt enligt
              Reach. Den är lång och omständlig, men man kan även kräva att
              få svar om innehåll från försäljaren eller distributören.
            </seg>
          </u>
          <note type="speaker" n="3b14fa68">
            Anf. 65 CARINA OHLSSON (S):
          </note>
          <u who="carina_ohlsson_c29d40" xml:id="i-170b41f130dc0900-1" n="5b2af3eb">
            <seg n="2a895713">
              Herr talman! Precis som ministern läste upp innehöll 25 procent
              av leksakerna högre halter än vad som var tillåtet. Det som förvånar
              är att man efter det behöver utreda vem som bär ansvaret. Om man
              inte ens har det klart för sig kan man inte plocka bort leksakerna,
              utan de fortsätter att säljas även efter att man har påvisat att
              25 procent av leksakerna i våra svenska butiker innehåller gifter.
            </seg>
            <seg n="154e921c">
              Bly är direkt giftigt och påverkar hjärnan. Vi har cancerframkallande
              ämnen i 25 procent av våra leksaker. Det beräknas att vi före
              jul handlar leksaker för ungefär 1 miljard kronor, och då har
              vi alltså köpt giftiga leksaker som barn just nu sitter och leker
              med för 250 miljoner. Samtidigt utreds vem som bär ansvaret. Det
              kan inte vara det enskilda barnet och inte ens farmor som har
              köpt leksakerna eftersom det inte finns någon möjlighet att veta
              det.
            </seg>
            <seg n="0695e52c">
              Ingressen som handlar om att vi kan känna oss trygga med de produkter
              vi köper behöver nog ändras. Det kan vi inte göra. Det kan vara
              en vision, men man känner sig inte alls trygg.
            </seg>
            <seg n="1ae99d09">
              Leksaksdirektivet kunde börja tillämpas 2011 men fullt ut den
              20 juli förra året. Undantaget gäller om man har saker i lager,
              men jag kan inte tänka mig att alla 25 procent har funnits på
              lager. Med tanke på all julhandel tror jag att det är sådant som
              har kommit till affärerna även efter den 20 juli. Jag är mycket
              förvånad över att man inte har sett över vem som bär ansvaret
              för att ett regelverk tillämpas då det börjar gälla så att de
              leksaker som man nu ser är giftiga kan plockas bort på direkten.
            </seg>
            <seg n="4a77f4a0">
              När det gäller textilierna och barnkläderna är det bra att ministern
              beskriver att det handlar om såväl ideella krafter och företag
              som branschöverenskommelser. Det är en bra väg att gå, tillsammans
              med lagstiftning.
            </seg>
            <seg n="4179baa4">
              Man har tittat på olika företag, och märkesföretag, och då blir
              jag orolig för att det även kan brista när det gäller jämlikhetsdelen.
              Vissa kanske vill skydda sitt märke mer. I Greenpeaces test kan
              man se vilka som är först med att se över detta. Det är företag
              som har jättemycket att förlora om de skulle få ett nedsvärtat
              rykte, till exempel Burberry. Den typen av företag har dyra kläder
              och produkter beroende på att man lägger på mycket avans just
              för att det är ett känt företag. Då kan man se att det börjar
              smyga sig in ett jämlikhetsperspektiv också.
            </seg>
            <seg n="e1e14855">
              Jag tycker att ministern har goda ambitioner. Jag har följt Lena
              Eks arbete med Reach i EU-parlamentet. Men det behövs mer action.
              Det finns ett tryck även från oppositionen. Är det så att Lena
              Ek behöver ett tryck för att det ska hända någonting lovar vi
              att verkligen ställa upp. Gå från ambition till konkreta förslag,
              så att vi kan fasa ut de här gifterna!
            </seg>
          </u>
          <note type="speaker" n="fb74b859">
            Anf. 66 Miljöminister LENA EK (C):
          </note>
          <u who="lena_ek_miljoministe" xml:id="i-0c519747d3bb15d5-20" n="66fa1d8f">
            <seg n="8750e919">
              Herr talman! Jag tackar för de vänliga orden. Det man måste vara
              klar över är att vi har nytta av gemensam lagstiftning på de här
              områdena inom den inre marknaden, eftersom vi importerar väldigt
              mycket både leksaker och kläder. Man skulle önska att det vore
              snabbt gjort att få sådana här regler på plats. Det är det nu
              inte. Det krävs fleråriga tester och vetenskaplig dokumentation
              av en viss mängd. Det krävs också att man anmäler det här.
            </seg>
            <seg n="96364ad3">
              Det talas om action på det här området, och det är sådana plattformar
              kemikaliepropositionen innehåller. Det handlar om hur vi ska aktivera
              det svenska arbetet vad gäller vetenskaplig dokumentation, hur
              vi ska bli tydligare med att anmäla ämnen till kommissionen och
              hur vi ska arbeta ihop med andra länder för att få fart på processen,
              så att vi får europeiska regler som hjälper oss. Vi har också
              ett antal ämnen där vi nu testar hur vi kan gå före från svensk
              sida för att få på plats regler på ett sådant sätt att vi inte
              får protester från andra länder; om våra notifieringar inte godkänns
              får vi en backlash i stället, som vi har sett andra länder få
              när det gäller en del av de farliga ämnen som vi har diskuterat
              i dag.
            </seg>
            <seg n="b933e1e7">
              Under tiden har vi strategin för en giftfri vardag, där vi arbetar
              med våra expertmyndigheter och där Kemikalieinspektionen får anslag.
              Kemikalieinspektionen har ett nytt arbetssätt. Det handlar mycket
              mer om inspektioner och kontroll än tidigare, och det ger resultat.
            </seg>
            <seg n="e8e5231f">
              På textilsidan besökte Kemikalieinspektionen 30 företag under
              hösten 2013, och man kontrollerade varuprover från de företagen
              och tre företag till. Man hittade då inga förbjudna eller begränsade
              ämnen i analyserna, men man hittade ämnen som finns på kandidatförteckningen
              till Reach. Det innebär att behandlingen av dessa ämnen är i den
              fasen att man fyller på med vetenskaplig dokumentation och rapporter.
              De ämnena omfattas av informationsplikten i artikel 3 i Reachförordningen.
            </seg>
            <seg n="3122491d">
              Kemikalieinspektionen lämnade in en anmälan om miljöbrott till
              åklagare mot de företag som sålde tyger innehållande kandidatämnen
              men inte hade kännedom om innehållet i tygerna och inte hade lämnat
              korrekt information till sina yrkesmässiga kunder. Det är ett
              exempel på hur vi kan samspela mellan europeisk reglering, svensk
              reglering, svensk kontroll och svenska åtgärder. Extramedlen till
              Kemikalieinspektionen är därför väldigt viktiga.
            </seg>
            <seg n="040ce40d">
              Det är också så att verksamheten fortsätter. Branschdialogen
              är det sista komplementet. Det är klart att seriösa företag och
              seriösa kedjor blir väldigt bekymrade över att finnas med i den
              här diskussionen. Jag tror att många har en ärlig vilja att förbättra
              sin produktion och se till att produkter som säljs till konsumenter
              är ofarliga, särskilt när det gäller barn.
            </seg>
            <seg n="c1c9dc56">
              I textilbranschen arbetar man med att ta fram en minimilista
              över oönskade ämnen för att företag ska kunna ställa samma krav
              på sina leverantörer och därmed få ett större genomslag. På det
              sättet sprids det svenska förebyggande kemikaliearbetet för en
              giftfri vardag med särskilt fokus på barn, även till produktionsländer
              som Pakistan och Indien. Det är en utveckling som jag tror att
              vi allihop välkomnar.
            </seg>
          </u>
          <note type="speaker" n="251d6e45">
            Anf. 67 CARINA OHLSSON (S):
          </note>
          <u who="carina_ohlsson_c29d40" xml:id="i-170b41f130dc0900-2" n="5b2af3eb">
            <seg n="b92c586d">
              Herr talman! Det finns lite olika delar i detta, eftersom jag
              har frågat om både barnkläder, som är textilier, och leksaker.
              För leksaker finns det ett särskilt direktiv som gäller. Då är
              ändå min fråga: Finns de leksaker som har testats och konstaterats
              innehålla gifter fortfarande i butikerna? Jag förstår det som
              att de inte är bortplockade, utan att man fortfarande utreder
              vem som bär ansvaret. Vi fortsätter alltså att köpa de här leksakerna.
            </seg>
            <seg n="b86c4bb3">
              Det var bra att ministern tog upp det här med tillsyn och inspektioner,
              vilket är oerhört viktigt. Har vi en lagstiftning måste vi också
              visa att den tillämpas och att vi har en tillsyn. Men den måste
              vara taggad också; när man väl hittar något måste man veta vad
              man ska göra, så att det kan plockas bort. Det är det jag menar
              med action. När man hittar gifter som inte är tillåtna ska det
              vara möjligt att direkt plocka bort varan från butikerna och utkräva
              ansvar. Det är fortfarande något jag undrar över. Jag har inte
              kunnat hitta uppgifter om att man faktiskt har tagit bort varor.
            </seg>
            <seg n="efe9ed08">
              Jag hoppas, ministern – så länge Lena Ek är minister – att branschdiskussionerna
              fortsätter, att man försöker fånga upp alla kedjor, både dem som
              säljer billigare kläder och dem som säljer dyrare kläder, att
              man ser vikten av att det är likvärdigt för alla barn och tar
              upp jämlikhetsperspektivet samt att man försöker hitta skarpa
              förslag gentemot dem som inte följer regelverk och överenskommelser.
            </seg>
          </u>
          <note type="speaker" n="eebd4b89">
            Anf. 68 Miljöminister LENA EK (C):
          </note>
          <u who="lena_ek_miljoministe" xml:id="i-0c519747d3bb15d5-21" n="66fa1d8f">
            <seg n="217f0a8b">
              Herr talman! Jag vill betona att seriösa försäljare av leksaker
              och kläder naturligtvis plockar bort produkter när de här larmen
              kommer och man inser att olika produkter innehåller förbjudna
              ämnen.
            </seg>
            <seg n="22a8e974">
              Vi försöker skärpa tillsynen, skärpa informationen och samtidigt
              skärpa reglerna. Vi jobbar alltså på olika områden parallellt.
              Det är alldeles självklart så att den grundbult som finns i miljöbalken,
              polluter pays principle, det vill säga att den som sätter en produkt
              på marknaden har ansvar för vad den innehåller och vilka skador
              den kan ge, även gäller för leksaker och textilier – och för den
              delen alla varor. Särskilt allvarligt är det naturligtvis när
              det gäller produkter som riktar sig till barn.
            </seg>
            <seg n="95e8afe8">
              Den proposition som har lämnats till riksdagen och som jag hoppas
              att riksdagen mycket snart ska votera om ger oss en helt annan
              plattform och en helt annan möjlighet att jobba mycket tuffare
              med de här frågorna, precis som Carina Ohlsson efterlyser. Jag
              har jobbat med detta i många år. Den här propositionen är för
              mig ett bra steg framåt, men det innebär alls inte att vi är färdiga
              med frågan. Det krävs väldigt mycket arbete innan vi kan säga
              att vi verkligen har nått miljömålet om en giftfri vardag. I det
              arbetet hoppas jag att vi kan förena alla goda krafter.
            </seg>
            <seg n="39be7fc0">
              Jag ska be att få tacka för en väldigt viktig interpellationsdebatt
              och en bra interpellation.
            </seg>
          </u>
          <note n="137f7288">
            Överläggningen var härmed avslutad.
          </note>
          <note n="8b01db7d">
            13 § Svar på interpellation 2013/14:243 om kemikalier i vårt
            dricksvatten
          </note>
          <note type="speaker" n="bed652f0">
            Anf. 69 Miljöminister LENA EK (C):
          </note>
          <u who="lena_ek_miljoministe" xml:id="i-0c519747d3bb15d5-22" n="66fa1d8f">
            <seg n="7f20f52d">
              Herr talman! Ärade åhörare och ärade ledamöter! Katarina Köhler
              har frågat mig vilka åtgärder jag avser att vidta för att säkra
              och skydda vårt dricksvatten från farliga ämnen. Frågan ställs
              med anledning av att vattenledningar inuti fastigheter renoveras
              med hjälp av så kallad relining, en metod där man trycker ut och
              härdar plast inuti gamla vattenledningsrör.
            </seg>
            <seg n="f7736f93">
              Regeringen gör under mandatperioden en särskild satsning på ökad
              kemikaliesäkerhet. Kemikalieinspektionen får en resursförstärkning
              om ytterligare 25 miljoner kronor per år för att i samarbete med
              andra myndigheter genomföra en handlingsplan för en giftfri vardag
              med särskilt fokus på barn. Regeringen har nyligen föreslagit
              ytterligare satsningar för att intensifiera och vidareutveckla
              handlingsplanen.
            </seg>
            <seg n="8b372602">
              I linje med den satsningen har regeringen gett Kemikalieinspektionen
              i uppdrag att, tillsammans med Boverket och Livsmedelsverket,
              kartlägga i vilken utsträckning bisfenol A kan avges vid renovering
              av dricksvattenrör samt vid behov föreslå åtgärder för att minska
              exponeringen. Uppdraget redovisades i december 2013, alltså för
              bara några veckor sedan.
            </seg>
            <seg n="6a4948be">
              Enligt uppgift från Kemikalieinspektionen används inte längre
              bisfenol A i relining i Sverige. Företagen har frivilligt gått
              över till bisfenol A-fria alternativ.
            </seg>
            <seg n="e1f80d91">
              För att säkra och skydda vårt dricksvatten tillsatte regeringen
              dessutom i juli 2013 en särskild utredare som ska gå igenom dricksvattenområdet,
              från råvatten till tappkran för allmänt dricksvatten. Syftet med
              utredningen är att identifiera nuvarande och potentiella utmaningar
              för en säker dricksvattenförsörjning i landet, på kort och på
              lång sikt, och i förekommande fall föreslå lämpliga åtgärder.
              Utredningen ska bland annat föreslå hur svenska myndigheters ansvar
              beträffande material i kontakt med dricksvatten bör fördelas.
            </seg>
          </u>
          <note type="speaker" n="b2dd5ca9">
            Anf. 70 KATARINA KÖHLER (S):
          </note>
          <u who="katarina_kohler_34bfc7" xml:id="i-eb6c7d9bc4395ae9-0" n="f8d8c587">
            <seg n="b083c4f7">
              Herr talman! Det är drygt ett och ett halvt år sedan vi första
              gången debatterade denna fråga, det vill säga relining av friskvattenrör,
              vattenledningar inne i fastigheter. Jag var glad efter den debatten.
              Jag blev glad över att ministern tog det på sådant allvar, och
              jag upplevde det verkligen som ärligt och uppriktigt när ministern
              sade att vi ska sätta ned foten i det här avseendet. Än gladare
              blev jag när jag någon månad senare hörde ministern på nyheterna
              på radion säga samma sak. Jag tror att ministern ordagrant sade:
              Nu tänker jag sätta ned foten när det gäller bisfenol A i vårt
              viktigaste livsmedel, det vill säga dricksvattnet.
            </seg>
            <seg n="6fed0e11">
              Sedan har jag gått och väntat på att den där foten ska märkas
              och att vi verkligen ska få se att ministern sätter ned foten.
              Tyvärr har jag inte riktigt gjort det. Jag vet att det har, precis
              som ministern säger i svaret, tillsatts nya utredningar.
            </seg>
            <seg n="fa06e420">
              Som ministern sade för en stund sedan i debatten med Carina Ohlsson
              går det inte att säga att bisfenol A eller andra kemikalier bara
              i liten omfattning eller på ett litet område drabbar oss människor,
              för det finns kemikalier på alla områden i vårt samhälle. När
              det gäller livsmedel har vi det i förpackningar, i plaster som
              har bisfenol A i sig. Vi har det i en mängd olika material, både
              i nya och i gamla. Det är väldigt oroande att vi nu har det också
              i vårt dricksvatten, förutom i våra livsmedel, i och med att vi
              inte har lyckats stoppa metoden som heter relining.
            </seg>
            <seg n="03437fb4">
              Ministern säger att företagen har slutat att använda den. Jo,
              jag vet att branschen har sagt att man inte längre ska använda
              den, alltså branschorganisationen. Men ministern, jag och de flesta
              andra vet att det är fri rörlighet för varor och tjänster i EU,
              och vi vet att det finns företag som inte är med i branschorganisationer
              och som kanske inte har avgett ett sådant löfte. Jag läser med
              förvåning, kanske inte varje vecka men väldigt ofta, hur man i
              annonser fortfarande erbjuder relining för renovering av just
              vattenledningar inne i fastigheter.
            </seg>
            <seg n="cd25a5e9">
              Det är oerhört allvarligt att vi exponeras för olika gifter och
              nu i synnerhet bisfenol A i det livsmedel som är det absolut viktigaste.
              Jag är på riktigt oroad över vad som håller på att hända och över
              den kemikalieanvändning som vi, naturligtvis inte bara i Sverige
              utan i hela EU, drabbas av.
            </seg>
            <seg n="df74b889">
              Vi vet vad bisfenol A kan ge för skador. Vi vet att det kopplas
              ihop med diabetes och hjärt- och kärlsjukdomar hos vuxna. Till
              och med när det gäller adhd pratar man om samband mellan bisfenol
              A och skador hos människor. Inte minst vet vi att det är hormonstörande.
            </seg>
          </u>
          <note type="speaker" n="1c13b26b">
            Anf. 71 Miljöminister LENA EK (C):
          </note>
          <u who="lena_ek_miljoministe" xml:id="i-0c519747d3bb15d5-23" n="66fa1d8f">
            <seg n="b3c65821">
              Herr talman! Jag delar verkligen den oro som Katarina Köhler
              har. Det handlar om relining, alltså plast inuti vattenledningsrör,
              tvåkomponentsepoxi. Det är det som är bekymret. Det är i den metoden
              som bisfenol A används.
            </seg>
            <seg n="323c95e2">
              Kemikalieinspektionen tog vattenprover i 29 representativa lägenheter.
              Det är vatten som har stått i ledningarna som har högst värden.
              I färre än hälften av fallen hittades bisfenol A i dricksvattnet
              och i 19 fall i varmvattnet. Kemikalieinspektionen uppger att
              tvåkomponentsepoximetoden inte används lägre, och vi ska titta
              vidare på det. Men branschen har valt att frivilligt fasa ut den
              metoden.
            </seg>
            <seg n="744e6f49">
              Frågan är: Vad har vi gjort sedan den förra diskussionen? Först
              och främst har de tre myndigheterna, Kemikalieinspektionen, Boverket
              och Livsmedelsverket, gemensamt på ett seriöst sätt gått igenom
              och tittat på olika vattenprover och gjort en rejäl undersökning
              för att se vad som har hänt och hur det ser ut. De rekommenderade
              strax före jul ett förbud mot användning av tvåkomponentsepoxi
              vid renovering av tappvattenrör. Det förslaget bereder vi just
              nu inom Regeringskansliet på ett vanligt sätt.
            </seg>
            <seg n="1d338ebc">
              Där har vi tagit ett steg framåt.
            </seg>
            <seg n="1a9e1ad6">
              Vidare bereds det inom Regeringskansliet ett förslag om att tillsätta
              en särskild utredare för att kartlägga förekomsten av bisfenol
              A bredare, inte bara här, och föreslå åtgärder för att minska
              vår exponering för bisfenol A. Det tror jag kommer att bli en
              viktig pusselbit i det här sammanhanget.
            </seg>
            <seg n="6f0d50eb">
              Samtidigt finns det en diskussion inom EU-systemet. Det är två
              myndigheter där som hanterar de här frågorna. Dels är det Europeiska
              kemikaliemyndigheten, som har påpekat att bisfenol A finns som
              misstänkt substans. Det finns ett antal vetenskapliga rapporter
              om det. Dels är det den europeiska matmyndigheten, Efsa, som inte
              ser saken riktigt på samma sätt. Men även där har det nu kommit
              ett förslag om en sänkning med en faktor 10 av gränsen för så
              kallat tolerabelt dagligt intag. Man tittar på möjlig generell
              exponering och sätter ett gränsvärde för det.
            </seg>
            <seg n="c9105390">
              Efsa är den myndighet som det svenska Livsmedelsverket arbetar
              med. Det är Livsmedelsverket som egentligen ansvarar för dricksvattenfrågorna
              eftersom kallt dricksvatten räknas som ett livsmedel. Livsmedelsverket
              sorterar under Landsbygdsdepartementet, inte under Miljödepartementet.
              Icke desto mindre har de tre myndigheterna, Kemikalieinspektionen,
              Boverket och Livsmedelsverket, det riktade uppdraget vad gäller
              relining med tvåkomponentsepoxi, och vi är överens om att göra
              en bredare utredning.
            </seg>
            <seg n="e37927e8">
              Samtidigt har vi en dialog med EU-kommissionen. Jag har varit
              väldigt tydlig när jag har talat med generaldirektören Karl Falkenberg
              och miljökommissionären Potočnik med att den svenska linjen är
              försiktighetsprincipen.
            </seg>
          </u>
          <note type="speaker" n="66189532">
            Anf. 72 KATARINA KÖHLER (S):
          </note>
          <u who="katarina_kohler_34bfc7" xml:id="i-eb6c7d9bc4395ae9-1" n="f8d8c587">
            <seg n="e9950cbf">
              Herr talman! Då vill jag fortsätta där miljöministern slutade.
              När vi pratar om gränsvärden pratar vi om tolererade nivåer. Vi
              känner till hur farligt ämnet är, men vi känner inte till när
              det fäller ut, hur det fäller ut och i vilka situationer det fäller
              ut. Vi känner inte heller till den mängd som ämnet fäller ut.
              Detta är också ett problem i andra länder, men vårt gränsvärde
              ligger på 60 mikrogram per liter. I Tyskland är gränsvärdet 30
              mikrogram per liter. Varför vi har ett så mycket högre värde kan
              inte jag svara på. Jag hoppas att ministern kan lämna besked om
              det.
            </seg>
            <seg n="36ccc8e6">
              När Kemikalieinspektionen gjorde sina undersökningar i olika
              fastigheter var det precis som ministern sade, att man hittade
              spår av bisfenol i olika mängder, från 6 till 60 mikrogram. Men
              på ett ställe hittade man väldigt höga värden, 6 000 gånger högre
              än de lägsta värdena vid andra provtagningar. Detta är allvarligt.
              Det är sådant som finns i fastigheter i dag.
            </seg>
            <seg n="3c688302">
              EU-parlamentet har antagit en resolution om att hormonstörande
              ämnen – och i synnerhet bisfenol A – ska betraktas som särskilt
              farliga och som så kallade tröskellösa ämnen. Det finns alltså
              ingen nedre gräns för vad som är en risk och därför borde förbjudas.
            </seg>
            <seg n="86486573">
              Det som miljöministern säger är viktigt, och naturligtvis tror
              jag på det. Men vi skulle kunna bli tuffare. Vi kan diskutera
              gränsvärden och titta på andra länder. Vi kan också ställa hårdare
              krav gentemot EU, men framför allt måste vi själva i en fråga
              som den här med de myndigheter som vi har kunna säga: Nej, det
              här medlet och den här kemikalien är för farliga. Vi ska inte
              ha det i produkter, och definitivt inte i vårt dricksvatten.
            </seg>
            <seg n="0af15aa3">
              Ett förbud mot bisfenol A är jätteviktigt, och det måste vi våga
              stå för. Marknadens eller andra länders synpunkter får inte vara
              det som väger över. Vi måste se till det som är säkert och tryggt
              för oss som bor här.
            </seg>
            <seg n="5dc3f051">
              Jag skulle inte vilja bo i en fastighet där man har använt relining,
              för vi vet vad det kan ha för effekter. Jag vill inte skrämma
              upp någon, men vi måste sätta ned foten på riktigt och göra någonting
              åt detta.
            </seg>
          </u>
          <note type="speaker" n="b8f29986">
            Anf. 73 Miljöminister LENA EK (C):
          </note>
          <u who="lena_ek_miljoministe" xml:id="i-0c519747d3bb15d5-24" n="66fa1d8f">
            <seg n="e64515f5">
              Herr talman! I den tidigare interpellationsdebatten gick vi igenom
              vilken omständlig procedur det är att få en europeisk reglering
              på plats. Det vi möter är att det finns en opposition mot de vetenskapliga
              rapporter som jag, både som miljöminister och som centerpartist,
              tycker är tydliga när det gäller bisfenoler, och särskilt bisfenol
              A.
            </seg>
            <seg n="e19c5e27">
              Men det finns också en motreaktion som inte tar detta på samma
              allvar och som också hävdar att bevisen inte räcker i det europeiska
              systemet.
            </seg>
            <seg n="9d02fdcb">
              Det är just därför som vi har lämnat de särskilda regeringsuppdragen,
              att man ska titta på detta och samla ihop det som finns. Vi vet
              också att det pågår så kallad konsoliderande forskning i USA på
              det här området. Vi samarbetar tätt med de andra europeiska länder
              som också är bekymrade för bisfenoler och bisfenol A.
            </seg>
            <seg n="5347558b">
              Utöver uppdraget till Kemikalieinspektionen, Boverket och Livsmedelsverket
              om bisfenol A i dricksvatten har regeringen tillsatt en särskild
              utredare som ska gå igenom hela dricksvattenområdet för att samla
              ihop den kunskap som finns och sätta fokus på det så att det går
              att använda också i den europeiska lagstiftningsprocessen.
            </seg>
            <seg n="56ba2ff2">
              För några veckor sedan – alldeles före jul – fick vi ett förslag
              från de tre myndigheterna där de rekommenderar ett förbud mot
              tvåkomponentsepoxi i relining av vattenledningsrör. Vi bereder
              nu förslaget.
            </seg>
            <seg n="8b4d6650">
              För att skynda på processen har vi i samband med den stora utredningen
              på dricksvattenområdet begärt ett delbetänkande om bland annat
              det som rör hur ansvaret för material i kontakt med dricksvatten
              ska fördelas. Redovisning av uppdraget ska ske i juli, alltså
              mindre än om ett halvår.
            </seg>
            <seg n="b67be5e1">
              Med tanke på grundlagens regler om fullständigt beredningsunderlag
              försöker jag verkligen se till att förslaget kommer fram så fort
              som det går och att det också är anpassat så att det går att använda,
              inte bara i nationell utan också i europeisk lagstiftningsprocess.
            </seg>
          </u>
          <note type="speaker" n="e15e1637">
            Anf. 74 KATARINA KÖHLER (S):
          </note>
          <u who="katarina_kohler_34bfc7" xml:id="i-eb6c7d9bc4395ae9-2" n="f8d8c587">
            <seg n="daa026ed">
              Herr talman! Jag tycker att det är bra, och jag tror och hoppas
              att vi tillsammans ska kunna göra någonting väldigt bra politiskt
              i den här frågan.
            </seg>
            <seg n="8137447b">
              Vi vet att det varje dag kommer till nya ämnen och nya kemikalier
              som gör underverk med förpackningar eller med mat som håller i
              flera månader. Men det finns också, som vi tidigare diskuterade,
              kemikalier i leksaker och textilier.
            </seg>
            <seg n="e4a7f64e">
              Därför är det jätteviktigt att politiken ligger i framkant, att
              vi kan säga att marknadens krafter inte kan vara så starka att
              vi till och med går med på att bli förgiftade när vi ska använda
              kläder eller framför allt dricksvattnet. Så det är en jätteviktig
              fråga.
            </seg>
            <seg n="f2ac13ee">
              Jag förstår i och för sig att det inte är gjort i en handvändning,
              men jag hoppas verkligen att miljöministern kan få ordning på
              det här.
            </seg>
            <seg n="106e8254">
              Innan jag slutar vill jag ta upp detta med utredningen som ska
              föreslå hur svenska myndigheters ansvar beträffande material i
              kontakt med dricksvatten ska fördelas. Ja, det är ju inte en minut
              för tidigt. Egentligen är det inte klokt att det inte har funnits
              ett tydligt ansvar när det gäller dricksvatten. Jag hoppas att
              förslaget kommer nu – på riktigt.
            </seg>
          </u>
          <note type="speaker" n="42ba4680">
            Anf. 75 Miljöminister LENA EK (C):
          </note>
          <u who="lena_ek_miljoministe" xml:id="i-0c519747d3bb15d5-25" n="66fa1d8f">
            <seg n="76719b3c">
              Herr talman! Tack, Katarina Köhler, för en väldigt viktig interpellation!
              Vi har en förändrad hanteringsordning för den svenska kemikaliepolitiken
              i och med att strategin för giftfri vardag infördes. Kemikalieinspektionen
              har fått utökade anslag. Genom kemikaliepropositionen har vi nu
              en helt annan kemikaliepolitik. Det kommer att innebära ett annat
              arbetssätt.
            </seg>
            <seg n="e0227400">
              Detta är rejäl förändring i den svenska kemikaliepolitiken som
              många har väntat på. Jag är väldigt glad över att vi har kunnat
              se till att den kommer på plats. Den innebär att vi kan vara mycket
              tuffare när det gäller både regler i Sverige och vetenskaplig
              dokumentation. Vi kan också vara tuffare i diskussionen och debatten
              med EU-kommissionen. Där krävs det verkligen att man säger ifrån,
              att man tar initiativ och att man ligger på. Ingenting görs av
              sig självt i den europeiska kemikaliepolitiken.
            </seg>
            <seg n="2327d1d4">
              Jag har varit oerhört tydlig med miljökommissionär Potočnik och
              med ansvarig högste tjänsteman Karl Falkenberg om att Sverige
              inte delar kommissionens uppfattning i det här sammanhanget. Vi
              har en annan åsikt. Vi anser att vi ska kunna införa nationella
              regler på detta område. Det här en strid som jag är beredd att
              ta.
            </seg>
          </u>
          <note n="137f7288">
            Överläggningen var härmed avslutad.
          </note>
          <note n="b7a6070c">
            14 § Svar på interpellation 2013/14:246 om EU:s klimat- och energimål
            till 2030
          </note>
          <note type="speaker" n="65cc0061">
            Anf. 76 Miljöminister LENA EK (C):
          </note>
          <u who="lena_ek_miljoministe" xml:id="i-0c519747d3bb15d5-26" n="66fa1d8f">
            <seg n="a8dc3106">
              Herr talman, ärade åhörare, ärade ledamöter! Lise Nordin har
              frågat mig vad regeringen driver i frågan om ett klimat- och energiramverk
              för EU till 2030.
            </seg>
            <seg n="f3d37bc4">
              Herr talman! Sverige är ett föregångsland inom klimat- och energiområdet.
              På 40 år har vi halverat utsläppen av koldioxid och dubblerat
              vår bnp. Det gör oss bäst i klassen vad gäller klimatarbetet såväl
              inom EU som globalt. Sverige är redan nu på god väg att nå klimatmålen
              till 2020, och vi är först inom EU att överträffa målet om förnybar
              energi till 2020 – ett mål som är det allra högsta bland alla
              EU:s medlemsländer.
            </seg>
            <seg n="3e6748c8">
              EU behöver befästa sitt ledarskap och agera kraftfullt och konstruktivt
              för att åstadkomma ett globalt klimatavtal i Paris 2015 som håller
              den globala uppvärmningen under två grader. I detta finns en uppenbar
              koppling mellan EU:s egna klimatmål och förutsättningarna att
              visa ledarskap. För att visa ledarskap behöver klimatmål beslutas
              före det klimattoppmöte som FN:s generalsekreterare ska hålla
              i september 2014.
            </seg>
            <seg n="2fe1cf99">
              Regeringen stöder de av kommissionen identifierade målsättningarna
              för ett klimat- och energiramverk för EU till år 2030 om att säkerställa
              ett konkurrenskraftigt, hållbart och säkert energisystem och EU:s
              mål att minska utsläppen av växthusgaser med 80–95 procent till
              år 2050. EU behöver nu utarbeta och besluta om ett klimat- och
              energiramverk för 2030 så snart som möjligt. Detta är särskilt
              viktigt för att minska klimateffekten, spara resurser och spara
              människors hälsa, men också för att ge europeiskt näringsliv och
              andra aktörer i samhället långsiktig vägledning.
            </seg>
            <seg n="c75b6384">
              Regeringen ställer sig bakom ett ambitiöst bindande klimatmål
              till 2030 som bidrar till att målet till 2050 kan uppfyllas på
              ett kostnadseffektivt sätt och i linje med vad som är en rimlig
              eller rättvis andel för EU för att hålla den globala uppvärmningen
              under två grader. En total ambitionsnivå om 40 procent reduktion
              till 2030 är för låg. Det har regeringen framfört till EU-kolleger
              och EU-kommissionen vid flera tillfällen, till kommissionen även
              i brevform i början av november förra året. Målet bör vara högre
              men samtidigt inkludera möjlighet till utsläppsminskningar i utlandet.
              Att inkludera möjlighet till utsläppsminskningar i utlandet bidrar
              till att utveckla en global utsläppsmarknad, bidrar till positiva
              effekter för hållbar utveckling, inte minst tekniköverföring och
              kapacitetsuppbyggnad, samt ökar möjligheten att nå klimatmålen
              på ett kostnadseffektivt sätt. Sist men inte minst är detta oerhört
              efterfrågat av världens allra fattigaste länder.
            </seg>
            <seg n="25968d4d">
              Regeringen vill vidare se en utveckling där EU:s mål till 2020
              kan höjas från 20 till 30 procent. Det vore ett mycket värdefullt
              bidrag inför klimatförhandlingarna, som under året bland annat
              kommer att handla om ökad ambition till år 2020.
            </seg>
            <seg n="8786a97f">
              Jag är själv en av initiativtagarna – vi var två, möjligen tre
              – till den samarbetsgrupp inom EU som kallas Green Growth Group.
              På ett år har denna grupp samlat 14 länder som enas i ambitionen
              om ett mer långtgående europeiskt klimatarbete. Ett huvudmål är
              att påverka förhandlingarna om ett klimat- och energiramverk så
              att det ligger i linje med tvågradersmålet.
            </seg>
            <seg n="e5a573e4">
              Det är ett omfattande förslag som kommissionen har lagt, och
              vi kommer nu att analysera det i detalj. Förra gången EU lade
              ett sådant här paket tog det två år. Jag var med och förhandlade
              om det. Vi kommer att vara klara med regeringens ståndpunkt inför
              Europeiska rådet.
            </seg>
          </u>
          <note type="speaker" n="e642b249">
            Anf. 77 LISE NORDIN (MP):
          </note>
          <u who="lise_nordin_7a122f" xml:id="i-f3884ee3609a09a3-0" n="12d03ad4">
            <seg n="7430fff9">
              Herr talman! Kvällens debatt handlar om EU:s 2030-mål, där EU
              fram till 2020 har ett mål om 20 procent minskade klimatutsläpp,
              20 procent förnybar energi och 20 procent energieffektivisering.
              Nu är det jätteviktiga arbetet framför oss att anta förlängda
              mål till 2030. De mål som vi landar i kommer att vara helt avgörande
              för de internationella klimatförhandlingarna, så detta är en av
              de viktiga pusselbitarna i framtidens klimat- och energipolitik.
            </seg>
            <seg n="d98c5937">
              Redan förra våren fick riksdagen behandla EU-kommissionens grönbok.
              Då fick alla medlemsländer möjlighet att tycka till om vad inriktningen
              skulle vara för de nya målen. Miljöpartiet, Socialdemokraterna
              och Vänsterpartiet sade redan förra våren att vi vill se tre nya
              bindande, ambitiösa mål på dessa områden. Regeringen svarade att
              man vill avvakta. Avvaktan fortsatte hela sommaren och hela hösten.
            </seg>
            <seg n="cf95fbb4">
              I november skickade, som Lena Ek sade, regeringen ett brev till
              EU-kommissionen med vad som skulle vara Sveriges ståndpunkt i
              detta arbete. I det brevet står det ingenting om vad den svenska
              regeringen vill se som mål. Det enda som går att utläsa är att
              den svenska regeringen ser fram emot EU-kommissionens förslag.
              Man gör inget inspel över huvud taget om innehållet i det pågående
              arbetet.
            </seg>
            <seg n="b7943534">
              Värt att beakta är att många andra länder i EU har gjort tydliga
              inspel. Åtta länder skickade gemensamt ett brev till EU-kommissionen
              och sade att det behövs tydliga, bindande mål för förnybar energi
              och energieffektivisering. Sverige skrev inte under det brevet.
              Ett annat viktigt brev skickades från flera andra stora länder,
              bland annat Storbritannien, om att det behövs mer ambitiösa klimatmål
              än 40 procent. Inte heller det brevet skrev den svenska regeringen
              under.
            </seg>
            <seg n="8eefbd9d">
              Tiden gick, och den svenska regeringen har inte heller i denna
              kammare gett besked om vad man anser att de nya målen bör innehålla.
              Men när EU-kommissionen lade fram sitt färdiga förslag, som alltså
              var ett resultat av medlemsländernas inspel, den 22 januari säger
              miljöminister Lena Ek: Vi hade velat ha ett högre mål.
            </seg>
            <seg n="e4ba703a">
              Då var vi väldigt många som undrade: Jaså? När har Sverige gjort
              ett inspel till EU-kommissionen och begärt att få högre mål, något
              som vi är väldigt många som hade velat se? Men regeringen har
              valt att vara passiv i hela processen. Och nu säger Lena Ek: Vi
              hade velat ha ett högre mål.
            </seg>
            <seg n="c89be48c">
              Detta motsägs av EU-kommissionens ordförande Barroso och EU:s
              klimatkommissionär Hedegaard, som båda säger att inget land har
              gjort inspel om att man vill ha ett högre mål.
            </seg>
            <seg n="71c0c5ad">
              Herr talman! Det vi står inför är att detta inte kan stämma.
              Lena Ek säger till svenska medier att Sverige vill ha ett högre
              mål, men EU-kommissionens ordförande och klimatkommissionären
              säger att inget land har velat ha ett högre mål.
            </seg>
            <seg n="bf42e541">
              Min fråga till Lena Ek blir därför fortsatt: Har Sverige föreslagit
              ett högre mål än det som EU-kommissionen presenterade, nämligen
              40 procent klimatreduktion inom EU? I så fall, vilken nivå föreslår
              den svenska regeringen?
            </seg>
          </u>
          <note type="speaker" n="a09dad24">
            Anf. 78 OLA JOHANSSON (C):
          </note>
          <u who="ola_johansson_09875f" xml:id="i-2419e938ee3884a9-0" n="262987ea">
            <seg n="ec519a56">
              Herr talman! Jag tycker att det är bra att vi kan föra en diskussion
              om EU:s klimat- och energimål här i kammaren. Därför vill jag
              tacka Lise Nordin för att hon väcker frågan och ställer interpellationen
              till Lena Ek.
            </seg>
            <seg n="95ae2f08">
              Diskussionen här i riksdagen är viktig, för EU:s klimat- och
              energimål är viktiga både för EU:s interna arbete och inte minst
              för det globala klimatarbetet. Ser man det historiskt är det när
              EU har intagit starka positioner på klimatområdet som de internationella
              klimatförhandlingarna rört sig framåt.
            </seg>
            <seg n="312cd950">
              Läser man Lise Nordins interpellation ser man att det är mycket
              fokus på om Sverige har valt att underteckna ett visst brev som
              ska ha skickats till kommissionen. Jag tycker att frågan om EU:s
              klimat- och energimål är för viktig för att reduceras till en
              fråga om korrespondens och olika brev som har skickats. Det är
              väl resultatet och vad som faktiskt åstadkoms som är det viktiga.
            </seg>
            <seg n="f075c510">
              Men om vi ska prata brev vill jag understryka det som miljöministern
              sade i sitt svar: Sverige undertecknade före jul ett upprop om
              omedelbara kolsnåla åtgärder med 14 andra länder i den så kallade
              Green Growth Group. Den gruppen, inklusive Sverige, har redan
              ställt sig bakom kommissionens low-carbon roadmap, som indikerar
              att kostnadseffektiva, EU-interna utsläppsminskningar om 40–44
              procent ska ske till 2030 och 60 procent reduktion fram till 2040.
            </seg>
            <seg n="54f524f9">
              Regeringens position är att målet bör inkludera internationella
              åtgärder och därför vara högre än 40 procent till 2030. Detta
              framfördes, som miljöministern sade, i ett brev till kommissionen
              i början av november förra året.
            </seg>
            <seg n="bd24c35f">
              Då lyfter Lise Nordin i sin interpellation fram ett brev som
              Storbritannien tillsammans med ytterligare tre länder skickade
              till kommissionen där de krävde ett mål på minst 40 procent som
              någon form av föredöme.
            </seg>
            <seg n="1c2a3faa">
              Det intressanta är nu, som också konstateras när kommissionen
              lägger sitt förslag, att Storbritannien är ett av de länder som
              förbehållslöst slutit upp bakom kommissionens förslag. Men beskedet
              från den svenska regeringen och miljöministern, som vi har hört,
              är att målen bör sättas högre. Vem är det då som har högst ambitioner,
              Sverige, Storbritannien eller andra länder?
            </seg>
          </u>
          <note type="speaker" n="bc42c144">
            Anf. 79 Miljöminister LENA EK (C):
          </note>
          <u who="lena_ek_miljoministe" xml:id="i-0c519747d3bb15d5-27" n="66fa1d8f">
            <seg n="3d88afcc">
              Herr talman! Sverige har vid upprepade tillfällen på olika nivåer
              och i olika sammanhang påpekat behovet av ett starkt ramverk för
              klimat- och energipolitiken för 2030.
            </seg>
            <seg n="cfb9eccc">
              Sverige har även, som vi nyss hörde i Ola Johanssons inlägg,
              före jul undertecknat ett upprop om omedelbara kolsnåla åtgärder
              med 14 andra länder i den så kallade Green Growth Group som jag
              har varit med och startat. Den gruppen, inklusive Sverige, har
              redan ställt sig bakom kommissionens low-carbon roadmap, som indikerar
              kostnadseffektiva EU-interna utsläppsminskningar om 40–44 procent
              till 2030 och 60 procent till 2040.
            </seg>
            <seg n="9f33ef85">
              Regeringens position är att målet bör inkludera internationella
              åtgärder och därför vara högre än 40 procent till 2030.
            </seg>
            <seg n="620d8354">
              Det här är en av de milstolpar som har diskuterats i EU-systemet
              i flera år. Under 2011 presenterade kommissionen tre färdplaner
              till 2050 för klimatsektorn, för energiområdet och för transportsektorn.
              Den 27 mars 2013 presenterade kommissionen sin grönbok om ett
              klimat- och energiramverk till 2030 med utgångspunkt i färdplanerna,
              som också låg till grund för en offentlig konsultation.
            </seg>
            <seg n="76edea55">
              Det här har regeringen vid upprepade tillfällen, publikt och
              i diskussioner med utskottet, tydligt stött. Vi skickade också
              ett enskilt brev i höstas där vi talade om att regeringen stöder
              färdplanen med de milstolparna som nu nämns.
            </seg>
            <seg n="c1c4ae71">
              Lise Nordin tror att hon har ett case, men det har hon alltså
              inte.
            </seg>
          </u>
          <note type="speaker" n="c5d59853">
            Anf. 80 LISE NORDIN (MP):
          </note>
          <u who="lise_nordin_7a122f" xml:id="i-f3884ee3609a09a3-1" n="12d03ad4">
            <seg n="94d7e48a">
              Herr talman! Miljöminister Lena Ek talar om många viktiga frågor
              i sitt anförande, men jag hör inte ett enda ord till svar på min
              fråga om när och var den svenska regeringen har framfört till
              EU-kommissionen det som påståtts av Lena Ek i medierna: att man
              vill ha ett högre mål.
            </seg>
            <seg n="a3c4358c">
              Jag har framför mig det brev som regeringen skickade till EU-kommissionen
              i november. Där står inget konkret; det står bara att man ser
              fram emot kommissionens förslag.
            </seg>
            <seg n="91648b48">
              Det tycks som om den svenska regeringen har varit helt passiv
              i EU:s pågående arbete. Det måste ju innebära att Lena Ek menar
              att EU-kommissionens ordförande Barroso och EU:s klimatkommissionär
              Hedegaard har fel när de säger att inget land har begärt högre
              mål.
            </seg>
            <seg n="cc2913b0">
              Jag vill inte stå här och förvirra med siffror, herr talman,
              men jag tycker att det är ohederligt om en svensk miljöminister
              i svenska medier försöker ge sken av att den svenska regeringen
              är pådrivande i EU medan samtliga aktörer i EU som jobbar med
              frågan säger att det inte är sant. Det tycker jag är oroväckande.
              Klimatfrågan förtjänar mycket mer än så.
            </seg>
            <seg n="34ee1677">
              Miljöpartiet har gett ett konkret förslag på vad vi vill att
              de nya målen ska vara. Vi föreslår i stor enighet med miljörörelsen
              i Europa att utsläppsminskningen av koldioxid måste vara minst
              60 procent till 2030, att andelen förnybar energi bör vara 45
              procent och att energieffektiviseringar bör göras motsvarande
              40 procent.
            </seg>
            <seg n="8a3ec685">
              Regeringen i Sverige har fortfarande inte gett något besked om
              vad den vill att de nya målen ska vara. Jag vet, Lena Ek, att
              det finns olika uppfattningar bland regeringspartierna. Så är
              det förstås i en regering. Men jag tycker att vi här i kammaren
              och svenska folket bör få veta vad de olika partierna tycker i
              den här frågan. Det börjar bli dags att de fyra allianspartierna
              kommer överens om vad den svenska ståndpunkten är. Den svenska
              ståndpunkten hittills har ju bara varit att man vill avvakta konsekvensanalyser.
            </seg>
            <seg n="3666ea11">
              Det har kommit två stycken konsekvensanalyser nyligen. Den ena
              är från Energimyndigheten, den ansvariga svenska myndigheten,
              som har tittat på behovet av nya mål. Energimyndigheten säger
              att Sverige bör ställa sig bakom tre bindande mål för klimatutsläpp,
              förnybar energi och energieffektivisering.
            </seg>
            <seg n="8e2f4fb3">
              Även EU-kommissionen har nu släppt en konsekvensanalys av vad
              det skulle innebära om vi väljer olika mål. EU-kommissionens analys
              visar att om vi väljer tre ambitiösa mål innebär det många vinster.
              Det innebär stora vinster för klimatet – vi får en större klimatreduktion
              om vi antar tre bindande mål. Vi får minskade kostnader för att
              importera energi till EU och en stor ekonomisk vinst. EU-kommissionen
              säger att tre mål också skulle innebära att en halv miljon nya
              arbetstillfällen skulle skapas inom EU till 2030.
            </seg>
            <seg n="c6c46c8c">
              EU-kommissionens analys visar också att tre bindande mål skulle
              ge stora hälsovinster och färre förtida dödsfall. EU-kommissionens
              analys pekar väldigt tydligt på att såväl de sociala och de ekonomiska
              som de miljömässiga aspekterna vinner stort på att vi antar tre
              bindande mål.
            </seg>
            <seg n="24209e21">
              Miljöpartiets besked är väldigt tydligt. Jag frågar igen: Vad
              är regeringens åsikt om förslaget att ha tre bindande mål för
              klimatutsläpp, andel förnybar energi och energieffektivisering?
            </seg>
          </u>
          <note type="speaker" n="fda843f5">
            Anf. 81 OLA JOHANSSON (C):
          </note>
          <u who="ola_johansson_09875f" xml:id="i-2419e938ee3884a9-1" n="262987ea">
            <seg n="35fea9d1">
              Herr talman! Lena Ek har svarat Lise Nordin på vilket sätt Sverige
              har påverkat EU-kommissionens arbete.
            </seg>
            <seg n="39c3c166">
              Vad är det då Sverige driver i EU? Jo, vi stöder de av kommissionen
              identifierade målsättningarna för ett energi- och klimatnätverk
              för EU till 2030. De ska säkerställa att vi har ett hållbart,
              säkert och konkurrenskraftigt energisystem och att EU:s mål att
              minska växthusgaserna med 80–95 procent till 2050 uppfylls. Det
              stöder tvågradersmålet och våra förutsättningar att nå det på
              en global nivå.
            </seg>
            <seg n="cb2c1666">
              Det är resultatet och inte pratet som räknas. Brevskrivande är
              egentligen totalt ointressant när man intar en stark förhandlingsposition
              baserad på de ställningstaganden man gjort i förväg.
            </seg>
            <seg n="f23cf20b">
              Lena Ek har också meddelat att det är den totala ambitionsnivån.
              Reduktionen av klimatgaserna med 40 procent till 2030 är för låg
              för att åstadkomma detta. Det har vi skrivit; det meddelade vi
              EU-kommissionen i november.
            </seg>
            <seg n="ed35ffa1">
              Målet ska vara högre än 40 procent till 2020, men det ska samtidigt,
              vilket är viktigt att poängtera, inkludera möjligheter att göra
              utsläppsminskningar också i utlandet. Att inkludera detta bidrar
              till utvecklingen av en global utsläppsmarknad. Det bidrar till
              positiva effekter för hållbar utveckling. Inte minst skapar det
              förutsättningar för tekniköverföring och kapacitetsutbyggnad,
              och det är någonting som de fattiga länderna har bett oss särskilt
              om.
            </seg>
            <seg n="442a679f">
              Vem annars om inte EU, om inte vi själva, ska bidra till detta?
              Den frågan kan man ställa till Lise Nordin.
            </seg>
            <seg n="d102e8ce">
              Regeringen vill se en utveckling där EU:s mål för utsläppsminskningar
              dessutom gemensamt kan höjas från 20 procent till 30 procent till
              2020.
            </seg>
          </u>
          <note type="speaker" n="a10d8093">
            Anf. 82 Miljöminister LENA EK (C):
          </note>
          <u who="lena_ek_miljoministe" xml:id="i-0c519747d3bb15d5-28" n="66fa1d8f">
            <seg n="f1d1307f">
              Herr talman! Som jag nu har redogjort för två gånger har Sverige
              flera gånger framfört synpunkten om behovet av ett ambitiöst 2030-ramverk,
              bland annat tillsammans med de 14 länderna i Green Growth Group.
              Vi har lyft fram att vi vill se ett högre åtagande kring utsläppsminskningar
              som kommissionen med sina milstolpar tidigare har presenterat
              som en del av sin 2050-plan.
            </seg>
            <seg n="5f304089">
              Herr talman! Sverige är ett föregångsland inom klimat- och energiområdet.
              Vi har en i det närmaste koldioxidfri elproduktion. De senaste
              40 åren har Sverige gått från att vara ett av de mest fossilberoende
              länderna i hela OECD med hela 80 procent fossila bränslen i vår
              energikonsumtion till att i dag vara det land som har allra högst
              andel förnybar energi i hela EU.
            </seg>
            <seg n="a636d448">
              Som regeringen strax före årsskiftet redovisade till EU-kommissionen
              visar aktuella siffror att vi i Sverige redan 2012 överträffade
              EU:s 2020-mål för förnybart. I dag är 51 procent av den energi
              som används i Sverige förnybar, och den omställningen har vi lyckats
              kombinera med god tillväxt.
            </seg>
            <seg n="725c9b76">
              Sedan 1990 har vi i Sverige minskat våra utsläpp av växthusgaser
              med 20 procent samtidigt som vår ekonomi har vuxit med nästan
              60 procent.
            </seg>
            <seg n="9c1babee">
              Regeringen har konstaterat att EU:s bindande mål för klimat,
              förnybart och energieffektivisering till 2020 har bidragit till
              den snabba utvecklingen av förnybar energi inom unionen.
            </seg>
            <seg n="9db35a1c">
              Regeringen har också noterat EU-kommissionens analys att utvecklingen
              av förnybar energi riskerar att bromsas kraftigt efter 2020 om
              inga ytterligare klimat- eller energipolitiska styrmedel eller
              mål beslutas.
            </seg>
            <seg n="17c05fd7">
              Regeringen anser att de långsiktiga klimatmålen måste vara tydligt
              styrande i det nya ramverket. Kommissionens meddelande innehåller
              trots detta förslag om två bindande mål – för växthusgasutsläpp
              och för förnybar energi. Regeringen analyserar nu kommissionens
              förslag i detalj, liksom de olika nationella ståndpunkter som
              finns inom EU och som visar sig vara oerhört varierande och divergerande
              när man börjar titta på dem mer i detalj.
            </seg>
          </u>
          <note type="speaker" n="16b62a35">
            Anf. 83 LISE NORDIN (MP):
          </note>
          <u who="lise_nordin_7a122f" xml:id="i-f3884ee3609a09a3-2" n="12d03ad4">
            <seg n="a2e5b142">
              Herr talman! När hälften av den el och värme vi använder i Sverige
              fortfarande är fulenergi och leder till klimatutsläpp och efterlämnar
              radioaktivt avfall är jag och Miljöpartiet inte nöjda. Målet måste
              vara 100 procent förnybar energi, och Sverige har unika möjligheter.
            </seg>
            <seg n="3e4218fe">
              Men Sverige har också en mycket viktig roll, inte bara för att
              sopa rent framför egen dörr utan också bidra i de EU-samtal som
              nu pågår. Genom att den svenska regeringen inte har gett några
              tydliga inspel till EU-kommissionen har vi i dag anslutit oss
              till samma hållning som länder som Polen, som vill bygga mer kolkraft.
            </seg>
            <seg n="c24686d2">
              Lena Ek har i denna interpellationsdebatt inte svarat på när
              regeringen skulle ha gjort dessa inspel. Vi folkvalda, svenska
              folket eller medierna har ingen möjlighet att granska Lena Eks
              påståenden om att Sverige skulle ha varit pådrivande om hon inte
              kan hänvisa till när detta har skett. Det har ju inte skett i
              några av de officiella kontakter som vi kan ta del av.
            </seg>
            <seg n="dabbe99f">
              I och med att den svenska regeringen fortfarande inte har gett
              besked om vad man tycker om förslaget om att ha tre bindande mål
              för klimat, förnybart och energieffektivisering undrar man hur
              den svenska regeringen skulle ha kunnat påverka EU-processen när
              man själv inte har någon ståndpunkt. Det är inte annat än att
              jag undrar om det är Folkpartiets och Moderaternas vurmande för
              ny kärnkraft som är det som står i vägen i de interna förhandlingarna.
            </seg>
            <seg n="df4b2a7d">
              Hela konsekvensanalysen från EU-kommissionen tyder på stora vinster,
              nya jobb, stora miljövinster och hälsovinster med nya mål för
              förnybar energi och energieffektivisering. Jag kan inte se att
              det är något annat som står i vägen för regeringen än en ideologisk
              ståndpunkt att man vill ha kvar kärnkraft, som vi vet att två
              partier i regeringsställning kämpar för.
            </seg>
            <seg n="44c43a9d">
              Jag vill också kommentera den fråga jag fick om att inkludera
              åtgärder utomlands. Självklart vill Miljöpartiet gärna se att
              Sverige och andra länder kan bidra även i länder utanför EU, men
              det kan inte tas som ursäkt för att inte göra vår läxa på hemmaplan.
              Det som behövs är både åtgärder inom EU och att vi hjälper till
              med åtgärder i andra länder.
            </seg>
          </u>
          <note type="speaker" n="cc3cae39">
            Anf. 84 Miljöminister LENA EK (C):
          </note>
          <u who="lena_ek_miljoministe" xml:id="i-0c519747d3bb15d5-29" n="66fa1d8f">
            <seg n="3ba3d380">
              Herr talman! Jag har nu vid tre tillfällen redovisat för Lise
              Nordin hur regeringen har stött tre dokument från kommissionen
              som har handlat om klimat och energi respektive transportsektorn.
              Jag har redovisat det mycket tydligt i miljö- och jordbruksutskottet.
              Det finns i protokollen från miljörådet. Dessutom har Lise Nordin
              enligt uppgift i förra inlägget själv läst det brev som vi skickade
              i slutet på hösten och som tydligt nämner stödet till kommissionens
              färdplan och de milstolpar som beskrivs däri. Om man förstår vad
              färdplanen och milstolparna innehåller och har läst det inser
              man att regeringen därmed deklarerar sina ambitioner väldigt tydligt,
              åtminstone för kommissionen.
            </seg>
            <seg n="c1073ef4">
              Det som Lise Nordin däremot talar mindre om i det här sammanhanget
              är det som Miljöpartiet arbetar för. Man är nämligen emot internationella
              utsläppsrätter inom Clean Development Mechanism-systemet i FN.
              Det är ett system som med enorma summor bidrar till teknikutveckling
              och tekniktransfer till fattiga länder på ett sätt som de själva
              efterfrågar. Varför driver inte Miljöpartiet på så att kommissionen
              säger något om detta, något som blir helt avgörande för klimatförhandlingarna
              i höst? Och varför nämner inte Lise Nordin sitt förslag för handel
              med utsläppsrätter i Europa, där man vill sätta ett prisgolv för
              utsläppsrätter för industrin i Sverige som skulle innebära en
              indirekt subventionering av kolkraft och en överföring av klimatåtgärder
              till andra ställen? Detta vill Lise Nordin inte nämna när hon
              diskuterar klimatpolitik, men jag tror att det nu är dags att
              vi börjar diskutera de frågorna också.
            </seg>
          </u>
          <note n="137f7288">
            Överläggningen var härmed avslutad.
          </note>
          <note n="36def466">
            15 § Svar på interpellation 2013/14:234 om behovet av en kraftfull
            strategi för life science i Sverige
          </note>
          <note type="speaker" n="2d2d82a4">
            Anf. 85 Näringsminister ANNIE LÖÖF (C):
          </note>
          <u who="annie_loof_naringsminis" xml:id="i-0c519747d3bb15d5-30" n="6ee90658">
            <seg n="ca3aeeb1">
              Herr talman! Ingela Nylund Watz har frågat mig om, och i så fall
              när, regeringen anser det lämpligt att starta arbetet med en nationell
              strategi för life science.
            </seg>
            <seg n="2e416e21">
              Låt mig först säga att jag delar den bild Ingela Nylund Watz
              beskriver om traditionen i Sverige om en stark life science-sektor.
              En tradition som visar på vikten av gott samarbete mellan aktörer
              som sjukvård, industri och akademi. Detta är en sektor som regeringen
              har arbetat med att stärka och kommer att fortsätta stärka.
            </seg>
            <seg n="94ceb308">
              Inledningsvis vill jag lyfta fram regeringens arbete med att
              stärka näringslivsklimat och entreprenörskap. Sedan 2006 har regeringen
              vidtagit en mängd generella åtgärder för att förbättra företagsklimatet
              i Sverige. Skatterna har sänkts för företagare, och kostnaderna
              för att anställa har minskat. En rad åtgärder har vidtagits för
              att regler ska vara bättre anpassade till företagens villkor och
              verklighet. Förändringar har genomförts av de statliga riskkapitalinsatserna.
              I december i fjol infördes investeraravdraget. Från den 1 januari
              i år sattes arbetsgivaravgifterna ned med 10 procentenheter för
              personer som arbetar med forskning och utveckling.
            </seg>
            <seg n="6b3cefa5">
              För att gå in mer specifikt på life science-området vill jag
              framhålla att regeringen har gjort omfattande insatser som är
              viktiga för sektorn. I den senaste forsknings- och innovationspropositionen
              avsattes ytterligare 600 miljoner kronor per år till området livsvetenskap.
              Regeringen genomför inom ramen för dessa medel en omfattande satsning
              på Sci Life Lab, ett nationellt centrum för storskalig forskning
              inom biovetenskap, medicin och miljö. Sci Life Lab är ett samverkansprojekt
              mellan Uppsala universitet, Helsingforss universitet, Karolinska
              institutet och Kungliga tekniska högskolan, där näringslivet har
              visat stort intresse för samarbete. Bland annat investerar Astra
              Zeneca 5–10 miljoner kronor per år i samarbeten med forskare inom
              Sci Life Lab, och företaget har dessutom etablerat ett forskningscentrum
              i direkt anslutning till Sci Life Lab. Regeringens satsning på
              denna nationella infrastruktur med applikationer inom genomik,
              proteomik, bildanalys och tidig läkemedelsutveckling är historisk.
            </seg>
            <seg n="7bab1972">
              Som en följd av Astra Zenecas neddragning i Södertälje valde
              regeringen att satsa 150 miljoner kronor under 2013–2015 på ett
              nytt industriforskningsinstitut inom Rise, SP Process Development.
              Detta institut har i dag 40 anställda i Södertälje och är i gång
              med forsknings- och utvecklingsprojekt både tillsammans med företagskunder
              och inom EU-finansierade projekt.
            </seg>
            <seg n="9b25642e">
              Medel från forsknings- och innovationspropositionen går även
              till områden som behandlingsforskning, läkemedelsutveckling, antibiotika
              och infektion, åldrande och hälsa, vårdforskning, registerforskning
              och området kliniska prövningar, som Ingela Nylund Watz nämner
              i sin interpellation. En utredning lämnades i december till regeringen
              om nationell samordning av kliniska studier, med förslag som tar
              upp flera av de problem som Ingela Nylund Watz efterlyser.
            </seg>
            <seg n="757be121">
              Ett område som har visat intressanta resultat är regeringens
              satsning på innovationsslussar och testbäddar inom hälso- och
              sjukvården. Dessa satsningar visar på vikten av att genom nya
              arbetssätt skapa förutsättningar för innovation inom hälso- och
              sjukvård och äldreomsorgen. För att ta ytterligare ett steg för
              stärkt innovationskraft i offentlig sektor gav regeringen ett
              särskilt uppdrag till Vinnova förra året som syftar till just
              detta. Vinnova och SKL har också träffat en överenskommelse om
              innovationer för 2012–2014 för att stärka innovationsförmågan
              i regioner, kommuner och landsting och göra verksamheten mer öppen
              för utprovning och användning av innovativa tjänster, metoder
              och ny teknik.
            </seg>
            <seg n="9f54f1b2">
              Genom den nationella läkemedelsstrategin tar regeringen ett samlat
              grepp om läkemedelsfrågor i Sverige. I den handlingsplan som är
              kopplad till strategin och som utvecklats av regeringen tillsammans
              med SKL och en rad andra aktörer på läkemedelsområdet återfinns
              flera aktiviteter som har bäring på innovation, bland annat stöd
              för att utveckla en nationell införandemodell för nya läkemedel
              och vissa medicintekniska produkter.
            </seg>
            <seg n="73a7f5c2">
              Att stärka hälso- och sjukvården som en viktig kravställande
              kund när det gäller nya innovativa läkemedel, produkter och processer
              är något som företrädare för medicinteknik-, läkemedels- och bioteknikbranscherna
              lyft fram som särskilt prioriterat för dem.
            </seg>
            <seg n="990000e4">
              Arbetet som pågår ligger väl i linje med mitt arbete med den
              nationella innovationsstrategin, som regeringen presenterade parallellt
              med forsknings- och innovationspropositionen. Ett av målen med
              detta arbete är att förbättra förutsättningarna för innovation
              inom hela samhället, för såväl näringsliv och offentlig sektor
              som civilsamhället. Grundtanken för strategin är att konkreta
              åtgärder vidtas inom respektive ansvarsområde.
            </seg>
          </u>
          <note type="speaker" n="f5f8cfe5">
            Anf. 86 INGELA NYLUND WATZ (S):
          </note>
          <u who="ingela_nylund_watz_6b7be4" xml:id="i-15210160878ed153-0" n="5f66c04e">
            <seg n="a908903d">
              Herr talman! Tack, statsrådet, för svaret! Jag vill inledningsvis
              understryka att vi nog har en hel del olika uppfattningar om de
              satsningar som statsrådet räknar upp inom näringspolitikens område,
              på vilket sätt de har varit lyckosamma eller inte. Men nu är det
              inte det som den här diskussionen ska handla om, utan den ska
              i huvudsak handla om life science-området, för det är det som
              min interpellation berör.
            </seg>
            <seg n="0102fc10">
              Jag vill faktiskt hålla med statsrådet om att många av de åtgärder
              som regeringen har vidtagit är bra. Vi delar regeringens uppfattning
              kring dem och stöder dem. Jag vill inte på något sätt förminska
              de insatser som regeringen har gjort och som vi alla är överens
              om.
            </seg>
            <seg n="4685be50">
              Jag tycker att det är väldigt bra med resurstillskotten till
              den här sektorn. Jag tycker att det är bra med satsningarna på
              Sci Life Lab. Och inte minst, naturligtvis, är jag glad för Process
              Development i Södertälje. Det är otroligt bra saker, liksom satsningarna
              på behandlingsforskning och läkemedelsutveckling.
            </seg>
            <seg n="98b01d8b">
              Men, herr talman, det var inte de enskilda insatserna på life
              science-området som jag ville diskutera när jag skrev min interpellation.
              Det jag efterlyser är det som stora delar av branschen efterfrågar
              och som näringsministern, tror jag, inte alls är ovetande om,
              nämligen en sammanhållen kraftfull strategi med en tydlig ansvarsfördelning,
              tidsplaner och mätbara mål, gärna med Storbritannien som förebild.
            </seg>
            <seg n="5d5604a4">
              Jag tror dess värre inte att det arbetssätt som regeringen valt
              är tillräckligt kraftfullt i den mycket allvarliga situation som
              svensk life science befinner sig i. Vi tappar positioner – det
              vet näringsministern om. Vi har allvarliga problem med att få
              till kliniska prövningar, och vi har haft det under många år.
            </seg>
            <seg n="9871f0f1">
              Herr talman! Branschens företrädare lyfter också fram en annan
              aspekt på den nationella ansats som Storbritannien har gjort,
              nämligen långsiktigheten och det partiöverskridande perspektivet.
              Jag tycker att det är beklagligt att regeringen inte har sett
              värdet i att etablera ett sådant arbetssätt och förhållningssätt.
              Man valde att cementera frågan kring innovationsstrategin, i samband
              med forsknings- och innovationspolitiken och propositionen som
              kom, i blockpolitikens mer kortsiktiga perspektiv. Vi erbjöd en
              tioårig blocköverskridande överenskommelse. Regeringen sade nej.
              Jag undrar nu: Varför?
            </seg>
            <seg n="e34e7e40">
              Herr talman! Den halvering av antalet kliniska prövningar som
              har skett i Sverige under de senaste tio åren är förödande för
              Sveriges möjligheter att utveckla sjukvårdens medicinska kvalitet.
              Det tror jag att statsrådet och jag är eniga om. När de forskande
              läkemedelsföretagen inte vill etablera sig och genomföra prövningar
              i vårt land längre tappar vi kompetensutveckling i svensk sjukvård,
              och patienterna går miste om möjligheter till nya behandlingar.
            </seg>
            <seg n="1c9d7313">
              Att återskapa en förtroendefull samverkan mellan industrin, akademin
              och sjukvården är enligt min mening en absolut nödvändighet för
              att vända den här utvecklingen. Jag undrar: Delar statsrådet min
              uppfattning? Varför har det i så fall tagit så lång tid för regeringen
              att reagera just när det gäller de kliniska prövningarna trots
              att varningsklockorna har larmat väldigt länge?
            </seg>
            <seg n="43b6e896">
              Till sist, herr talman. Eftersom statsrådet uppenbarligen är
              tillfreds med regeringens arbetssätt i fråga om att utveckla life
              science i Sverige skulle jag vilja fråga: Vilka är regeringens
              mest viktiga mål? Hur och när ska de utvärderas?
            </seg>
          </u>
          <note type="speaker" n="dd0652d1">
            Anf. 87 Näringsminister ANNIE LÖÖF (C):
          </note>
          <u who="annie_loof_naringsminis" xml:id="i-0c519747d3bb15d5-31" n="6ee90658">
            <seg n="03c4b2a8">
              Herr talman! Låt oss börja med den sista fråga som Ingela Nylund
              Watz lyfter fram, nämligen hur vi utvärderar våra mål.
            </seg>
            <seg n="540bef1b">
              Våra mål om svenskt näringslivsklimat och innovationspolitik
              står fastslagna i den nationella innovationsstrategin. De gäller
              för samtliga sektorer i Sverige. De gäller fram till 2020. De
              utvärderas löpande, årligen. Jag tog emot den första utvärderingen
              från myndigheterna Vinnova och Tillväxtanalys i höstas.
            </seg>
            <seg n="917e068c">
              Vi tror att det är viktigt att sätta mål men också att följa
              upp och utvärdera detta. Det är någonting som vi kommer att göra
              för att hela tiden arbeta med att implementera och genomföra innovationsstrategin
              genom olika politiska förslag, till exempel investeraravdraget
              och FoU-avdraget. Dessa två saker har trätt i kraft de senaste
              två månaderna.
            </seg>
            <seg n="8a36f6db">
              Jag ska gå tillbaka till life science-branschen. Jag talade i
              mitt inledningsanförande just om bredden av insatser som vi har
              gjort för life science-sektorn. Det är allt från satsning på kliniska
              studier och innovationsslussar till öronmärkta satsningar på det
              område som vi kallar för livsvetenskap.
            </seg>
            <seg n="6207d7ef">
              Ingela Nylund Watz vet att det är en av de större satsningar
              som någon regering har gjort på forskning och innovation, totalt
              sett, men också på life science, specifikt. Dessutom har vi nu
              satsat på Sci Life Lab. Det är en historisk satsning på ett samverkansprojekt
              mellan ett antal högskolor och universitet och regering och näringsliv.
            </seg>
            <seg n="2a107d47">
              Jag tror att det är viktigt att vi jobbar med samverkan vad gäller
              life science. Därför har Näringsdepartementet under en lång tid
              haft en dialog – och man har en pågående dialog – med företrädare
              för branschorganisationer inom hela life science-sektorn. Det
              gäller allt från läkemedel till medicinteknik och bioteknik. Det
              är enskilda företag men också andra relevanta aktörer på det här
              området.
            </seg>
            <seg n="47034401">
              Vi ser arbetet med den nationella innovationsstrategin, men också
              med forsknings- och innovationspropositionen, som ett led i ett
              strategiarbete för life science-sektorn. Det är ett pågående arbete.
              Vi gör satsningar både i enskilda propositioner och i budgetpropositionen
              för respektive år, där vi stärker just denna sektor, även om vi
              inte avser att ta fram ett skrivet strategidokument.
            </seg>
            <seg n="a41696bf">
              Vi har en nationell innovationsstrategi som rymmer såväl stålindustrin
              och life science-sektorn som tjänstesektorn och den offentliga
              sektorn. Och det är erfarenheten från många andra länder som lyckats
              med innovationspolitiken, att man har ett brett och samlat grepp
              över samtliga sektorer.
            </seg>
            <seg n="b24c9eb8">
              Life science-området har av tradition varit oerhört viktigt för
              Sverige, och jag vill att det ska fortsätta att vara det. Därför
              har regeringen genomfört en rad satsningar som är relevanta för
              life science-sektorn. Bland annat har vi i innovations- och forskningspropositionen
              ett särskilt kapitel som beskriver livsvetenskap och de 600 miljoner
              som vi tillför från 2016 och framåt.
            </seg>
            <seg n="3958b4ce">
              Vi har satsningar på strategiska innovationsområden. Det är nytt
              från alliansregeringens sida; det har vi inte haft tidigare. Det
              handlar om fördjupade samverkansprojekt för att möta viktiga samhällsutmaningar
              inom exempelvis området hälsa, där life science-sektorn kommer
              in. Vi har också, som jag sade i mitt interpellationssvar, ett
              nytt institut för hållbar processutveckling och katalys, som har
              startat i Södertälje.
            </seg>
            <seg n="83d5e75c">
              Utöver det har vi en satsning på behandlingsforskning för att
              vidareutveckla befintliga behandlingsrutiner och utveckla och
              utvärdera behandlingsmetoder. Jag kan också nämna de generella
              satsningarna på test- och demoanläggningar och deltagande i partnerskapsprogram
              inom EU.
            </seg>
            <seg n="f0bdd251">
              Vi jobbar på ett brett fält för att stärka life science. Vi satsar
              specifikt men inom ramen för den nationella innovationsstrategin.
            </seg>
          </u>
          <note type="speaker" n="f8f86148">
            Anf. 88 INGELA NYLUND WATZ (S):
          </note>
          <u who="ingela_nylund_watz_6b7be4" xml:id="i-15210160878ed153-1" n="5f66c04e">
            <seg n="41c7d04b">
              Herr talman! Jag skulle vilja upprepa det jag sade i mitt inledningsanförande.
              Flera av de satsningar som regeringen har gjort, både när det
              handlar om resurstillskott och när det handlar om allokering av
              resurser till olika delar av det som kan kallas life science-sektorn,
              är bra. Vi står bakom det. Men det som brister, enligt vårt sätt
              att se på det, är att regeringen inte har dragit slutsatsen att
              det som krävs för att verkligen återskapa Sveriges plats i tätpositionen
              när det handlar om life science är en ordentlig kraftsamling.
              Och det tror jag bara man kan göra om man använder redskapet,
              till exempel en nationell kraftsamling, som branschen har efterlyst.
              Det är därför jag vill föra den här diskussionen.
            </seg>
            <seg n="27173c13">
              Låt mig ge ett exempel, som jag kan väldigt väl, som visar varför
              jag tror att det är så viktigt, herr talman, att göra den ordentliga
              kraftsamlingen. Jag har en elvaårig bakgrund i hälso- och sjukvården.
              Under samtliga de elva åren såg vi att vi hade en vikande, fallande,
              trend i fråga om kliniska prövningar. Det har varit en av Sveriges
              framgångsfaktorer när det handlar om att utveckla läkemedel, nya
              behandlingsmetoder och ny medicinteknik. Det var det som gjorde
              att vi verkligen var i framkant inom hela den här utvecklingen.
              Den utvecklingen har fallit, och det vet statsrådet om.
            </seg>
            <seg n="430beb38">
              Om hälso- och sjukvården nu fungerar så att man inte har tid
              att genomföra forskning, att läkare som också forskar inte har
              tid att arbeta som handledare för kliniska studier, är det mer
              än bara det som tas med i en innovationsstrategi på Näringsdepartementet
              som behövs. Då behöver flera stora politikområden, till exempel
              hälso- och sjukvården, involveras på ett mycket tydligare sätt.
            </seg>
            <seg n="497bfe28">
              Under tio års tid har svensk hälso- och sjukvård, som kanske
              är den viktigaste basen för life science-industrin i Sverige och
              dess möjligheter att utvecklas, totalt fokuserat på att öka produktionen.
              Det finns inte tid för något annat än snabba och korta besök.
              Man räknar pinnar, och ersättningssystemen går ut på att trycka
              igenom så många patienter som möjligt. Det är bra att sjukvården
              jobbar med produktivitetsutveckling, men det är inte bra, herr
              talman, om det leder till att vi inte längre i Sverige har möjligheten
              att arbeta med kliniska prövningar i svensk hälso- och sjukvård.
            </seg>
            <seg n="875273b1">
              Detta menar jag, herr talman, är ett exempel på att insikten
              om vilken kraftsamling som behövs för att utveckla en kraftfull
              strategi för life science – flytta fram Sverige i framkant igen
              och undvika att vi rasar längre ned på listorna vid mätning av
              ett lands framgångar på området – inte har slagit rot hos regeringen.
              Det är tråkigt. I grund och botten tror jag att näringsministern
              instämmer i min analys, men jag tror att regeringen har dragit
              fel slutsatser av hur tillståndet är i Sverige.
            </seg>
            <seg n="022139d6">
              Det är bra att regeringen utvärderar löpande, men vilka är regeringens
              mål på området? Vad är det regeringen utvärderar löpande? Vad
              har regeringen för vision om life science på till exempel en tioårscykel?
            </seg>
          </u>
          <note type="speaker" n="b25e779e">
            Anf. 89 Näringsminister ANNIE LÖÖF (C):
          </note>
          <u who="annie_loof_naringsminis" xml:id="i-0c519747d3bb15d5-32" n="6ee90658">
            <seg n="6dfb8046">
              Herr talman! Ingela Nylund Watz beskriver för mig att hon har
              elva års erfarenheter av hälso- och sjukvård, och hon har under
              alla dessa elva år sett en vikande trend inom framför allt kliniska
              prövningar. De första fem sex åren av dessa elva års erfarenhet
              styrde en socialdemokratisk regering. Det är först under en alliansregering
              vi kan se stora satsningar på life science. Det är under en alliansregering
              som vi nu har lagt fram 600 miljoner för att stärka life science-sektorn.
            </seg>
            <seg n="47d47a8b">
              Vi arbetar nu med många av de förslag som Forska Sverige tar
              upp, bland annat en satsning på kvalitetsregister, nationell samordning
              av kliniska studier, skatteavdrag för FoU och investeringar, att
              göra om utbildningssystemet och satsning på nationell infrastruktur
              som Sci Life Lab. Inget av dessa initiativ fanns under de första
              sex åren av Ingela Nylunds erfarenhet vad gäller vikande trend
              för kliniska prövningar.
            </seg>
            <seg n="b497862d">
              Om det är så är jag glad att vi bytte regering 2006, att vi har
              arbetat med ett forsknings- och innovationsklimat under de senaste
              åren som har inneburit ett pengamässigt tillskott till sektorn
              och ett nytt arbetssätt med hjälp av strategiska innovationsområden.
              Det är helt nytt. Där arbetar vi med samhällsutmaningar vad gäller
              hälsa. Vi har inrättat ett nytt forskningsinstitut efter Astra
              Zenecas nedläggning i Södertälje. Det är också ett nytt sätt.
            </seg>
            <seg n="c480bf3a">
              Utöver det har vi arbetat med innovationsslussar och testbäddar
              inom hälso- och sjukvården. Också det är ett nytt grepp. Där gav
              vi från regeringens sida förra året Vinnova ett särskilt uppdrag
              att jobba med dessa frågor inom offentlig sektor. Här har också
              Vinnova och SKL, Sveriges Kommuner och Landsting, hälso- och sjukvården,
              träffat en överenskommelse om innovationer för 2012 till 2014
              för att stärka innovationsförmågan inom hälso- och sjukvården,
              kommuner och regioner för att göra verksamheten mer öppen för
              utprovning och användning av innovativa tjänster, metoder och
              ny teknik.
            </seg>
            <seg n="3fe1d194">
              Utöver detta har regeringen under de senaste åren – vilket inte
              den socialdemokratiska regeringen gjorde – öppnat för innovationsupphandling.
              För att stärka hälso- och sjukvården är det otroligt viktigt att
              offentlig sektor är kravställare vid upphandlingar. Genom innovationsupphandling
              kan vi använda verktyget för att stimulera ökad innovation som
              också är till nytta för hela life science-sektorn.
            </seg>
            <seg n="afc32e65">
              Jag är glad över att Socialdemokraterna och Ingela Nylund Watz
              välkomnar de stora satsningar som regeringen gör på life science-sektorn.
              Sett i backspegeln är det synd att dessa satsningar inte skedde
              för tio år sedan.
            </seg>
          </u>
          <note type="speaker" n="bc156eee">
            Anf. 90 INGELA NYLUND WATZ (S):
          </note>
          <u who="ingela_nylund_watz_6b7be4" xml:id="i-15210160878ed153-2" n="5f66c04e">
            <seg n="d6a9041a">
              Herr talman! Det är tråkigt när jag ställer en interpellation,
              som faktiskt har en ansats i att försöka diskutera på vilket sätt
              vi ska profilera och stärka arbetet med att utveckla life science-sektorn,
              att statsrådet raljerar över vad tidigare regeringar har gjort.
              Då kan jag gå tillbaka till 90-talet och fråga mig varför Carl
              Bildt-regeringen inte gjorde något. Den typen av argumentationsteknik
              är billig, tycker jag, av en ansvarig minister.
            </seg>
            <seg n="c208fc3b">
              Under de år som den här regeringen har verkat har möjligheterna
              funnits att vidta åtgärder för att till exempel stärka sjukvårdens
              förutsättningar att få utrymme för att genomföra handledning i
              kliniska prövningar. För att kasta tillbaka handsken har regeringen
              valt skattesänkningar som metod i stället för att försöka få fart
              på Sverige och låtit sjukvården stå utan resurstillskott. Om vi
              ska föra debatten på den nivån lär vi inte komma någonstans. Om
              vi vill komma någonstans måste vi fundera över om det finns några
              kloka ord i till exempel Forska Sveriges senaste rapporter. Finns
              det något mer vi kan göra för att gå branschen till mötes, som
              vill ha en kraftfull nationell strategi, eller är allt bra som
              det är?
            </seg>
            <seg n="c4cef50e">
              Jag tror att det vore bra om Sverige tog ett ytterligare steg
              för att markera hela nationens, hela regeringens, hela det offentliga
              Sveriges, hela näringslivets, hela branschens vilja att återta
              förlorade positioner på life science-området. Jag hoppas att regeringen
              vill det också.
            </seg>
          </u>
          <note type="speaker" n="c23e3770">
            Anf. 91 Näringsminister ANNIE LÖÖF (C):
          </note>
          <u who="annie_loof_naringsminis" xml:id="i-0c519747d3bb15d5-33" n="6ee90658">
            <seg n="66df5077">
              Herr talman! Jag raljerar inte. Jag bara konstaterar att under
              de första åren av vikande trend för kliniska prövningar satt en
              socialdemokratisk regering vid makten som inte satsade. Satsningarna
              kom först med alliansregeringen. Jag har under interpellationsdebatten
              talat om för interpellanten vilka satsningar vi har gjort i ett
              brett spektrum.
            </seg>
            <seg n="84194bd4">
              Med det säger jag inte att jag är stolt eller nöjd eller att
              vi inte ska göra mer. Jag tror att vi kan göra ännu mer för att
              stärka svensk konkurrenskraft. Det handlar om att även i fortsättningen
              ha ett gynnsamt skatteklimat, inte ökade kostnader som Socialdemokraterna
              föreslår. Det handlar om att fortsätta att stärka hälso- och sjukvårdssektorn
              vad gäller innovation, som regeringen arbetar med. Det handlar
              om att titta på de förslag som Forska Sverige lyfte fram senast
              i januari 2014. Av den gedigna rapporten framgår att vi arbetar
              med många av de förslag som Forska Sverige har lyft fram. Det
              gäller bland annat satsningen på kvalitetsregister och nationell
              samordning för kliniska studier. Vi jobbar med FoU-avdrag och
              investeraravdrag, som också lyfts fram. Utbildning i toppklass
              efterfrågas. Vi genomför stora reformer på grundskole- och gymnasienivå
              och för högre utbildning. De vill också att vi satsar på nationell
              infrastruktur, till exempel Sci Life Lab, vilket vi aviserade
              för något år sedan i vår forsknings- och innovationsproposition.
            </seg>
            <seg n="a81bb1d0">
              Jag är glad över att Socialdemokraterna uppenbarligen gillar
              den politik som Alliansen för och de satsningar vi gör på forsknings-
              och innovationsområdet. Jag hoppas att vi framöver kan hitta en
              samsyn, givetvis över blockgränserna, för att fortsätta arbetet
              för att stärka life science-sektorn och forskning och innovation.
              En sådan proposition kommer först om några år.
            </seg>
          </u>
          <note n="137f7288">
            Överläggningen var härmed avslutad.
          </note>
          <note n="1abedcde">
            16 § Svar på interpellation 2013/14:235 om innovationspolitikens
            status inom regeringen
          </note>
          <note type="speaker" n="7e24e2eb">
            Anf. 92 Näringsminister ANNIE LÖÖF (C):
          </note>
          <u who="annie_loof_naringsminis" xml:id="i-db541319aaeb222e-0" n="6ee90658" next="i-8bc141983bc5496d-0">
            <seg n="c5937bbb">
              Herr talman! Ingela Nylund Watz har frågat mig om OECD:s utvärdering
              av Sveriges innovationssystem föranleder regeringen att vidta
              några åtgärder avseende politikområdets ställning inom regeringen.
            </seg>
            <seg n="64010a66">
              Som Ingela Nylund Watz mycket riktigt påpekar beställde regeringen
              våren 2011 en granskning av Sveriges innovationssystem. OECD genomförde
              sin utvärdering parallellt med att regeringen arbetade med att
              ta fram en nationell innovationsstrategi i brett samförstånd med
              regionala aktörer, näringsliv, offentlig sektor och civilsamhället.
            </seg>
          </u>
          <note n="ccd20a4e">
            I och med att vi hade en kontinuerlig dialog med OECD under processen
            kunde flera av rekommendationerna snabbt införlivas i regeringens
            politik, bland annat inom ramen för forsknings- och innovationspropositionen
            som lämnades till riksdagen i oktober 2012 och budgetpropositionerna
            för 2013 respektive 2014.
          </note>
          <u who="annie_loof_naringsminis" xml:id="i-8bc141983bc5496d-0" n="6ee90658" prev="i-db541319aaeb222e-0">
            <seg n="71c67151">
              Några exempel på genomförda reformer i forsknings- och innovationspropositionen
              som är i linje med OECD:s rekommendationer är satsningen på strategiska
              innovationsområden, förstärkning av medel till industriforskningsinstituten
              och de pågående uppdragen om kriterier för samverkan. Utöver dessa
              satsningar kan nämnas sammanslagningen av Almi Företagspartner
              och Innovationsbron, satsning på ett system för fond-i-fond-investeringar,
              införandet av ett investeraravdrag och ett FoU-avdrag. Bland annat
              för att främja den offentliga sektorn som drivkraft för innovation
              har regeringen beslutat att förstärka det statliga upphandlingsstödet
              inklusive innovationsupphandling och samla det vid Konkurrensverket.
              På Näringsdepartementet har vi även inrättat ett innovationskansli
              för att driva på genomförandet av strategin.
            </seg>
            <seg n="e5749445">
              Jag delar inte Ingela Nylund Watz åsikt om innovationspolitikens
              ställning i regeringen. Regeringen står bakom den nationella innovationsstrategin.
              Innovationsstrategin, som nu är ett tydligt inriktningsdokument
              för innovationspolitiken, togs fram i samarbete med samtliga departement,
              och det samarbetet präglar även genomförandet. Därför är det inte
              förvånande att vi i regleringsbreven för 2014 utökat antalet myndigheter
              som ska rapportera sina insatser för att uppnå målen för innovationsstrategin.
              Nu inkluderar vi 19 myndigheter under sex olika departement, vilket
              illustrerar det stora intresset för de här frågorna inom regeringen.
            </seg>
          </u>
          <note type="speaker" n="d4861bfe">
            Anf. 93 INGELA NYLUND WATZ (S):
          </note>
          <u who="ingela_nylund_watz_6b7be4" xml:id="i-15210160878ed153-3" n="5f66c04e">
            <seg n="1afab7af">
              Herr talman! Tack, statsrådet, också för detta svar, som dock
              inte var lika fylligt som det förra. Det kanske beror på att frågan
              är något spetsigare ställd och att det finns en tydligare åsiktsskillnad
              i frågan om hur vi bör leda den nationella innovationspolitiken
              än om dess innehåll.
            </seg>
            <seg n="75045f51">
              Statsrådets svar på min raka fråga kan jag inte tolka på något
              annat sätt än som ett nej. Statsrådet tänker inte vidta några
              åtgärder för att stärka innovationspolitikens status i regeringen.
              Just på den punkten har regeringen uppenbarligen blundat för den
              tydliga kritik eller de tydliga rekommendationer som OECD riktade
              när de fick möjligheter att lämna en rapport över den svenska
              innovationspolitiken.
            </seg>
            <seg n="287db402">
              Herr talman! I sin rapport påpekar OECD det faktum att Sverige
              karakteriseras av små departement och väldigt stora myndigheter
              vilket gör samordningen av innovationspolitiken extra angelägen.
              OECD förvånas över att politikområdet prioriteras så lågt av regeringen
              men pekar också på det inte helt smickrande omdömet att de små
              departementen saknar kompetens på området liksom förmåga att styra
              och utvärdera sina myndigheter.
            </seg>
            <seg n="3a8ab499">
              Dessvärre menar OECD att innovationsekonomin som sådan har en
              svag ställning på Näringsdepartementet. Ovanpå detta menar OECD
              också att den senaste forsknings- och utvecklingspropositionen
              har ett alltför ensidigt forskningsperspektiv på innovation, vilket
              jag tycker är särskilt intressant.
            </seg>
            <seg n="e691feb1">
              Herr talman! Jag noterar att statsrådet i sitt svar framhåller
              att regeringen har tagit intryck av OECD, eftersom man arbetade
              med rapporten samtidigt som propositionen togs fram. Det är bra,
              och jag har noterat det. Men varför har regeringen inte tagit
              intryck på detta område?
            </seg>
            <seg n="67959f62">
              OECD är väldigt tydlig med att Sverige borde kraftsamla och utveckla
              en mer effektiv ledning av innovationspolitiken. Beror det på
              att OECD har rätt när man menar att tyngdpunkten i det svenska
              innovationsarbetet har ett alltför ensidigt forskningsperspektiv
              och att ansvaret för detta i själva verket ligger på ett annat
              departement än näringsministerns? Statsrådet får gärna bringa
              klarhet i detta.
            </seg>
            <seg n="2f582d22">
              Herr talman! Det har sagts många gånger och det är ett faktum:
              Sverige är ett litet land, och världen är väldigt stor. OECD menar
              att en viktig framgångsfaktor för Sverige har varit samverkan
              mellan stat, stora företag och fackföreningar och att den offentliga
              upphandlingen har varit viktig. Statsrådet framhåller också att
              vi arbetar bra med det i Sverige nuförtiden, och det är gott.
            </seg>
            <seg n="f6e94471">
              Jag menar att OECD:s rapport i själva verket ger oss socialdemokrater
              ett starkt stöd för vårt förslag att inrätta ett nationellt innovationsråd
              som bör ledas av statsministern. Varför har regeringen en annan
              uppfattning än så många andra länder och OECD?
            </seg>
            <seg n="b9548340">
              Herr talman! Jag tror i grund och botten att näringsministern
              och jag är överens om ganska mycket när det handlar om att stärka
              den svenska innovationspolitiken. Faktum är att jag tror att det
              är mer som förenar än som skiljer oss åt.
            </seg>
            <seg n="53596f9a">
              Jag tror också att näringsministern har uppmärksammat hur andra
              länder samlar sig över politiska gränser för att nå långsiktiga
              strategiska satsningar på innovationspolitiken och leda det arbetet
              på högsta politiska nivå.
            </seg>
            <seg n="60922246">
              Jag skulle därför vilja fråga näringsministern: Anser näringsministern
              att det är ett exempel på ett klokt politiskt övervägande att
              genomföra satsningarna på innovationspolitiken på det sätt som
              nu görs i ljuset av den internationella konkurrensen?
            </seg>
          </u>
          <note type="speaker" n="698f787f">
            Anf. 94 Näringsminister ANNIE LÖÖF (C):
          </note>
          <u who="annie_loof_naringsminis" xml:id="i-0c519747d3bb15d5-34" n="6ee90658">
            <seg n="8b811b4e">
              Herr talman! Det blir nästan lite sött att få ett försök till
              uppsträckning av en socialdemokrat i närings- och innovationspolitik.
            </seg>
            <seg n="93df9269">
              Vi har presenterat en nationell innovationsstrategi som vi har
              tagit fram i brett samförstånd mellan näringsliv, akademi och
              civilsamhälle under ett antal år. Genom en rad tematiska och regionala
              dialoger har 1 400 personer varit med och tagit fram detta. Det
              har inte skett med ett innovationsråd som sitter runt statsministern
              i ett slutet rum, utan vi har haft samverkan brett över Sverige
              även utanför Rosenbad för att få in kunskap och erfarenhet för
              att forma vår nationella innovationsstrategi.
            </seg>
            <seg n="52c12475">
              Det var Näringsdepartementet och regeringen som beställde OECD:s
              genomlysning av innovationspolitiken. Vi gjorde det för att vi
              ville ha deras syn på hur vi kan förbättra svenskt innovationsklimat,
              vilket vi också har gjort. Många av de rekommendationer som OECD
              föreslår finns i innovationsstrategin såväl i det breda anslaget
              som i de enskilda satsningarna. I FoI-propositionen lägger vi
              lite drygt 2 miljarder på innovation. Det är den största satsningen
              vi har gjort historiskt på svenskt innovationsklimat.
            </seg>
            <seg n="96a5c9f1">
              Ingela Nylund Watz hoppar över ett stycke i OECD:s rekommendationer.
              De pekar på vår fantastiska historia men också på vår internationellt
              ledande position. De uppmanar Sverige att använda sina styrkor
              och våga vara pionjär i innovationspolitiken. Det är en uppmaning
              som vi verkligen har tagit till oss. Det är därför som vi kort
              därefter, mycket i samarbete med OECD, presenterade dels innovationsstrategin,
              dels forsknings- och innovationspropositionen.
            </seg>
            <seg n="2b73402a">
              Resultaten är tydliga på var Sverige ligger i dag. Vi toppar
              internationella rankningslistor. Vi är bäst i EU på innovation,
              och vi ligger bland de absolut bästa vad gäller konkurrenskraft
              och kreativitet i världen. För att vi ska bibehålla detta handlar
              det om att fortsätta att satsa på dessa områden med sänkta skatter,
              att premiera forskning och innovation och en utbildning i världsklass.
              Det är så vi bygger ett starkt innovationsklimat framöver.
            </seg>
            <seg n="35bb6dfb">
              När vi lyfter fram innovation är det också viktigt att påtala
              att det inte är något som kan dikteras fram av politiker. Det
              hela är i sig ett underifrånbygge som bygger på enskilda människors
              kreativitet och innovationsförmåga. Det är därför som jag är så
              skeptisk till ett innovationspolitiskt råd som ska lyfta Sverige
              till ännu högre höjder.
            </seg>
            <seg n="bd7062d0">
              Jag tror inte på det. Jag tror däremot på rekommendationerna
              som OECD ger oss, att satsa på innovationshöjande åtgärder för
              små och medelstora företag. Därför presenterade vi ett FoU-avdrag
              och därför förstärkte vi till exempel industriforskningsinstituten.
            </seg>
            <seg n="7140e0cc">
              Jag tror också på ett tydligt samarbete inom Regeringskansliet
              i genomförandet. Därför har vi breddat uppdragen till fler myndigheter
              och fler departement som nu ska rapportera hur man arbetar med
              innovation. Därför har vi ett innovationskansli på Näringsdepartementet.
            </seg>
            <seg n="8efa39aa">
              Jag tror dessutom att det är viktigt att jobba brett inom alla
              sektorer. Det handlar inte bara om att ta in den viktiga industrin
              i Sverige, utan också tjänstesektorn och den offentliga sektorn,
              och jobba med innovationsarbete. Det är knappast något som kan
              dikteras från en statsminister i ett innovationspolitiskt råd,
              utan det krävs aktiva, verkningsfulla åtgärder ute i verkligheten
              för att det ska komma till stånd.
            </seg>
            <seg n="9b06757f">
              Där kan gärna vår innovationsstrategi och vår forsknings- och
              innovationsproposition, som innehåller medel, vara ett viktigt
              verktyg framåt.
            </seg>
          </u>
          <note type="speaker" n="585d036f">
            Anf. 95 INGELA NYLUND WATZ (S):
          </note>
          <u who="ingela_nylund_watz_6b7be4" xml:id="i-15210160878ed153-4" n="5f66c04e">
            <seg n="b88fb054">
              Herr talman! Statsrådet får betrakta mitt anförande precis hur
              hon vill – sött eller inte. Jag förbehåller mig rätten att debattera
              och granska regeringens innovationspolitik. Statsrådet får naturligtvis
              recensera mina anföranden precis som jag kan recensera hennes.
            </seg>
            <seg n="f8f1fd5e">
              Med detta sagt vill jag ändå säga att jag inte tror att det förhåller
              sig på det sättet att statsrådet har studerat det socialdemokratiska
              förslaget när det handlar om satsningar på innovationsområdet.
              Vad vi har tagit fasta på är mycket av det som framgår i OECD:s
              rapport när det handlar om deras sätt att presentera styrkor,
              svagheter, möjligheter och utmaningar.
            </seg>
            <seg n="e4c89eb4">
              En av de satsningar som vi vill göra är att höja innovationspolitikens
              status. Det vill vi göra genom att inrätta ett nationellt innovationsråd,
              och vi vill att det ska ha så hög status i regeringens arbete
              att det leds av Sveriges statsminister. Vi tror att det har ett
              otroligt viktigt signalvärde att landets statsminister tar täten
              i ett arbete som handlar om att bibehålla de fina positioner som
              Sverige har på innovationsområdet. Utvecklingen går snabbt, herr
              talman. Alla länder gör anspråk på att ligga i framkant när det
              handlar om att utveckla sin innovationskraft. Då behöver vi ställa
              upp de tydligaste markörerna för detta i arbetet. Så kan vi visa
              signalvärdet tillsammans med branschens företrädare, med akademin
              och med näringslivet: Här menar vi allvar.
            </seg>
            <seg n="603b8ab7">
              Till detta kopplar vi, utöver det som regeringen satsar på innovationspolitiken,
              ytterligare 2 miljarder på att bland annat utveckla strategiska
              samverkansprogram. Ett sådant vill vi till exempel ha på det område
              vi debatterade i samband med den förra interpellationen, nämligen
              life science. Vi har också pekat ut klimatutmaningarna som ett
              sådant område.
            </seg>
            <seg n="e6ba2e96">
              Självfallet har vi också funderat igenom på vilket sätt det offentliga
              Sverige och regionerna kan involveras i arbetet med att utveckla
              det svenska innovationssystemet. Där finns ytterligare en punkt
              som OECD pekar på som en svaghet i det svenska innovationssystemet:
              Regionerna är svagt utvecklade när det handlar om att kunna bidra
              till utvecklingen av innovation.
            </seg>
            <seg n="45a8504c">
              Herr talman! Låt mig också säga att jag tror att det är allmänt
              väl känt – det har diskuterats i många år i Sverige – att vi satsar
              mycket och att vi ligger väl till när det handlar om innovation.
              Men vi har även en innovationsparadox, och det vet statsrådet
              om. Vi satsar mycket, men vi får ut väldigt lite i form av nya
              varor och produkter. Det är detta vi måste komma åt. Det måste
              vi göra med satsningar på riskkapital. Vi måste göra det med satsningar
              på att stötta den regionala nivån. Vi måste göra det i samverkan
              med näringslivet.
            </seg>
            <seg n="b7e65112">
              Men vi måste också visa att Sverige som nation menar allvar.
              Då tror jag att det har sin betydelse att statsministern tar ledningen
              för ett sådant arbete, precis som man gör i Storbritannien och
              flera andra länder. Jag tycker att det är tråkigt att innovationspolitiken
              inte har fått denna status i Regeringskansliet.
            </seg>
          </u>
          <note type="speaker" n="90c74204">
            Anf. 96 Näringsminister ANNIE LÖÖF (C):
          </note>
          <u who="annie_loof_naringsminis" xml:id="i-0c519747d3bb15d5-35" n="6ee90658">
            <seg n="27ef8230">
              Herr talman! Jag kan garantera svenska folket – om de ligger
              vakna om natten – att Fredrik Reinfeldt är både oerhört engagerad
              i och intresserad av innovationspolitiska frågor. Det var statsministern
              som presenterade förslaget om en innovationsstrategi här i riksdagen
              i en regeringsförklaring för ett antal år sedan. Regeringen fattar
              kollektiva beslut, och kollegerna där har varit med i arbetet
              med att ta fram den nationella innovationsstrategin. Till skillnad
              från tidigare innovationsstrategier som tidigare regeringar har
              gjort är detta ett dokument och ett arbete där alla departement
              har varit involverade. Hela regeringen, inklusive statsministern,
              har hållit i taktpinnen för att detta ska lyftas.
            </seg>
            <seg n="a2927b57">
              Jag vågar hävda att innovationspolitiken har oerhört hög status.
              Inte minst märks det på våra utlandsresor, som alla mina kolleger
              i regeringen gör. Där får vi ofta tala om vårt arbete med innovationspolitiken
              i Sverige. Det finns ett intresse för hur Sverige har lyckats
              komma högt upp på rankningslistor, hur vi investerar i forskning,
              utveckling och innovation och hur det kommer sig att ett så litet
              land som Sverige kan ha så många både stora och små företag som
              lyckas internationellt, främst inom innovationsområdet. Det är
              jag stolt över. Vi har både stora och små företag som har kommit
              ut på den internationella globala arenan och är föregångare inom
              innovationsområdet.
            </seg>
            <seg n="eb45986e">
              Det arbetet delar hela regeringen. Det är inte bara jag som närings-
              och innovationsminister och det innovationskansli som jag har
              på departementet som arbetar med detta, utan det är som sagt samtliga
              departement.
            </seg>
            <seg n="7f15f5d9">
              Den andra delen handlar om den berömda paradox som Ingela Nylund
              Watz tar upp. Det stämmer att vi är duktiga på att satsa på infrastruktur,
              det vill säga forskning och innovation, men sämre på att kommersialisera
              det och få ut gångbara produkter på marknaden. Det är därför vi
              från alliansregeringen säger att det är viktigt att satsa på entreprenörs-
              och näringspolitiken: sänkta skatter, sänkta kostnader, FoU-avdrag,
              investeraravdrag och riskkapital i tidiga skeden.
            </seg>
            <seg n="7cbffcfd">
              Allt detta har vi styrt om och genomfört under våra år vid makten.
              Det är säkert inte tillräckligt. Vi behöver säkert göra ännu mer
              för att fler entreprenörer ska se dagens ljus och för att fler
              produkter ska se dagens ljus och komma ut på marknaden. Internationaliseringscheckar
              är en annan sak som vi har infört, till exempel.
            </seg>
            <seg n="30a3711d">
              Vi har också infört strategiska innovationsområden. Det är bra
              att även Socialdemokraterna har tagit det till sitt hjärta. Men
              till skillnad från Socialdemokraterna pekar vi inte ut specifika
              områden. Strategiska innovationsområden, som vi nu lanserar, har
              till syfte att det hela ska komma underifrån. Samverkan mellan
              akademi och näringsliv får nu hos Vinnova söka om olika programinsatser
              för att innovera och forska på de områden som de finner är de
              bästa möjliga. Det är det som är underifrånperspektivet i detta.
            </seg>
            <seg n="d3d30911">
              Det stämmer att regionerna behöver bli bättre på innovation.
              Det arbete som har skett under de senaste åren innebär att allt
              fler regioner har tagit fram egna regionala innovationsstrategier.
              Det är ett arbete där man bland annat har tittat på den nationella
              innovationsstrategin och haft den som kunskapsbank när man har
              format sina regionala strategier. Några regioner låg före och
              införde det tidigare än regeringen, och några arbetar fortfarande
              med det.
            </seg>
            <seg n="ef5c73e6">
              Jag vill bara kort nämna att i den kommande strukturfondsperioden
              för 2014 och framåt, som är viktig för regionernas innovationspolitik,
              är 70 procent av medlen avsatta för aktivitet som stärker forskning
              och innovation. Det är en kraftfull satsning på innovationskapaciteten
              ute i landets olika regioner.
            </seg>
          </u>
          <note type="speaker" n="77ee20ff">
            Anf. 97 INGELA NYLUND WATZ (S):
          </note>
          <u who="ingela_nylund_watz_6b7be4" xml:id="i-15210160878ed153-5" n="5f66c04e">
            <seg n="1412e533">
              Herr talman! Jag tror i alla fall att den diskussion som vi har
              haft här i kväll ger vid handen att näringsministern är nöjd med
              den status som innovationspolitiken har i Regeringskansliet även
              om OECD pekar på att det är en av de svagheter som finns i den
              svenska innovationspolitiken. Jag tycker att det är tråkigt att
              näringsministern inte vill göra mer för att lyfta innovationspolitikens
              status i Regeringskansliet.
            </seg>
            <seg n="e82fb64a">
              Det är rätt intressant att försöka bringa klarhet i bakgrunden
              till att det har blivit som det har blivit. Näringsministern säger
              att statsministern är oerhört intresserad av frågorna. Varför
              vill han då inte leda dem? Den frågan kan man ställa sig. Tycker
              han inte att detta område är så pass viktigt i svensk politik
              att han själv är intresserad av att ta rodret i frågorna? Eller
              handlar det om det som OECD pekar på, att innovationspolitiken
              i Sverige har ett så tydligt och utpräglat forskningsperspektiv
              att ett annat departement, som har att slå vakt om det här området,
              väger tyngre i Regeringskansliet än näringsministerns eget departement?
              Man kan nämligen ana att utbildningsministern har en del synpunkter
              när det gäller på vilket sätt innovationspolitiken ska bedrivas.
            </seg>
            <seg n="ac2d934c">
              Man kan ställa sig frågan: Vad är det som har gjort att regeringen
              har landat vid en konstruktion kring innovationspolitiken i Sverige
              som gör att man av OECD får påpekanden om och synpunkter på att
              innovationspolitiken har ett dåligt och svagt politiskt ledarskap
              i Sverige och att den till och med har en svag ställning på Näringsdepartementet?
              Vad är det som gör att OECD drar den slutsatsen?
            </seg>
          </u>
          <note type="speaker" n="526653ae">
            Anf. 98 Näringsminister ANNIE LÖÖF (C):
          </note>
          <u who="annie_loof_naringsminis" xml:id="i-db541319aaeb222e-1" n="6ee90658" next="i-8bc141983bc5496d-1">
            <seg n="fbdf3d15">
              Herr talman! Om statsministern skulle leda allt arbete som han
              tycker är viktigt skulle vi övriga kolleger i regeringen vara
              ganska överflödiga, tror jag. Det finns ett stort engagemang hos
              statsministern i samtliga frågor som regeringen handhar. Men vi
              har olika portföljer, och jag är som näringsminister högst ansvarig
              för närings- och innovationspolitiken i Sverige. Det är ett uppdrag
              som jag med glädje och stor passion tar mig an för att förbättra
              närings-, entreprenörs- och innovationsklimatet.
            </seg>
            <seg n="771628bd">
              Vi behöver fler företag, vi behöver fler som jobbar och vi behöver
              fler innovativa produkter och tjänster på marknaden. Det är därför
              som vi tillsammans med OECD har tagit fram vår innovationsstrategi.
              Jag har ju suttit med i de samtalen med OECD. Vi har bakat in
              deras rekommendationer både i vår strategi och i de satsningar
              som vi har gjort. Den analys som OECD gjorde av den svenska innovationspolitiken
              gäller för 2011 och bakåt i tiden. Från 2011, 2012 och 2013, efter
              strategier och innovations- och forskningspropositioner, råder
              det ett annat läge i Sverige. Vi har lyssnat in och satsat på
              just innovation, till exempel forskningsinstitut, test- och demoanläggningar
              och en samverkanspott för högskolor och universitet. Vi har gjort
              stora satsningar på Sci Life Lab och på partnerskap, och vi vill
              gärna satsa på Max IV eller liknande i Lund för att vi tror på
              såväl forskning som innovation.
            </seg>
            <seg n="4f3fcff7">
              Det finns en stor samsyn i regeringen om att båda dessa ben är
              viktiga, forskning såväl som innovation. Men grundläggande för
              ett starkt innovationsklimat även 2020 är goda förutsättningar
              för att driva företag. På den punkten ger jag inte mycket för
              Socialdemokraternas höjda skatter och ökat regelkrångel. I stället
              handlar det om goda ramvillkor för företagande: infrastruktur
              och fortsatt låga skatter för företagande. Det är bara så vi i
              grunden kan klara av ett starkt närings- och innovationsklimat.
            </seg>
          </u>
          <note n="137f7288">
            Överläggningen var härmed avslutad.
          </note>
          <note n="c8b0c9d3">
            17 § Bordläggning
          </note>
          <note n="8c53d432">
            Följande dokument anmäldes och bordlades:
          </note>
          <note n="29b8c814">
            18 § Anmälan om interpellationer
          </note>
          <note n="f6bbf0d3">
            Följande interpellationer hade framställts:
          </note>
          <note n="7547fd51">
            den 31 januari
          </note>
          <note n="79a7991e">
            Mikael Damberg
          </note>
          <note n="57e3f9ee">
            Peter Persson
          </note>
          <note n="569f879b">
            Jens Holm
          </note>
          <note n="1b773d9c">
            Pia Nilsson
          </note>
          <note n="494212f8">
            Marie Nordén
          </note>
          <note n="884a3d88">
            Eva-Lena Jansson
          </note>
          <note n="e98fd849">
            Anders Ygeman
          </note>
          <note n="0ddb1dd5">
            19 § Anmälan om frågor för skriftliga svar
          </note>
          <note n="9b7d6cea">
            Följande frågor för skriftliga svar hade framställts:
          </note>
          <note n="3f3c08f6">
            den 30 januari
          </note>
          <note n="cd038153">
            Hans Linde
          </note>
          <note n="d5507db8">
            Christina Höj Larsen
          </note>
          <note n="022bea70">
            Ulla Andersson
          </note>
          <note n="569f879b">
            Jens Holm
          </note>
          <note n="f820b491">
            Pyry Niemi
          </note>
          <note n="82a4d92c">
            Anna Wallén
          </note>
          <note n="7547fd51">
            den 31 januari
          </note>
          <note n="1cbc5318">
            Carin Runeson
          </note>
          <note n="36fcd1f8">
            Magnus Ehrencrona
          </note>
          <note n="fdd190d1">
            Lena Olsson
          </note>
          <note n="16aa222f">
            den 3 februari
          </note>
          <note n="aa70a252">
            Raimo Pärssinen
          </note>
          <note n="0a9658e0">
            Lars Johansson
          </note>
          <note n="8036fcbc">
            Hans Olsson
          </note>
          <note n="4790b788">
            Tommy Waidelich
          </note>
          <note n="a10f45ef">
            20 § Anmälan om skriftliga svar på frågor
          </note>
          <note n="6935ad32">
            Skriftliga svar på följande frågor hade kommit in:
          </note>
          <note n="3f3c08f6">
            den 30 januari
          </note>
          <note n="cd038153">
            Hans Linde
          </note>
          <note n="cd038153">
            Hans Linde
          </note>
          <note n="3035e216">
            den 4 februari
          </note>
          <u who="annie_loof_naringsminis" xml:id="i-8bc141983bc5496d-1" n="6ee90658" prev="i-db541319aaeb222e-1">
            <seg n="531b41ac">
              Ardalan Shekarabi
            </seg>
          </u>
          <note n="7c8f49a5">
            Eva Sonidsson
          </note>
          <note n="8036fcbc">
            Hans Olsson
          </note>
          <note n="8036fcbc">
            Hans Olsson
          </note>
          <note n="04b59a83">
            Bo Bernhardsson
          </note>
          <note n="1cbc5318">
            Carin Runeson
          </note>
          <note n="d9d70f2e">
            21 § Kammaren åtskildes kl. 20.23.
          </note>
          <note n="06e35070">
            Förhandlingarna leddes
          </note>
          <note n="4399faeb">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
