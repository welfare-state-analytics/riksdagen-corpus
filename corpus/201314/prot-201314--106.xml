<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--106</head>
          <docDate when="2013-05-05">2013-05-05</docDate>
        </div>
      </front>
      <body>
        <div>
          <note n="a3dedb24">
            ﻿
          </note>
          <note n="52597876">
            Riksdagens snabbprotokoll
          </note>
          <note n="a9ebdf62">
            2013/14:106
          </note>
          <note type="date" n="d55cbd33">
            Måndagen den 5 maj
          </note>
          <note n="e9f87673">
            Kl. 11:00 - 18:22
          </note>
          <note n="fd03db92">
            1 § Justering av protokoll
          </note>
          <note n="939ca700">
            Protokollen för den 25 och 28 april justerades.
          </note>
          <note n="04c81019">
            2 § Anmälan om uppteckningar vid EU-nämndens sammanträden
          </note>
          <note n="4937242f">
            Tredje vice talmannen anmälde att uppteckningar från EU-nämndens
            sammanträde fredagen den 11 april hade kommit in.
          </note>
          <note n="f922c221">
            3 § Anmälan om subsidiaritetsprövning
          </note>
          <note n="ce34a13b">
            Tredje vice talmannen anmälde att utdrag ur prot. 2013/14:26
            för tisdagen den 29 april i ärende om subsidiaritetsprövning av
            EU-förslag hade kommit in från civilutskottet.
          </note>
          <note n="9384e6f2">
            4 § Anmälan om fördröjda svar på interpellationer
          </note>
          <note n="48daa2e7">
            Följande skrivelser hade kommit in:
          </note>
          <note n="4afefe41">
            Interpellation 2013/14:434
          </note>
          <note n="ee0ce723">
            Interpellation 2013/14:434 Stöd till kvinnojourer av Per Bolund
            (MP)
          </note>
          <note n="76e9a388">
            Interpellationen kommer att besvaras torsdagen den 5 juni 2014.
          </note>
          <note n="97170c5b">
            Skälet till dröjsmålet är redan inbokade engagemang.
          </note>
          <note n="8bd347a4">
            Marianne Jenryd
          </note>
          <note n="275a36ac">
            Interpellation 2013/14:437
          </note>
          <note n="a2e1dbff">
            Interpellation 2013/14:437 Deportationer av asylsökande med asylrätt
          </note>
          <note n="ce23f7eb">
            Interpellationen kommer att besvaras måndagen den 19 maj 2014.
          </note>
          <note n="8c3c2476">
            Skälet till dröjsmålet är tjänsteresor.
          </note>
          <note n="388fd1db">
            Minna Ljunggren
          </note>
          <note n="69195768">
            Interpellation 2013/14:439
          </note>
          <note n="0aaf2807">
            Interpellation 2013/14:439 Införande av kvotplikten
          </note>
          <note n="c6638f78">
            Interpellationen kommer att besvaras måndagen den 26 maj 2014.
          </note>
          <note n="0fa6f43d">
            Skälet till dröjsmålet är tidigare inbokade resor och arrangemang.
          </note>
          <note n="a072e6b8">
            Fredrik Ahlén
          </note>
          <note n="1eeaaa9c">
            Interpellation 2013/14:442
          </note>
          <note n="c7bf6d71">
            Interpellation 2013/14:442 Fossiloberoende fordonsflotta
          </note>
          <note n="9ab4b487">
            Interpellationen kommer att besvaras måndagen den 2 juni 2014.
          </note>
          <note n="0fa6f43d">
            Skälet till dröjsmålet är tidigare inbokade resor och arrangemang.
          </note>
          <note n="a072e6b8">
            Fredrik Ahlén
          </note>
          <note n="c01c1bcf">
            5 § Anmälan om faktapromemorior
          </note>
          <note n="e281011a">
            Tredje vice talmannen anmälde att följande faktapromemorior om
            förslag från Europeiska kommissionen hade kommit in och överlämnats
            till utskott:
          </note>
          <note n="4ef9e670">
            KOM(2014) 179
          </note>
          <note n="c1435837">
            KOM(2014) 180
          </note>
          <note n="e6abc698">
            KOM(2014) 158
          </note>
          <note n="8e9391d3">
            KOM(2014) 172
          </note>
          <note n="27392665">
            KOM(2014) 186
          </note>
          <note n="0035c95b">
            6 § Ärenden för hänvisning till utskott
          </note>
          <note n="28089689">
            Följande dokument hänvisades till utskott:
          </note>
          <note n="5b782e80">
            7 § Politik för det civila samhället m.m.
          </note>
          <note type="speaker" n="423c0bf9">
            Anf. 1 AGNETA GILLE (S):
          </note>
          <u who="agneta_gille_d9ee01" xml:id="i-852fd04133bc561c-0" n="60dd8319">
            <seg n="69866181">
              Herr talman! Det civila samhället, det Folkrörelsesverige vi
              har och nu ska debattera, är en mycket viktig komponent i vårt
              samhälle. Om idrottsrörelse och friluftsliv fungerar och har ett
              stort utbud mår också vi som bor i samhället, folket, bra. Med
              ett fungerande folkrörelsesamhälle blir allt bättre, och det ger
              folket möjlighet att berika livet på ett bra sätt. Folkhälsan
              stärks.
            </seg>
            <seg n="934b9a9b">
              Herr talman! Vi socialdemokrater har många reservationer i detta
              betänkande. Vi står naturligtvis bakom alla dessa, för det är
              viktiga frågor där vi vill förändra. Men för tids vinnande ska
              jag tala om reservation nr 6 Det statliga idrottsstödet och avgifter
              inom idrottsrörelsen, punkt 8. Jag yrkar också bifall till reservation
              nr 6.
            </seg>
            <seg n="c497d582">
              Vi har många reservationer för att vi inte lutar oss tillbaka
              och är nöjda med läget som det ser ut i dag. Vi socialdemokrater
              vill mer. Vi tror att Sverige kan bättre.
            </seg>
            <seg n="96355723">
              I dag är verkligheten regeringens största fiende. Det är en verklighet
              med hög arbetslöshet, högre än för åtta år sedan, och en ungdomsarbetslöshet
              som har tredubblats. Det är en verklighet där människor utförsäkras
              och inte får sjukersättning under sin cancerbehandling. Det är
              en verklighet där människor inte får utbildning via Arbetsförmedlingen
              för att kunna ta de lediga jobb som finns.
            </seg>
            <seg n="40729628">
              Det är verkligheten inom samhället och också inom det civila
              samhället där vi har allt högre avgifter.
            </seg>
            <seg n="902b42d2">
              Vi ser sjunkande skolresultat. Vi ser färre händer i vården.
              Vi ser en vård som krackelerar där riskkapitalbolag plockar ut
              miljardvinster ur vår gemensamma välfärd.
            </seg>
            <seg n="5805c572">
              Herr talman! Det kanske värsta av allt är de utsatta barnen i
              vårt samhälle. Det handlar om barn till arbetslösa och barn som
              har sjuka föräldrar. Barnfattigdomen lever i allra högsta grad
              kvar, och klyftorna i samhället växer och har växt under de åtta
              åren med borgerlig regering. Det gör mig ont att se. Då blir folkrörelsen,
              det vill säga det civila samhället, extra viktigt.
            </seg>
            <seg n="e71834a0">
              Efter skattelättnader på 134 miljarder för dem som har det allra
              bäst och mest finns det i dag inte tillräckliga resurser hos den
              borgerliga majoriteten att satsa i civilsamhället.
            </seg>
            <seg n="754c57d1">
              I dag finns det barn som inte har råd att delta i idrotts- och
              friluftsaktiviteter på grund av de höga avgifterna. Regeringen
              har också sett detta. Som en lösning på problemet inför den borgerliga
              regeringen och majoriteten en fritidscheck, som jag är starkt
              kritisk till.
            </seg>
            <seg n="b81c880c">
              Som jag har berättat tidigare i kammaren är jag aktiv i en stor
              sportklubb i Uppsala, Vaksala sportklubb. Vi har en stor verksamhet
              men tvingas också ta ut ganska höga avgifter av dem som är aktiva
              i klubben. Tydligast blev det när den borgerliga kommunen ändrade
              stödet till klubbarna. Då förlorade vår klubb många tusen i stöd.
            </seg>
            <seg n="760a92a4">
              Det är borgerlig politik. Man har inte råd med idrott och friluftsliv
              för barn och unga, men skattesänkningar på 134 miljarder för dem
              som redan har mest har man råd med. Det satsar man på.
            </seg>
            <seg n="fc73fa90">
              LO har räknat ut att skattesänkningarna motsvarar 400 000 heltidsanställda
              undersköterskor.
            </seg>
            <seg n="63a8f8e9">
              Det är skrämmande hur mycket pengar som har gått till skattesänkningar
              till dem som redan har mest medan barn med sjuka och arbetslösa
              föräldrar ska gå med mössan i hand först till sin idrottsförening
              för att få ett intyg och sedan till socialförvaltningen för att
              få en check för att kunna vara med i föreningsliv och föreningsaktiviteter.
            </seg>
            <seg n="8bcda042">
              Jag är rädd att de barn och unga som ska utsättas för detta kommer
              att avstå helt. De kommer inte att delta i föreningslivet. I stället
              kommer de kanske att ägna sig åt annat. Då kommer utanförskapet
              att växa, och jag är rädd att både skadegörelse och kriminalitet
              riskerar att öka.
            </seg>
            <seg n="42d8f97b">
              Nej, vi socialdemokrater vill ha ett annat Sverige. Vi tror att
              Sverige kan bättre. Vi vill satsa på barn och unga. Vi vill satsa
              på folkhälsan. Vi vill se till att det finns resurser så att alla
              kan vara med i idrottsrörelse och föreningsliv. Vi avsätter därför
              mer pengar i vår budget. Vi lägger 300 miljoner mer på idrott
              och friluftsliv för att få ned kostnaderna. Vi lägger fram skarpa
              förslag och ser fram emot höstens valrörelse.
            </seg>
            <seg n="7c99f370">
              Valrörelsen har startat, och vi kommer att visa på de orättvisor
              och skillnader som finns i dagens samhälle. Som jag sade tidigare
              är verkligheten regeringens största fiende. Sverige kan mycket
              bättre.
            </seg>
          </u>
          <note n="2d811b84">
            Jag yrkar bifall till reservation 6.
          </note>
          <note type="speaker" n="461453b9">
            Anf. 2 TINA EHN (MP):
          </note>
          <u who="tina_ehn_94fa72" xml:id="i-f7cbdb3db9ce8ead-0" n="df81ea8a" next="i-174dfe7e0aaeb30d-0">
            <seg n="66a04518">
              Herr talman! Dagens betänkande handlar om politik för det civila
              samhället.
            </seg>
            <seg n="292fa58e">
              Man kan säga att ett starkt civilsamhälle stärker demokratin.
              Det svenska civilsamhället utgörs av ett myller av stora och små
              organisationer: stora folkrörelseorganisationer, lokala föräldrakooperativ,
              kyrkor och samfund, hobbyföreningar, stiftelser, studieförbund,
              bostadsrättsföreningar, fackföreningar, organisationer som arbetar
              med mänskliga rättigheter och så vidare. Det är viktiga gemenskapsfunktioner.
              När tiderna förändras sker även förändringar inom området för
              det civila samhället.
            </seg>
            <seg n="e3f79e83">
              Jag tänkte breda ut mig lite och prata om något som inte är med
              i dagens betänkande. Vi håller oss väldigt mycket till diskussioner
              om idrottsrörelsen, men som jag sade i inledningen är det otroligt
              mycket som handlar om civilsamhället.
            </seg>
            <seg n="96185b44">
              I Sverige har det funnits något som heter koloniträdgårdar i
              100 år. Det har funnits i Europa betydligt längre. Där har flera
              generationer stadsbor fört odlingstraditionen vidare. Man kan
              nästan säga att det är en del av kulturarvet. Det är också en
              resurssnål form av närrekreation, bra för folkhälsan och ett steg
              på vägen in i det ekologiskt hållbara samhället.
            </seg>
          </u>
          <note n="5894de87">
            Redan 1916 fanns det koloniträdgårdar i 37 svenska städer. År
            1917 fanns det närmare 6 000 kolonilotter bara i Helsingfors,
            och där skördades bland annat runt 870 ton potatis.
          </note>
          <u who="tina_ehn_94fa72" xml:id="i-174dfe7e0aaeb30d-0" n="df81ea8a" prev="i-f7cbdb3db9ce8ead-0">
            <seg n="32ec9247">
              Men ursprungligen och fortfarande betyder ordet civil medborgerlig.
              Det civila samhället handlar mycket om hur människor lever tillsammans
              och tar hand om och hjälper varandra utan inblandning av myndigheter.
              Det är en definition man får upp när man letar på ordet. Det finns
              mellan det vi förstår som stat respektive näringsliv.
            </seg>
            <seg n="c8cc21fc">
              Civilsamhället är alltså väldigt mycket. När jag tänker på det
              är jag lite ledsen att man inte har lyft fram frågorna bredare
              och vidare för att kunna debattera här i kammaren på ett helt
              annat sätt. Men det tillhör kanske politiken att vi ofta ser saker
              i stuprör.
            </seg>
            <seg n="d78edccb">
              I rapporten Framtidens civilsamhälle från regeringens Framtidskommission
              finns en hel del intressant att läsa. Jag har läst om att nära
              80 procent av den vuxna befolkningen är medlemmar i minst en förening,
              och 2009 arbetade 48 procent frivilligt i minst en ideell organisation.
              De samlade intäkterna för organisationer i civilsamhället uppskattades
              samma år – 2009 – till 212 miljarder kronor och antalet heltidsanställda
              till 110 000 personer. Det är ganska tunga siffror.
            </seg>
            <seg n="da26a04f">
              Det finns mycket spännande att läsa om i Framtidens civilsamhälle
              . Jag tänkte breda ut mig även här, herr talman. Framtidskommissionen
              skriver att en av de forskare som oftast uppmärksammas är statsvetaren
              Robert D. Putnam, som i boken Den fungerande demokratin lanserade
              en analys byggd på begreppet socialt kapital. Med hjälp av detta
              begrepp försöker han fånga in de mellanmänskliga roller och relationer
              som knyter samman samhället.
            </seg>
            <seg n="17a8e4d0">
              I ett forskningsprojekt om de demokratiska konsekvenserna av
              en regionaliseringsreform i Italien iakttog han hur de demokratiska
              institutionerna fungerade väsentligt bättre i norra Italien än
              i södra. I sina försök att förklara detta fokuserade Putnam på
              de historiska skillnaderna. Norditalien hade ett starkt civilsamhälle
              som kunde spåras tillbaka till senmedeltidens norditalienska stadsstater,
              medan Syditaliens historia var utpräglat feodal.
            </seg>
            <seg n="86e5747f">
              Invånarna i norra Italien läste fler tidningar, var mer aktiva
              i ideella organisationer, hade större förtroende för sina medmänniskor
              och visade en större tendens att engagera sig i politiska frågor
              än invånarna i södra Italien. Detta högre sociala kapital i de
              norra regionerna använde Putnam för att förklara både den mer
              effektiva demokratin och den högre ekonomiska tillväxten.
            </seg>
            <seg n="e664d0f5">
              Putnam förknippas också med tanken att ett minskande socialt
              kapital i dag håller på att skapa en demokratisk kris. Han utvecklar
              denna tankegång i boken Den ensamme bowlaren . Det var utvikningen
              om Putnam.
            </seg>
            <seg n="6a394c0b">
              I dagens betänkande, herr talman, finns ett antal motioner. En
              av dessa har Miljöpartiets Jonas Eriksson författat. Den handlar
              om social ekonomi, vilket är en del av civilsamhället. Motionens
              olika förslag är uppdelade i olika betänkanden, och det är nog
              symtomatiskt för ett område som civilsamhället att frågorna inte
              passar i ett utskott eller ett betänkande. Det är frågor som knyter
              ihop samhället och fyller livet med annat än arbete och lön.
            </seg>
            <seg n="3851f9ef">
              Ett av förslagen i betänkandet finns alltså i en reservation,
              och den vill jag härmed yrka bifall till. Det är reservation 4.
              Reservationen handlar om att social ekonomi ska vara ett statistikområde.
              Det underlättar väsentligt för att kunna utvärdera den sociala
              ekonomins betydelse i samhället när det gäller till exempel antalet
              sociala företag, ekonomisk omsättning, antalet anställda och fördelning
              inom olika branscher.
            </seg>
            <seg n="de81adc1">
              I betänkandet kan man läsa att arbetet är under uppbyggnad, men
              redan i januari 2010 gav regeringen ett uppdrag till Statistiska
              centralbyrån att ta fram statistik om det civila samhället i enlighet
              med FN:s statistiksystem för satteliträkenskaper om ideella organisationer.
              Enligt det senaste uppdraget från regeringen ska det finnas sådan
              tillgänglig statistik senast den 22 februari 2015. Jag vill ändå
              yrka bifall till reservationen här i dag.
            </seg>
            <seg n="9de0ffe4">
              Några andra reservationer och förslag i betänkandet berör förstås
              frågor om idrott. Jag vill säga att även vi i Miljöpartiet kan
              se att det råder olikheter och att avgiftsökningar inom idrotten
              och tillgången till idrott ser olika ut. Det råder skillnader
              i stödet från kommunerna, och det råder olikheter i hur idrotten
              når olika grupper i samhället.
            </seg>
            <seg n="205a0c44">
              Vi har i Miljöpartiet uppmärksammat frågan, och vi har i våra
              budgetförslag konkreta förslag på satsningar avseende både idrott
              och kultursatsningar, inte minst i miljonprogramsområden. Vi tycker
              att det är väldigt viktiga ställen att göra speciella satsningar
              i, både när det gäller idrott och kultur.
            </seg>
            <seg n="8274320c">
              Det finns flera reservationer som jag tycker är intressanta och
              har betydelse, såsom den reservation som handlar om krav som ställs
              på elitidrottsarenor. När man besöker kommuner och fritidsförvaltningar
              dyker denna fråga ofta upp. De får stora kostnader för arenorna.
            </seg>
            <seg n="96890feb">
              När det gäller texten i reservationen vet jag inte riktigt om
              jag tycker att förslaget på finansiering är formulerat på det
              sätt jag skulle vilja. Därför ställer jag mig inte bakom själva
              reservationen, men jag tycker att frågan är oerhört viktig. Jag
              tycker också att svaret inte är något svar och att det brister.
              Det är två meningar eller något sådant. Någon får gärna komma
              upp och resonera runt hur man har tänkt här.
            </seg>
            <seg n="e008f604">
              Reservationen om hbtq-frågor tycker jag är otroligt viktig. Jag
              vet att jag tidigare har ställt mig bakom sådana reservationer.
            </seg>
            <seg n="6ec457fa">
              Jag ser i betänkandet att regeringens förslag om det särskilda
              verksamhetsstödet till Studieförbundet SISU Idrottsutbildarna,
              som vi allihop stöder här i dag, har ett slags betydelse när man
              på deras hemsida tittar på vad de har för värdegrund. Jag hoppas
              att den värdegrunden verkligen kommer att genomsyra hur man fördelar
              stödet. Det hoppas jag är ett svar på den frågan.
            </seg>
          </u>
          <note type="speaker" n="c0f97185">
            Anf. 3 MARGARETA LARSSON (SD):
          </note>
          <u who="margareta_larsson_fa13a4" xml:id="i-793c741c0bb7cd3b-0" n="56f27a6e">
            <seg n="ee919018">
              Herr talman! Jag ska börja med att berätta en sak. För ett antal
              år sedan upptäckte jag att det demokratiska samtalet i Sverige
              var en bristvara. Till skillnad mot andra länder får man inte
              prata om politik eller religion i det här landet. Vi tassar på
              tå, väger ord och väljer lagom samtalsämnen för att inte riskera
              att någon blir trampad på tårna. Med åren utvecklas en sorts ingenjörskonst
              av umgängesetik såväl i privatliv som i arbetsliv. Det gäller
              att hitta balansen i samtal och uppträdande så att ingen blir
              kränkt, för det kan få allvarliga konsekvenser – det har vi märkt.
            </seg>
            <seg n="d2b558eb">
              Efter den filosofiska iakttagelsen kan jag lika gärna fortsätta
              att dela mina upplevelser. Innan jag gick med i Sverigedemokraterna
              trodde jag att vi alla levde i en väl fungerande demokrati. Det
              hade man tutat i oss i skolan sedan länge. Det hade man även gjort
              på 90-talet. Då hade vi en samhällskunskapslärare som hävdade
              att vi levde i en förnämlig demokrati jämfört med andra länder,
              särskilt med tanke på vår framstående yttrande- och mötesfrihet.
              Vi var närmast världsbäst i jämlikhet. Det kunde vi på något vis
              tacka arbetarnas klasskamp för, förstod jag mellan raderna.
            </seg>
            <seg n="7787e3aa">
              Läraren sade själv att han var en före detta journalist och socialist.
              Han berättade ivrigt och propagerade för hur viktigt det var att
              rösta ja i EG-valet 1994. Jag tyckte annorlunda när vi skulle
              göra ett grupparbete om det och anförde min analys i saken. Till
              min förvirring fick jag känna på en väldigt spänd och obehaglig
              stämning från en annars så trevlig och glad lärare.
            </seg>
            <seg n="644709cb">
              Jag gick med i Sverigedemokraterna 2004 för att de kämpade för
              just yttrandefrihet, att få yttra sig i samhällsfrågor, som faktiskt
              är nödvändiga att diskutera. Alla frågor ska kunna diskuteras
              i Sverige. Det var då först jag upptäckte att detta med mötesfrihet
              och att alla behandlas lika i Sverige inte stämde, och det blev
              en chock. Sådant här händer väl bara i andra länder, tänkte jag,
              i totalitära stater, ociviliserade länder – inte i Sverige. Det
              tog en tid att bearbeta det.
            </seg>
            <seg n="e10a23b3">
              Det gjorde mig bekymrad, och det medverkade till att jag ägnade
              mig åt att trots det motståndet engagera mig i partiet, för att
              vara med och bryta den här dysfunktionen i Sverige, som jag tyckte
              var oroande. För mig har det fria ordet alltid varit viktigt och
              att människor ska kunna känna sig fria att uttrycka det man känner
              och upplever. Det är utifrån den tanken det finns olika partier,
              och människor ska våga engagera sig i samhället och känna sig
              delaktiga. Allt annat är ett hot mot demokratin.
            </seg>
            <seg n="ff20af7f">
              Herr talman! För att till exempel det allmänna stödet för offentliga
              bidrag till det civila samhället ska kunna ske på ett ansvarsfullt
              sätt måste stödet fördelas på ett redbart, pålitligt och transparent
              sätt. Mottagare av skattefinansierat stöd bör därför uppfylla
              minimikrav på kvalitet och samhällsnyttigt innehåll. Allt annat
              är bristande respekt för demokratin i allmänhet, för att inte
              tala om skattebetalarnas pengar.
            </seg>
            <seg n="5b69dc25">
              Men tyvärr har det visat sig gång efter gång under de senaste
              åren att våldsbejakande föreningar och organisationer som uppmanar
              till lagbrott och som inte ställer sig bakom demokratiska grundprinciper
              har uppburit offentligt stöd. Det kan röra sig om yttrandefrihet,
              mötesfrihet och mäns och kvinnors lika värde.
            </seg>
            <seg n="7d0d6663">
              Vi har extremister som slåss i oförminskad takt ute på gatorna.
              En av grupperna får tillgång till offentliga lokaler och får driva
              bokcaféer. De tillåts även genomföra aktioner som att ockupera
              kommunhus, vilket blir rapporterat om i pressen i närmast sympatiska
              ordalag. Den andra fördöms kraftigt, med rätta. Vi har ekologiska
              terrorrister som begår gärningar som olaga intrång, misshandel
              och olaga hot. Även dessa ses på med blida ögon, tycker jag mig
              uppleva.
            </seg>
            <seg n="24a0e2d1">
              Andra gånger fungerar det precis tvärtom, vilket förståeligt
              nog skapar förvirring. Föreningar som står på demokratisk grund
              förvägras bidrag av svenska myndigheter då handläggarna uppenbarligen
              har en så skämd demokratisyn att de vägrar utbetala bidrag till
              vad de personligen inte gillar i föreningen. Jag talar nu naturligtvis
              om att dåvarande Ungdomsstyrelsen, numera Myndigheten för ungdoms-
              och civilsamhällesfrågor, vägrade att betala ut stöd till Sverigedemokratisk
              Ungdom. Ung Vänster fick däremot stöd beviljat – trots att de
              vid det avgörandet helt saknade lokala stadgar. SSU fick också
              stöd beviljat – trots att de hade samma upplägg som Sverigedemokratisk
              Ungdom.
            </seg>
            <seg n="f55343e4">
              Herr talman! Jag kan inte vara den enda i Sverige som tycker
              att det är pinsamt när regeringen vitt och brett talar om demokrati
              och gärna läxar upp andra länder men samtidigt inte ser sina egna
              brister. Den som kan sin bibel vet att det står något om det.
              Det handlar om att se grandet i sin nästas öga men inte bjälken
              i sitt eget.
            </seg>
            <seg n="1d06a505">
              Trots den svenska grandiosa självbilden av tolerans och öppenhet
              kan vi gång på gång bevittna hur föreningar och organisationer
              får statliga bidrag trots att det handlar om kvinnoförtryck och
              värderingar som går stick i stäv med den grundlag vi har. Man
              betalar ut pengar till organisationer som förespråkar dödsstraff
              för homosexuella och till frontorganisationer för muslimska brödraskapet
              och låter vänsterextremister som öppet förespråkar utomparlamentariska
              metoder mot allt de tycker är fel i samhället få gratis mötesplatser.
            </seg>
            <seg n="245c3e90">
              Det är som om organisationer behandlas annorlunda av staten och
              etablissemanget om de antingen
            </seg>
            <seg n="ef377feb">
              Begreppet allas lika rätt och värde har på något sätt blivit
              ett religiöst mantra som förväntas upprepas i var och varannan
              mening som bevis för att man är en rättrogen. Men precis som ordet
              halleluja är det i dag inte längre någon som förstår innebörden
              av det ordet – och snart inte heller innebörden av allas lika
              rätt och värde – för termen innebär i Sverige i praktiken allas
              rätt att tycka lika.
            </seg>
            <seg n="01626997">
              Herr talman! Jag kan inte nog betona hur viktigt det är att individer
              kan känna sig fria att ta del av frivilliginsatser, vare sig det
              handlar om ideella föreningar, religiösa församlingar eller idrotten,
              för att stärka det sociala kapitalet i samhället – detta utan
              hot, sanktioner och sexuella övergrepp, som ibland tycks gälla
              inom organiserade fritidsaktiviteter. Starka lokalsamhällen och
              en trygg, levande hembygd är i stället en viktig faktor för det
              goda samhället. Rädsla och misstro mot enskilda och myndigheter
              är något vi bör komma till rätta med.
            </seg>
            <seg n="15d1068e">
              Precis som i fallet familjerna är statens och kommunernas primära
              uppgift att lyfta fram och stödja den ideella sektorn utan att
              i alltför hög grad begränsa dess handlingsfrihet eller lägga sig
              i vad den gör.
            </seg>
            <seg n="3a4231c3">
              Vi sverigedemokrater vill öppna upp för demokratiska och respektfulla
              samtal, där var och en kan få prata till punkt utan att bli demoniserad.
              Vi vill öka livsglädje, livsmod och hälsa för samtliga i vårt
              land genom fria samtal och ett möte över generationsgränserna.
              Framför allt värnar vi hälsan och livsglädjen hos våra äldre,
              våra yngre och dem som har funktionsnedsättning, som vi också
              har anslagit extra medel till.
            </seg>
          </u>
          <note type="speaker" n="2ff9ba68">
            Anf. 4 AGNETA GILLE (S) replik:
          </note>
          <u who="agneta_gille_d9ee01" xml:id="i-852fd04133bc561c-1" n="60dd8319">
            <seg n="3620742f">
              Herr talman! Jag hade inte tänkt begära någon replik i debatten
              om detta betänkande, men efter att ha lyssnat på Margareta Larsson
              från Sverigedemokraterna känner jag mig upprörd, mörkrädd och
              tyngd av den åsikt som lyfts fram i betänkandet.
            </seg>
            <seg n="220cd1e3">
              Jag blir illa berörd av att höra Margareta Larssons anförande
              när det gäller demokratin och när hon i sin inledning påstår att
              det inte finns demokrati i Sverige och att Sverige inte är ett
              demokratiskt land, herr talman. Jag vill att Margareta Larsson
              ska försöka läsa på vad begreppet står för och se till att förstå
              vad demokrati är och vad det innebär. Det handlar inte om vad
              din lärare har sagt till dig eller någonting sådant, utan du ska
              själv ta ansvar för detta och själv inse vilken situation det
              handlar om.
            </seg>
            <seg n="997ce80b">
              I nästa mening, när Margareta Larsson fortsätter sitt inlägg,
              finns detta med demokrati med. Då lyfter du fram demokratin som
              en lösgörande faktor. Vad består demokratibegreppet av för dig?
              Vad innebär demokrati för dig som sverigedemokrat? När det gäller
              människors situation i Sverige ska vi självfallet se till att
              alla har möjlighet att säga det man vill, tycka det man vill och
              uppleva det man vill. Sverige är ett fritt land. Jag är stolt
              över Sverige. Jag har själv invandrade rötter, och jag är stolt
              över att vara svensk i dag.
            </seg>
            <seg n="00b22613">
              Jag tycker att det är skrämmande att höra Margareta Larssons
              syn på hur Sverige fungerar och hennes syn på demokrati. Jag vill
              att hon utvecklar detta.
            </seg>
          </u>
          <note type="speaker" n="d22e1707">
            Anf. 5 MARGARETA LARSSON (SD) replik:
          </note>
          <u who="margareta_larsson_fa13a4" xml:id="i-793c741c0bb7cd3b-1" n="56f27a6e">
            <seg n="f9c966d0">
              Herr talman! Jag blir lite fundersam över det som Agneta Gille
              säger. Hon talar om att bli mörkrädd och att det är skrämmande.
              Det var det jag upplevde när man som ett folkvalt parti inte fick
              tillgång till mötesplatser i kommunen – i Folkets Hus, exempelvis.
              Detta är problem som fortsätter att existera i dag. Man motarbetas
              när man vill träffas, över huvud taget. Detta gjorde mig mörkrädd,
              och det var skrämmande.
            </seg>
            <seg n="7b5f9a90">
              Jag har tidigare varit en flitig skribent i tidningar, och jag
              har alltid gått ut med mitt namn. När det blev känt för tidningarna
              att jag var företrädare för Sverigedemokraterna trycktes inte
              en enda artikel, hur mycket jag än skrev. Det var detta jag tyckte
              var skrämmande, och jag blev mörkrädd. Någonstans kände jag mig
              lurad i och med att vi hade trott att vi lever med en yttrandefrihet.
              Det blev vi itutade i skolan, och det har vi fått lära oss. Men
              när det sedan testas i praktiken visar det sig vara fullständigt
              horribelt.
            </seg>
            <seg n="c3a627fc">
              Jag förstår inte riktigt din mörkrädsla, Agneta Gille. Men min
              mörkrädsla består av de praktiska erfarenheter jag har gjort i
              det här samhället.
            </seg>
          </u>
          <note type="speaker" n="c09d7556">
            Anf. 6 AGNETA GILLE (S) replik:
          </note>
          <u who="agneta_gille_d9ee01" xml:id="i-852fd04133bc561c-2" n="60dd8319">
            <seg n="d8756e4c">
              Herr talman! Vi har fri mötesrätt. Vi har avsatt hur mycket polisresurser
              som helst i Sverige för att låta dina kamrater hålla demonstrationer,
              Margareta Larsson. Det handlar om Svenskarnas parti och om Sverigedemokraterna
              som har sina demonstrationer runt om i landet, och vi ser vad
              det har lett till. Där har man verkligen visat på vilken skillnad
              det är mellan våra synsätt på människor. Det handlar också om
              de som finns på gator och torg för att visa sin avsky för de värderingar
              som Sverigedemokraterna och Svenskarnas parti har och för den
              främlingsfientliga rasistiska inställning som finns hos er.
            </seg>
            <seg n="fb2716a3">
              Det finns möjligheter. Det finns en frihet att genomföra demonstrationer.
              Det finns en mötesfrihet i Sverige. Det ser vi bevis på. Vi har
              alla sett detta på tv-bilder, nu senast på första maj. Jag tror
              inte att det är som du säger.
            </seg>
            <seg n="b0d0e193">
              Jag tycker fortfarande att det är mycket skrämmande att se och
              höra den inställning ni har till demokratibegreppet.
            </seg>
          </u>
          <note type="speaker" n="6e1b6f01">
            Anf. 7 MARGARETA LARSSON (SD) replik:
          </note>
          <u who="margareta_larsson_fa13a4" xml:id="i-793c741c0bb7cd3b-2" n="56f27a6e">
            <seg n="8eba0376">
              Herr talman! Vi delar tydligen inte samma bild. Man måste ha
              varit med i det här partiet för att uppleva det vi har gjort.
              Man måste uppleva den propaganda som har funnits och som finns
              i det här landet. Den finns även i skolorna, där man kör politisk
              propaganda mot ett visst parti. Naturligtvis påverkar detta elever.
              Så här gör man i stället för att ha en objektiv hållning till
              olika politiska partier. Ett politiskt parti som vårt fick inte
              någon inbjudan till skolorna. Det måste bero på någon form av
              påverkan någonstans.
            </seg>
            <seg n="fd0193a7">
              Vi måste kunna lära oss att samtala med varandra och byta åsikter
              oavsett om vi gillar varandras åsikter eller inte. Vi måste kunna
              analysera dem på ett respektfullt sätt. Det är någonting som vi
              är ansvariga för. Även vi politiker måste visa att vi har en öppenhet
              utan att vi demoniserar och kallar varandra för rasister bara
              för att man har olika lösning när det gäller hur man ska hantera
              ett samhällsproblem eller en samhällsfråga.
            </seg>
            <seg n="5a4309b0">
              Jag tycker inte om den här demoniseringen. Jag tycker att vi
              ska använda respektfulla ordalag. Det ökar demokratin, och det
              gör att fler människor törs engagera sig i politiken utan att
              bli skrämda.
            </seg>
          </u>
          <note type="speaker" n="a1cc014c">
            Anf. 8 TINA EHN (MP) replik:
          </note>
          <u who="tina_ehn_94fa72" xml:id="i-946d955a4f181bb2-0" n="df81ea8a">
            <seg n="6c463225">
              Herr talman! Jag tänkte reflektera lite grann över det som sades
              här alldeles nyss. För mig var det mycket av lösryckta exempel
              på olika principer, odemokratiska beteenden och beskrivningar
              av hur samhället är. Sverigedemokraterna upplever sig på något
              sätt som martyrer, man pekar ut fiender och man citerar Bibeln
              med förbundna ögon. Det var väldigt mycket sådant, kände jag.
            </seg>
            <seg n="50620dec">
              Det står naturligtvis Margareta Larsson fritt att göra så. Jag
              tänkte ändå fråga: Hur främjar Sverigedemokraterna det demokratiska
              samtalet?
            </seg>
          </u>
          <note type="speaker" n="2b906e4c">
            Anf. 9 MARGARETA LARSSON (SD) replik:
          </note>
          <u who="margareta_larsson_fa13a4" xml:id="i-793c741c0bb7cd3b-3" n="56f27a6e">
            <seg n="ee2c8108">
              Herr talman! Nu förstår jag inte vad du menar konkret, Tina Ehn.
              Du får precisera.
            </seg>
          </u>
          <note type="speaker" n="63f9f415">
            (TINA EHN (MP):
          </note>
          <u who="tina_ehn_94fa72" xml:id="i-946d955a4f181bb2-1" n="df81ea8a">
            <seg n="03998cb5">
              Jag tänkte fråga: Hur ser Margareta Larsson på Sverigedemokraternas
              politik och på hur man främjar det demokratiska samtalet i samhället?
              Det var min fråga.)
            </seg>
            <seg n="30248aac">
              Det är som jag sade tidigare: Vi vill ha en respektfull ton.
              Vi vill att man ska kunna våga tycka olika saker i det offentliga
              samtalet utan att bli demoniserad och få märkliga, fientliga epitet
              på sig. Det är därför vi har stått kvar, och det är därför jag
              gick med i partiet och har fortsatt att driva detta. Jag har gjort
              det för att få ett slut på den så kallade mobbningen. Detta främjar
              inte det demokratiska samtalet. Om man har ett logiskt argument
              för att vilja föra en viss politik eller om man ser att det finns
              problem med en viss politik tycker jag inte att detta ska besvaras
              med att man blir kallad rasist eller får något annat känslomässigt
              laddat epitet.
            </seg>
            <seg n="5e9425eb">
              Det måste finnas lite mer professionell taktik i det här landet
              för att fler ska kunna mogna i det politiska samtalet och kunna
              ha en respektfull ton. Det är också detta vi kämpar för.
            </seg>
          </u>
          <note type="speaker" n="5ba80051">
            Anf. 10 TINA EHN (MP) replik:
          </note>
          <u who="tina_ehn_94fa72" xml:id="i-946d955a4f181bb2-2" n="df81ea8a">
            <seg n="0e84cd88">
              Herr talman! Det är bra att vi är överens om att man ska kunna
              ha sina åsikter och få föra ett demokratiskt samtal.
            </seg>
            <seg n="ea6e0e76">
              Det är viktigt vad man säger och vad man gör så att man inte
              kränker människor. Det är också viktigt för demokratin att man
              inte ställer grupper mot grupper och utpekar folk som någonting,
              utan att allas lika värde och rätt verkligen gäller.
            </seg>
          </u>
          <note type="speaker" n="14bd1805">
            Anf. 11 MARGARETA LARSSON (SD) replik:
          </note>
          <u who="margareta_larsson_fa13a4" xml:id="i-793c741c0bb7cd3b-4" n="56f27a6e">
            <seg n="bbd6c42a">
              Herr talman! Detta att ställa grupp mot grupp är någonting som
              de övriga partierna verkligen har strävat efter. Man ställer ungdomar
              mot äldre, man ställer invandrare mot svenskar och man har särlösningar
              än hit och än dit så att det blir nästan omöjligt att hantera
              samhället.
            </seg>
            <seg n="cfbfaa7f">
              Vi vill att alla ska behandlas lika utifrån den kompetens och
              de erfarenheter man har. Vi tycker inte om positiv särbehandling,
              för det är att ställa grupp mot grupp.
            </seg>
          </u>
          <note type="speaker" n="33515f22">
            Anf. 12 BENGT BERG (V):
          </note>
          <u who="bengt_berg_48756a" xml:id="i-74305faf167820ff-0" n="9d72be28">
            <seg n="3c903d8a">
              Herr talman! Politik för det civila samhället handlar mycket
              om idrott, och jag ska försöka hålla mig innanför sidmarkeringarna.
              Jag tänkte dock ta upp både ljusa och lite mörka sidor som har
              med idrotten att göra.
            </seg>
            <seg n="ca612f73">
              Idrotten är ett viktigt fenomen i samhället, inte bara i Sverige
              utan över hela världen. Den är i sanning och i dubbel bemärkelse
              en folkrörelse. Världen över sparkas det fotboll, såväl på storstadsslummens
              enklaste sandplaner med ett uppstoppat bylte som ska föreställa
              boll – där barnen joxar med trasan, som Nacka Skoglund sade –
              som vid tv-sända superfinaler på pulserande arenor. För många
              killar och tjejer i förorten hägrar en Zlatandröm, som det dock
              bara är några få förunnat att uppnå. Idrotten har en framskjuten
              plats i samhället, både på elitnivå och för motionens skull.
            </seg>
            <seg n="85e42d01">
              Herr talman! Det handlar också om allas rätt att delta, såväl
              för att alla ska kunna få utlopp för sitt naturliga rörelsebehov
              och utöva nyttig motion som för att man ska få göra ambitiösa
              satsningar på en idrottskarriär. Alla ska ha tillgång till de
              platser och arenor där träning och tävling äger rum, amatörer
              likaväl som proffs. Detta betyder att vi måste anlägga ett demokratiskt
              perspektiv på idrottsutövandet. Det handlar om att ställa allas
              rätt i centrum i stället för enbart det så lättvindiga elittänkandet.
            </seg>
            <seg n="1ba28d0b">
              Med andra ord måste samhället ekonomiskt stödja sportaktiviteter
              för ungdomar i förhållande till vuxna, för kvinnor i förhållande
              till män och för funktionshindrade i förhållande till dem som
              inte är det. Även andra människor som inte passar in i schablonnormen
              ska mötas med respekt och ges berättigad plats i idrottens vardagsrum.
              Jag tänker på hbtq-personer, jag tänker på människor med en annan
              etnisk och religiös bakgrund än vår och jag tänker på alla dem
              – och oss – som inte ens drömmer om en olympisk guldmedalj. Jag
              har gett upp den drömmen för egen del, herr talman.
            </seg>
            <seg n="1ccf2aed">
              Dopning tillhör medaljens baksida. Jag ser dopning som en följd
              av de stora ekonomiska intressen som har pumpats in i idrotten.
              Det finns ett moraliskt och sportsligt problem med dopningen som
              riskerar att förta både spänningen och glädjen i de stora idrottsevenemangen.
              Också Sverige, som sedan länge har hållit en hög profil i dopningstestandet
              och i debatten om otillåtna preparat, har drabbats av dopningsskandaler.
              I ett trollslag kan en olympisk hjälte förvandlas till en skurk
              som får bära hela nationens tunga besvikelse på sina axlar.
            </seg>
            <seg n="c7ac2353">
              Som jag ser det hänger dopningens utbredning ihop med de enorma
              penningsummor som ympas in i själva idrottskulturen. De olympiska
              lekarna har blivit de olympiska spelen, och spelet gäller tyvärr
              så mycket mer än själva resultatlistan. Huvudsaken är inte att
              vinna utan att kämpa väl är en paroll som i dag mest liknar en
              väggbonad i ljusblå korsstygn.
            </seg>
            <seg n="e098c316">
              Herr talman! Jag ska säga några ord om arenakulturen. Den så
              kallade arenakulturen är något som har utvecklats över hela landet.
              I Helsingfors finns flera stora arenor, ofta med lika stora ekonomiska
              problem – eftersom det är så mycket pengar inbakade i själva tanken
              blir det stora problem. Men också ute i landet pressar elitidrotten
              fram vidlyftiga ekonomiska investeringar, ofta med kommunerna
              som garant. Tyvärr hamnar den genuina idrotten i bakgrunden när
              de ekonomiska problemens rynkor djupnar.
            </seg>
            <seg n="6c182bbf">
              Jag har ett exempel från min egen värmländska skogsbygd. Mallbacken
              heter ett framgångsrikt damfotbollslag som har spelat i Allsvenskan
              och som med hjälp av stora ideella insatser från hela byn – ja,
              från hela bygden – har klarat av sina åtaganden över all förväntan.
              En hemmamatch betyder fest i byn. Unga och gamla, barn och unga
              – alla går man ur huse, inte bara i Mallbacken utan i hela Värmland.
            </seg>
            <seg n="f64ccdd3">
              Så dimper dock kraven ned från Svenska fotbollsförbundet. Det
              gäller kravallstaket, större och fler duschrum, belysning för
              tv-sända kvällsmatcher och så vidare. Saken är bara den, herr
              talman, att kravaller i Mallbacken är lika sällsynta som direktsändningar
              i tv. Till saken: Risken för orimliga krav på småklubbar är förödande
              för mångfalden på idrottsområdet. I så fall måste staten skjuta
              till massvis med pengar, men att dessa skulle kunna tillfalla
              varje lantlig uppstickare är knappast troligt.
            </seg>
            <seg n="d56d30a9">
              Herr talman! Breddidrott och elitidrott är två sidor av samma
              mynt – eller samma medalj. Det är kommunicerande kärl. Men det
              finns också en inbyggd problematik, precis som med det mesta här
              i samhället, och den handlar om pengar. Det är dyrt att ägna sig
              åt vissa sporter. Det finns också en problematik i att redan små
              barn betraktas som kommande tänkbara stjärnor och att hetsen i
              barnidrotten riskerar att ta bort glädjen.
            </seg>
            <seg n="d710109c">
              Med alla dessa evinnerliga finaler är det inte heller gratis
              att hänga med i varje elitseriematch i ishockey. Jag är intresserad
              av ishockey i sig, men jag måste höja en tumme för bandyn, som
              har en final. Ibland kan dessa finaler och eviga serier likna
              folksagans kokande gryta, som bara kokar och kokar och där gröten
              väller över alla bräddar.
            </seg>
            <seg n="09ce8587">
              Herr talman! Idrotten är också en klassfråga: Vem har råd att
              vara med, och vem hamnar utanför? Vänsterpartiets rättvisekompass
              vill ta ut riktningen för en demokratisk idrottskultur i en jämställdhetens
              samhällskropp.
            </seg>
            <seg n="204eed06">
              Jag yrkar bifall till reservation nr 8 av Vänsterpartiet och
              Socialdemokraterna. Givetvis stöder jag alla våra reservationer,
              men för att spara tid lyfter jag fram reservation nr 8.
            </seg>
          </u>
          <note type="speaker" n="a375ec17">
            Anf. 13 AMIR ADAN (M):
          </note>
          <u who="amir_adan_fbaabe" xml:id="i-deea7b3f0f06c877-0" n="1e367c44">
            <seg n="d93ad301">
              Herr talman! Vi debatterar i dag betänkandet KrU5 Politik för
              det civila samhället m.m. I betänkandet behandlas regeringens
              proposition Verksamhetsstödet för idrottens bildningsverksamhet
              samt motioner från allmänna motionstiden. Det är motioner som
              rör det civila samhället, idrotten och friidrottslivet.
            </seg>
            <seg n="2dabeb69">
              Regeringen föreslår i propositionen att studieförbundet SISU
              Idrottsutbildarna, som redan i dag fördelar det statliga verksamhetsstödet
              till idrottens utbildningsverksamhet, ska få detta lagreglerat
              och att den del av SISU:s verksamhet som består av fördelning
              av statsbidrag ska omfattas av offentlighetsprincipen. Det är
              något som ett enat kulturutskott står bakom, och därför har jag
              valt att i mitt anförande lägga vikten vid de motioner som berör
              idrottspolitiken.
            </seg>
            <seg n="0376dc39">
              För att lyckas få en så stor bredd som möjligt och för att lyckas
              få fler som börjar idrotta behövs en elit, och för att få fram
              en elit krävs en stor bredd. Att idrotten i Sverige i högre utsträckning
              än i de flesta andra länder är till för alla som bor här, oavsett
              social bakgrund och privata ekonomiska muskler, är nog en av de
              bidragande orsakerna till att Sverige fortsätter att producera
              världsstjärnor.
            </seg>
            <seg n="6c0f6f5b">
              Detta är en svensk modell vi ska fortsätta värna, och det är
              med omsorg om denna svenska idrottsmodell som regeringens stora
              satsning på Idrottslyftet – 500 miljoner kronor årligen – ska
              ses. Satsningen sjösattes 2007 och är en tydlig ambition och uttalad
              önskan om att idrotten ska nå ännu fler och bli ännu bredare.
            </seg>
            <seg n="0c4b11cf">
              Herr talman! Regeringen satsar lite drygt 1,7 miljarder på svensk
              idrott. Den gamla och oförutsägbara finansieringsmodellen, där
              idrotten finansierades via Svenska Spel, har ersatts med en finansieringsmodell
              via skatten. Därmed har idrottsrörelsen en mer stabil ekonomi
              och vet vad den har att röra sig med.
            </seg>
            <seg n="3697a195">
              Vi har alla följt utvecklingen med höjda avgifter för unga att
              vara medlemmar i en förening och den oroande trenden med kommuner
              som sänker sina anslag. Detta är en utveckling som vi noga måste
              följa. Men vi måste också vara medvetna om att en annan orsak
              till att föreningarnas ekonomi ser annorlunda ut är avsaknaden
              av övriga intäkter som tidigare bestod av bland annat lotteriförsäljning.
            </seg>
            <seg n="1f8ffaa3">
              När den första föreningsstudien gjordes, 1994, fick genomsnittsföreningen
              in lika mycket intäkter från medlemmarna som från lotteriet och
              kommunen – med andra ord lika mycket av de tre potterna. När en
              liknande undersökning gjordes 2009 hade bilden förändrats radikalt.
              Ungefär lika mycket som intäkterna för avgifterna hade ökat i
              föreningarna hade lotteriverksamheten minskat. I dag står lotteriverksamheten
              för 6 procent av föreningarnas intäkter.
            </seg>
            <seg n="dc30af41">
              Regeringen har beslutat om ett förslag om att införa en fritidspeng
              i syfte att förbättra möjligheterna för barn att delta i organiserade
              fritidsaktiviteter. Barn som inte har råd att vara med i exempelvis
              en idrottsklubb drabbas i dag av ett utanförskap som både känns
              och syns. För att finansiera fritidspengen anslås 41 miljoner
              kronor för 2014 och 81 miljoner kronor årligen från och med 2015.
              Reformen ska träda i kraft den 1 juli i år.
            </seg>
            <seg n="c039c92a">
              Vi är många som har sett nyhetsinslag eller reportage som visar
              på orättvisor som finns vad gäller jämställdhet mellan kön inom
              idrotten, och då i huvudsak vad gäller anläggningsmöjligheter.
              Jämställdhetsarbetet inom idrotten har pågått under många år,
              men än finns det mycket kvar att göra.
            </seg>
            <seg n="8c963211">
              Riksidrottsförbundet beslutade på RF:s stämma 2011 att revidera
              och komplettera jämställdhetsmålen för idrottsrörelsen samt att
              uppdra till Riksidrottsstyrelsen att aktivt arbeta med jämställdhetsintegrering.
              Det visar på att Riksidrottsförbundet aktivt arbetar med frågan,
              men man måste även följa den från regeringens håll.
            </seg>
            <seg n="f480407f">
              Frågan om att arrangera stora idrottsevenemang har varit uppe
              på tapeten de senaste åren. Man ska vara medveten om att det årligen
              genomförs över 40 internationella idrottsevenemang i form av VM,
              EM, World Cup och liknande tävlingar i Sverige, så stora idrottsevenemang
              sker årligen i Sverige. Det var inte heller länge sedan som kulturministern
              skrev under en ansökan om att Sverige ska arrangera fotbolls-EM
              2020. Men vi måste också inse att vi kanske inte kan ha de absolut
              största idrottsevenemangen i Sverige, som till exempel ett OS,
              då vi inte har den infrastruktur som krävs och då kostnaderna
              blir alldeles för höga.
            </seg>
            <seg n="040d45bb">
              Slutligen, herr talman, är Sverige fantastiskt när det gäller
              idrott. Vår bredd bidrar till bättre folkhälsa, fostrar den uppväxande
              generationen i ansvarstagande och social träning samt förgyller
              mångas tillvaro på läktare och framför tv-apparater där hemma
              i soffan. Regeringen värnar vår svenska idrottsmodell. Detta visar
              man inte minst genom satsningar på den ekonomiskt.
            </seg>
            <seg n="637e793b">
              Med dessa ord vill jag yrka bifall till utskottets förslag till
              beslut i KrU5, Politik för det civila samhället m.m .
            </seg>
          </u>
          <note type="speaker" n="358f8a81">
            Anf. 14 AGNETA GILLE (S) replik:
          </note>
          <u who="agneta_gille_d9ee01" xml:id="i-852fd04133bc561c-3" n="60dd8319">
            <seg n="ee78bee5">
              Herr talman! I mitt anförande försökte jag påvisa hur otäckt
              det är att barn som har det tufft pekas ut i olika situationer.
              Ändå tycker Amir Adan att detta med fritidscheck är en väldigt
              bra lösning. Barn till arbetslösa föräldrar och barn till långtidssjukskrivna
              föräldrar som har det väldigt tufft i samhället ska komma till
              föreningen med mössan i hand utpekade som de som inte har råd
              att vara med i föreningen. Detta Sverige jobbar den borgerliga
              regeringen fram i dag. Vi ska gå tillbaka till 20-talet så att
              barn får gå med mössan i hand för att kunna delta i fritidsevenemang
              och i idrottsrörelsen. Det är man stolt över och tycker är bra.
              Jag tycker att det är en förfärlig politik. Det är skrämmande
              att vi i dag i Sverige, med så mycket skattesänkningar och med
              så mycket resurser till dem som är välbeställda, ska peka ut dessa
              barn på det sättet.
            </seg>
            <seg n="5f038b30">
              Jag skulle vilja höra hur Amir ser på den situationen, men jag
              vill också fråga hur han ser på stora idrottsevenemang och var
              Moderaterna står i frågan. Det är en stor brist och frånvaro vad
              gäller satsningar och att kunna driva frågan om att också Sverige
              ska ha stora evenemang.
            </seg>
          </u>
          <note type="speaker" n="bd0bad2e">
            Anf. 15 AMIR ADAN (M) replik:
          </note>
          <u who="amir_adan_fbaabe" xml:id="i-deea7b3f0f06c877-1" n="1e367c44">
            <seg n="441dd881">
              Herr talman! Vad gäller just fritidspengen tycker jag att den
              är ett bra sätt att få in barn i föreningslivet. Det behöver inte
              vara en idrottsförening, utan det kan likaväl vara något annat,
              som att lära sig spela ett instrument eller liknande.
            </seg>
            <seg n="e4ed14ea">
              Jag ser det som positivt att de som i dag inte har råd att vara
              medlemmar i en förening dels får möjlighet att vara en del av
              föreningslivet, dels får möjlighet att hålla på med det som de
              själva vill göra på fritiden.
            </seg>
            <seg n="01564171">
              Jag vet inte exakt hur det kommer att gå till med denna fritidspeng.
              Jag tror inte att de andra barnen per automatik vet om att du
              inte har betalat din medlemsavgift utan har fått den betald. Jag
              ser det inte riktigt som ett stort problem.
            </seg>
            <seg n="5cb38610">
              Alternativet som ni föreslår är 300 miljoner mer till idrottsrörelsen,
              har jag förstått, men jag tror inte att de går oavkortat till
              avgiftssänkningar.
            </seg>
            <seg n="8b70cbc2">
              Det vi har sett hittills är att Riksidrottsförbundet sänker elitstödet,
              och det är en helt annan sak. Men det gör inte saken bättre för
              dem som står längst bort från föreningslivet, de som inte har
              råd. Jag tror inte att avgiftssänkningarna kommer att bli större
              bara för att ni satsar 300 miljoner mer i ert budgetförslag.
            </seg>
            <seg n="33ab07fd">
              Vad gäller den andra frågan, om idrottsevenemang, satsar vi,
              som jag sade, på stora idrottsevenemang i Sverige i dag. Som jag
              tog upp har Lena Adelsohn Liljeroth faktiskt skrivit på en ansökan
              om att arrangera fotbolls-EM 2020, som är ett stort idrottsevenemang.
              Stora idrottsevenemang finns alltså även i dag i Sverige.
            </seg>
          </u>
          <note type="speaker" n="7257bd35">
            Anf. 16 AGNETA GILLE (S) replik:
          </note>
          <u who="agneta_gille_d9ee01" xml:id="i-852fd04133bc561c-4" n="60dd8319">
            <seg n="9c91f611">
              Herr talman! Jag måste upplysa Amir Adan om den situation som
              råder vad gäller stora evenemang. Moderaterna och regeringen har
              fått väldigt mycket kritik och stryk från idrottsrörelsen och
              Idrottssverige för att man inte väljer att stödja och driva på
              för att Sverige ska vara det land som idrottsrörelsen så väl behöver
              när det gäller stora evenemang. Jag tycker att det är en svaghet.
              Du fick också rätta dig själv med att ni inte har satsat någonting,
              utan satsningarna har lyst med sin frånvaro.
            </seg>
            <seg n="e04b1510">
              När det gäller satsningar är väl 300 miljoner ändå ganska mycket
              pengar. Det är 300 miljoner mer till idrottsrörelsen och Fritidssverige
              för att kunna hålla nere avgifterna och se till att de här barnen
              inte behöver bli så utsatta.
            </seg>
            <seg n="abbfae7e">
              Från den förening som jag är aktiv i har jag fått siffror. Vi
              har fått sänkt stöd med över 100 000 från den borgerliga kommunen
              som gör att det är väldigt tufft i föreningen. Ändå jobbar vi
              solidariskt med att försöka se till att alla ska ha möjlighet
              att vara med i klubben. Jag vill inte uppleva att vi på vårt kansli
              ska sitta och skriva intyg till barn som kommer med mössan i hand
              för att de ska få sin förenings- eller deltagaravgift betald.
              Det är en skrämmande utveckling som jag tycker att man verkligen
              bör motarbeta, och jag tror inte att den främjar idrottsrörelsen.
              Den ökar utanförskapet.
            </seg>
          </u>
          <note type="speaker" n="e528a63b">
            Anf. 17 AMIR ADAN (M) replik:
          </note>
          <u who="amir_adan_fbaabe" xml:id="i-deea7b3f0f06c877-2" n="1e367c44">
            <seg n="9b8bdf35">
              Herr talman! Först och främst vill jag säga att de 300 miljonerna
              inte kommer att hjälpa den grupp som vi talar om. Det är en grupp
              som inte har råd att betala en avgift. De 300 miljoner kommer
              inte att göra det avgiftsfritt att hålla på med idrott; det kan
              jag direkt säga. Om de 300 miljoner över huvud taget når föreningarna
              och sänker någon avgift är jag inte heller säker på.
            </seg>
            <seg n="22c95982">
              Som jag sagt är de anslag som hittills har minskat för elitsatsningar.
              Det är inte på basnivå för avgifter.
            </seg>
            <seg n="ac1d0336">
              Det är också viktigt att veta vad pengarna går till. Vi har satsat
              500 miljoner kronor i Idrottslyftet för att bredda idrotten och
              se till att fler kommer in i idrotten, att fokusera på utanförskap
              och tjejer i det här fallet. Idrottsrörelsen har fått ett anslag
              på 500 miljoner, men vi har inte sett någon medlemsökning. Där
              får idrottsrörelsen rannsaka sig själv lite för hur man har lyckats
              med de projekt som man har fått pengar för.
            </seg>
            <seg n="add2dbba">
              Idrottsrörelsen måste se till att locka fler att vilja bli aktiva
              inom idrottsrörelsen. Men jag tror inte att de 300 miljonerna
              kommer att hjälpa någon av dem som skulle ha möjligheter att få
              hjälp via just fritidspengen.
            </seg>
          </u>
          <note type="speaker" n="50f99cc7">
            Anf. 18 BENGT BERG (V) replik:
          </note>
          <u who="bengt_berg_48756a" xml:id="i-74305faf167820ff-1" n="9d72be28">
            <seg n="28d0d05c">
              Herr talman! Jag vill tacka för ditt anförande, Amir Adan. Det
              var väldigt mycket siffror och väldigt mycket ekonomi. Politik
              är mycket ekonomi men inte bara det. Jag skulle lite grann vilja
              tränga under ytan och ta upp amatöridrottens roll.
            </seg>
            <seg n="91636160">
              Det handlar om olika gruppers rätt till närvaro och deltagande
              i idrottssammanhang och på arenorna. Det gäller till exempel hbtq-personer.
              Vad gör du och ditt parti för att öka den möjligheten, öppna dörrarna
              och sänka trösklarna för att för att de grupperna också ska kunna
              delta i aktivt idrottsliv?
            </seg>
            <seg n="898ecb6b">
              Det gäller också dem som är socialt utsatta, dem som har en dålig
              ekonomi och dem som bor i förorterna och kanske allra mest behöver
              stimulans på olika sätt med idrott och givetvis även kultur. Jag
              skulle vilja veta rent konkret hur du ser på den saken.
            </seg>
          </u>
          <note type="speaker" n="aab7ff52">
            Anf. 19 AMIR ADAN (M) replik:
          </note>
          <u who="amir_adan_fbaabe" xml:id="i-deea7b3f0f06c877-3" n="1e367c44">
            <seg n="93e8c282">
              Herr talman! När det gäller satsningen på hbtq-personer och deras
              rätt till aktiviteter i idrottsrörelsen har Sisu Idrottsutbildarna
              regelbundet utbildningar med föreningslivet för att just utbilda
              om dessa frågor. Det finns satsningar på drive-in-idrott, och
              Idrottslyftet är en del av det. Det handlar om att locka till
              sig nya unga att bli aktiva inom idrottsrörelsen, lära sig en
              ny idrott och se vilja möjligheter som finns.
            </seg>
            <seg n="1233217a">
              Ett exempel i miljonprogramsområdena finns i Helsingforss stad
              där Moderaterna och allianskoalitionen satsar på drive-in-fotboll
              med möjlighet att ha spontanidrott varje helg ute i miljonprogramsområdena
              för att just ge unga en stimulerande fritidssysselsättning. De
              har möjlighet att utan betala någon avgift hålla på med idrott
              på kvällar och helger.
            </seg>
          </u>
          <note type="speaker" n="4d60bbbc">
            Anf. 20 BENGT BERG (V) replik:
          </note>
          <u who="bengt_berg_48756a" xml:id="i-74305faf167820ff-2" n="9d72be28">
            <seg n="23755c20">
              Herr talman! Jag ska flytta frågefokuset till en annan aspekt,
              nämligen till den regionalpolitiska aspekten.
            </seg>
            <seg n="4957110a">
              Jag berörde lite grann i mitt anförande små klubbars svårigheter
              att leva upp till de krav som Riksidrottsförbundet kanske ställer
              på dessa föreningar som jag tycker gör heroiska insatser med att
              från en gärdsgårdsserie vandra uppåt i systemet och till och med
              hamna i allsvenskan.
            </seg>
            <seg n="ebd446c6">
              Det finns någonting som jag kallade för arenakulturen. Det är
              något som är präglat av elefantiasis här i Helsingfors men som
              också sprids som ett mode runt om i landet. Kommuner som inte
              alls har förutsättningar ekonomiskt och befolkningsmässigt men
              ändå vill hänga med idrottssvängen måste ha idrottspalats som
              får kombineras med andra verksamheter för att det någorlunda ska
              gå ihop.
            </seg>
            <seg n="54cfa864">
              Jag skulle vilja ha en värdering, om det går att begära det i
              en sådan här debatt som handlar så mycket om siffror. Hur ser
              ni på att kombinera att hela landet ska leva med att skapa förutsättningar
              för idrotten och idrottskultur på en hög nivå i hela landet?
            </seg>
          </u>
          <note type="speaker" n="8b3ba87b">
            Anf. 21 AMIR ADAN (M) replik:
          </note>
          <u who="amir_adan_fbaabe" xml:id="i-deea7b3f0f06c877-4" n="1e367c44">
            <seg n="dc22e95c">
              Herr talman! När det gäller just arenafrågor har SKL samtal med
              Riksidrottsförbundet om de frågorna. Det är ytterst så att det
              är på kommunal nivå som det fattas beslut om detta. Det finns
              inga pengar från statligt håll som går till arenabyggen, och det
              är heller ingenting som vi ser framför oss. Det är någonting som
              kommunerna tillsammans med Riksidrottsförbundet får ha en dialog
              om.
            </seg>
            <seg n="7d32813b">
              Visst är det så att man ser en trend mot större arenor. Det gäller
              också vid större idrottsevenemang. Har vi ingen infrastruktur,
              ska vi då satsa på att bygga en infrastruktur just för ett idrottsevenemang
              som sedan står tom? Vi kan se här i Helsingfors att vi bygger
              en massa arenor där vi i dag svårt att finansiera dem. Det är
              tomt på våra arenor.
            </seg>
            <seg n="a747e57f">
              Att bygga arenor för till exempel ett OS som sedan står tomma
              är inte ekonomiskt hållbart. Därför måste vi se till att vi bygger
              arenor som har en funktion och behövs och inte bygger arenor för
              sakens skull.
            </seg>
          </u>
          <note type="speaker" n="2c47815c">
            Anf. 22 ANNA STEELE (FP):
          </note>
          <u who="unknown" xml:id="i-efaf1980709daddf-0" n="38031fa2">
            <seg n="d01547a8">
              Herr talman! Detta förtjänar att upprepas och poängteras: Det
              civila samhällets ställning i vårt land kan inte överskattas.
              Massor med människor är dagligen med i olika aktiviteter och insatser
              som är helt ideella. Det är en enorm kraft. Här görs insatser
              som det offentliga inte kan bistå med eller ens borde göra.
            </seg>
            <seg n="36491201">
              I den så kallade tredje sektorn finns allt från väntjänstföreningar
              för årsrika människor, kvinnojourer, nattvandrare, frilufts- och
              idrottsföreningar, hobbyföreningar, kulturföreningar, olika stödföreningar
              till mycket, mycket mer.
            </seg>
            <seg n="7ed375e5">
              Människors möjlighet att mötas i olika former och på olika platser
              är något som alla kommuner förhoppningsvis ser som en del i demokratiarbetet.
              Boverket samlingslokalsdelegation fördelar medel via ansökningar
              till samlingslokaler, och det gör även Arvsfonden.
            </seg>
            <seg n="e390512e">
              Folkbildningen syftar bland annat till att höja bildningsnivån
              i samhället men också till att utjämna utbildningsklyftor. Den
              ska också bidra till större delaktighet och engagemang i samhällslivet.
            </seg>
            <seg n="a291e4a3">
              Där så många olika människor möts, med olika bakgrunder, kön
              och åldrar är det självklart i mina ögon att man samtidigt arbetar
              med jämställdhets- och mångfaldsperspektiv samt hbtq-perspektiv.
              Det borde vara givet att man har kriterier för hur dessa medel
              distribueras, för i hela den sfären borde inkludering vara i centrum.
            </seg>
            <seg n="25f71f78">
              Herr talman! Arbetet mot diskriminering, sexuella trakasserier
              och rasism och för jämställdhet ska vara ett självklart och ständigt
              närvarande mål som följer det ansvar som kommer när man tar emot
              medel från stat, landsting eller kommun.
            </seg>
            <seg n="3b8f70b5">
              Sveriges 150 folkhögskolor har många studerande som går allmän
              kurs som kan ge behörighet till högskola men också ämnesinriktade
              kurser. De tio studieförbunden har verksamheter över hela landet
              med mängder av studiecirklar i alla möjliga ämnen.
            </seg>
            <seg n="b163dad1">
              Dessa förbund skapar mötesplatser och ger möjlighet till kunskapsinhämtning
              och socialt utbyte som är en stor tillgång för hela vårt samhälle.
              Inte minst barn och ungdomar tar del av de många olika aktiviteter
              som finns.
            </seg>
            <seg n="e587aba2">
              Det är viktigt att samla kunskap om det civila samhällets villkor
              och analysera och följa upp insatser inom området på nationell,
              regional och lokal nivå och sprida denna kunskap. Myndigheten
              för ungdoms- och civilsamhällesfrågor, som tidigare hette Ungdomsstyrelsen,
              har det uppdraget. Regeringen har tillsatt en utredare som ska
              arbeta med att underlätta för det civila samhällets organisationer
              att utvecklas.
            </seg>
            <seg n="90b89550">
              Alla dialoger och samråd som förekommer på olika plan är positiva,
              och jag ser framför mig att man i alla kommuner i hela landet
              aktivt verkar för att ha kontinuerliga och ständiga kontakter
              med de civilsamhälleliga grupperingar som finns överallt.
            </seg>
            <seg n="ed45a66c">
              De ekonomiska villkoren för olika aktörer i civilsamhället måste
              vara överskådliga och med framförhållning. Det kan visserligen
              fungera med projektstöd, men det bästa är stabilare medel som
              är mer långsiktiga än de som ett projekt kan erbjuda.
            </seg>
            <seg n="68a34f48">
              SCB vidareutvecklar sitt arbete med statistik gällande civilsamhällets
              område enligt uppdrag från regeringen, vilket är positivt.
            </seg>
            <seg n="c0083fcf">
              Stödet till idrotten från staten 2014 uppgår till 1,7 miljarder
              kronor. Mer än hälften av det är lokalt aktivitetsstöd, LOK-stöd,
              som riktas till idrottsverksamheter för barn och ungdomar mellan
              7 och 25 år och Idrottslyftet som bland annat syftar till att
              få fler barn och ungdomar att idrotta.
            </seg>
            <seg n="775c6cf2">
              Folkpartiet och övriga allianspartier har tagit fram ett förslag
              på så kallad fritidspeng till barn i familjer med försörjningsstöd
              så att de ska kunna delta i gemensamma aktiviteter med andra barn.
              Det ska inte vara så att familjens ekonomiska situation ska hindra
              möjligheterna för barn att vara med och träna och idrotta.
            </seg>
            <seg n="d4151af9">
              Studieförbundet Sisu Idrottsutbildarna är statligt anslagsfinansierat
              och fördelar verksamhetsstöd för studie- och utbildningsverksamheten
              till idrotten.
            </seg>
          </u>
          <note n="851d381e">
            Det är angeläget att Sisu inbegrips i de syften och villkor och
            den förordning samt offentlighetsprincip som redan gäller för
            statsbidrag till folkbildningen. Lagändringen föreslås träda i
            kraft i juni 2014.
          </note>
          <u who="unknown" xml:id="i-05076d64d2f02955-0" n="38031fa2">
            <seg n="43f293af">
              Sammantaget finns alla dessa olika verksamheter för att människor
              i alla åldrar och med olika bakgrunder ska få möjlighet till förkovran,
              socialt utbyte, olika stöd, fysisk aktivitet och socialt umgänge.
              Jag vill ge en eloge till alla er där ute som på ett engagerat
              sätt lyfter hela Sverige.
            </seg>
          </u>
          <note n="ce10bcf0">
            Jag yrkar härmed avslag på samtliga motioner samt bifall till
            utskottets förslag.
          </note>
          <note type="speaker" n="374abc63">
            Anf. 23 PER LODENIUS (C):
          </note>
          <u who="per_lodenius_87c57d" xml:id="i-cd2ca681bd904f5a-0" n="a0ceffb4">
            <seg n="61f17e0e">
              Herr talman! Vi debatterar här i kammaren i dag politiken för
              det civila samhället. Det civila samhället med föreningslivet,
              folkbildningen och idrotten är folkrörelser som spelar en otroligt
              stor och viktig roll för samhällsutvecklingen och demokratin.
            </seg>
            <seg n="609d5aa0">
              Vi kan konstatera att den proposition som regeringen lade fram
              redan 2009, med mål och inriktning för det civila samhället, har
              varit viktig för att lyfta fram det civila samhällets stora betydelse
              och också för att tydliggöra relationen mellan staten och det
              civila samhället. Det civila samhället som politikområde har också
              fått ett tydligt myndighetsstöd då ansvar för området lagts på
              Myndigheten för ungdoms- och civilsamhällesfrågor. Myndighetens
              uppgift är bland annat att ansvara för att det finns samlad kunskap
              om det civila samhällets villkor, sammansättning och utveckling
              och också att sprida denna kunskap. Myndigheten för ungdoms- och
              civilsamhällesfrågor har också fått i uppdrag att kartlägga föreningslivets
              arbete för att förebygga sexuella övergrepp och kränkningar mot
              flickor och pojkar. I uppdraget ligger också att sprida resultatet
              i olika myndigheters nätverk och till det civila samhällets organisationer
              som har verksamheter riktade mot barn och ungdomar.
            </seg>
            <seg n="a72c9d91">
              Det civila samhället står starkt i dagens Sverige. Samtidigt
              utvecklas ständigt vårt samhälle i stort och med det också förutsättningarna
              och villkoren för det civila samhället, för föreningarna, folkbildningen
              och idrotten. Det är många faktorer som påverkar och leder till
              förändringar. Men det är hela tiden viktigt och väsentligt att
              det civila samhället får verka på sina villkor och utifrån sina
              förutsättningar. Det är i den lokala föreningen, i nätverk, i
              lokala utvecklingsgrupper och i studiecirklar som ett brett samhällsengagemang
              kan växa fram. Folkbildningen med studieförbunden och folkhögskolorna
              blir här en viktig del av det civila samhället. Studieförbunden
              och folkbildningen är en viktig aktör för att lyfta och skapa
              engagemang i samhällsdebatten.
            </seg>
            <seg n="d72852c7">
              Herr talman! Föreningslivet bär upp en stor del av vårt samhälle.
              Det skapar engagemang och utvecklar både människan och samhället.
              Föreningslivet spelar en stor, jag skulle vilja säga avgörande,
              roll för demokratin. Föreningslivet är brett med många olika organisationer,
              med olika inriktningar och mål. Men ett gemensamt mål borde vara,
              och är för de flesta, att värna vårt samhälle och utveckla människan
              genom att ta ansvar, finna lösningar och utöva sitt intresse tillsammans
              med andra och sig själv.
            </seg>
            <seg n="83b5eacf">
              Regeringen har också tillsatt en utredning som ska utreda möjligheterna
              att på olika sätt underlätta för det civila samhällets organisationer
              att bedriva sin verksamhet och att helt enkelt utvecklas. Det
              civila samhällets organisationer bidrar till demokrati, välfärd,
              folkhälsa, gemenskap och social sammanhållning. Utredaren ska
              identifiera omotiverade hinder i regelverk och tillämpning och
              ge förslag på hur dessa kan minskas eller helt tas bort – helt
              enkelt en regelförenkling. Att organisationernas kompetens och
              kapacitet bättre tas till vara är ett av syftena med just denna
              utredning.
            </seg>
            <seg n="a5d6df6c">
              Herr talman! Vi har hört flera tala om idrottsrörelsen här. Idrottsrörelsen
              är en stor del av vårt civila samhälle med ett omfattande och
              vitalt föreningsliv. Flera av de motioner som vi i dag behandlar
              handlar just om idrottsrörelsen. Idrotten som aktivitet är naturligtvis
              en stimulans i sig, både för den som utövar den liksom för den
              som följer den som publik. Samtidigt är också idrotten viktig
              för en fostran i tolerans och jämställdhet. Idrotten är en kraft
              som förenar och skapar gemenskap i samhället. Idrotten har också
              en kraft att kunna påverka, till exempel för att arbeta för jämställdhet
              och motverka trakasserier, diskriminering och sexuella övergrepp
              på barn. Det här är viktiga frågor, och det är viktigt att våga
              ta upp dessa frågor. Det finns problem i vårt samhälle som vi
              inte får sopa under mattan. Idrottsrörelsen är en stor del av
              många människors liv, inte minst i många barns och ungdomars liv
              där tiden i idrottsföreningen har en otroligt stor betydelse.
              Då är det också viktigt, för att inte säga väsentligt, att idrottsrörelsen
              tar ansvar också i svåra frågor.
            </seg>
            <seg n="3274ce25">
              Riksidrottsförbundet jobbar också aktivt på olika sätt med dessa
              frågor, bland annat genom idrottens idéprogram, som vi hörde bland
              andra Amir Adan tala om här tidigare, där man säger att alla som
              vill ska ha rätt att vara med i föreningsdriven idrottsverksamhet,
              oavsett nationalitet, etniskt ursprung, religion, ålder, kön eller
              sexuell läggning. Regeringen antog i januari i år en strategi
              för lika rättigheter och möjligheter oavsett sexuell läggning,
              könsidentitet eller könsuttryck. Där tas de initiativ upp som
              man har tagit för idrotten och inom idrottsrörelsen. Bland annat
              har Centrum för idrottsforskning genomfört en särskild satsning
              på forskning inom just detta område. Riksidrottsförbundet har
              också genomfört ett projekt tillsammans med RFSL och RFSL Ungdom.
              Riksidrottsförbundet jobbar även på andra sätt aktivt med att
              stävja och motverka övergrepp, mobbning och trakasserier av alla
              slag, bland annat genom att informera och utbilda ledare och aktiva
              inom idrotten.
            </seg>
            <seg n="242a5afc">
              Herr talman! Vi har många otroligt bra idrottare i Sverige, inte
              minst inom handikappidrotten som inte alltid, enligt min åsikt,
              får den uppmärksamhet som den borde. Handikappidrotten har också
              skapat nya grenar, grenar som i framtiden kanske kan gå utanför
              handikapprörelsen. Jag har själv förmånen att lite närmare få
              följa utvecklingen i Sverige av en relativt ny idrottsgren, så
              kallade racerunning. Racerunning kan mycket enkelt förklaras som
              en avancerad trehjulig sparkcykel som man tränar och tävlar med
              på exempelvis löparbanan, terränglöparbanan eller i motionsloppet.
              Det är en otroligt rolig idrottsform och en fantastisk idrottsgren
              som även personer med svårare rörelsehinder kan utöva. När jag
              frågade en av ungdomarna som tränar racerunning vad som är det
              bästa med just racerunning kom svaret efter en tankepaus: Man
              får bli svettig. Det var nämligen så att han själv aldrig hade
              upplevt, fram tills han var tio tolv år, någon aktivitet där han
              kunde röra sig aktivt och bli svettig. Det är ofta det enkla svaret
              som är så viktigt inom idrotten – möjligheten att röra på sig,
              delta på sina egna villkor tillsammans med kompisarna och andra
              och att få bli svettig.
            </seg>
            <seg n="28641ed4">
              Studier visar att idrottande ungdomar inte bara mår fysiskt bättre
              utan också mår psykiskt bättre än andra. Ungdomar som idrottar
              trivs också bättre i skolan och skolkar mindre.
            </seg>
            <seg n="7cb6a676">
              Herr talman! Det civila samhället fyller en viktig funktion,
              en avgörande funktion, skulle jag vilja säga, för ett fungerande
              och framåtsträvande samhälle.
            </seg>
            <seg n="c339b6ba">
              Därmed vill jag yrka bifall till utskottets förslag.
            </seg>
          </u>
          <note type="speaker" n="d71dc40d">
            Anf. 24 LARS-AXEL NORDELL (KD):
          </note>
          <u who="lars-axel_nordell_883b98" xml:id="i-fa7cba83151aa8d4-0" n="9ac4c2cd">
            <seg n="1e9ef457">
              Herr talman! När jag skulle börja i riksdagen i januari 2009
              nämnde jag för en kompis att jag gärna skulle vilja jobba med
              frågor om den tredje sektorn, alltså det civila samhället. Han
              tittade då lite förvånat på mig och sade: Men du är väl kristdemokrat?
              Det är klart att jag är, sade jag. Men då är det civila samhället
              sektor ett, sade han.
            </seg>
            <seg n="d14e0127">
              Detta fick mig att tänka till. Han hade naturligtvis helt rätt.
              Det går en mycket tydlig skiljelinje i svensk politik i synen
              på det civila samhället. I grunden är det en fråga om skillnad
              i synen på människan, hennes förutsättningar och behov. Ofta sätter
              man likhetstecken mellan samhället och offentlig sektor, vilket
              är en felaktighet eftersom samhället är betydligt större än den
              offentliga sektorn. Där finns bland annat det civila samhället
              men också det privata.
            </seg>
            <seg n="05ffcd1b">
              Å ena sidan finns den kollektivism som ser en stark stat som
              lösningen på nästan varje samhällsproblem. Där har det civila
              samhället en mycket underordnad betydelse ur välfärdssynpunkt.
              Å andra sidan finns också den statsindividualism som förvisso
              inte ser en stark stat som alltings lösning men som samtidigt
              har anammat tanken på att man via skattsedeln kan köpa sig fri
              från beroendet av andra människor. Inte heller där har civilsamhället
              eller de mellanmänskliga relationerna någon naturlig plats.
            </seg>
            <seg n="de57cae3">
              Herr talman! Ibland kan det låta från vissa håll som att civilsamhället
              bara är en fritidsaktivitet, ett litet sidospår, till det som
              sker inom den offentliga eller den individuella sfären. Vi menar
              att civilsamhället är något mycket viktigare. Det är här grunden
              läggs för demokrati, medmänsklighet och ett fungerande Sverige.
              Kristdemokraternas politik strävar därför efter att stärka det
              civila samhället och därmed de mellanmänskliga kontakterna.
            </seg>
            <seg n="0c6a0eb3">
              Det är i familjerna, folkrörelserna, de ideella organisationerna,
              kooperativen, stiftelserna, de politiska partierna med mera som
              vi odlar vår grundläggande etik, de viktiga dygderna och våra
              demokratiska traditioner. Sådana naturliga gemenskaper utgör stommen
              i samhället och ska, enligt oss kristdemokrater, ges rätt och
              möjligheter att förverkliga sin fulla potential. Det är i dem
              vi bygger och stärker tilliten mellan människor. Här lär vi oss
              samarbete och konflikthantering. Det är bland annat därför Kristdemokraterna
              så starkt betonar civilsamhällets betydelse. Den mest grundläggande
              gemenskapen är familjen. I denna lilla grupp får familjemedlemmarna
              möjlighet att möta kärlek, omtanke och förståelse men också att
              ställas inför krav och ta ansvar.
            </seg>
            <seg n="48a492a6">
              En av politikens viktigaste uppgifter är att värna dessa frivilliga
              sammanslutningars oberoende, att stärka dem och förenkla deras
              verksamhet och vardag. Graden av det civila samhällets oberoende
              är också nära knuten till organisationernas finansiering. En hög
              grad av offentlig finansiering kommer också att leda till direkt
              eller indirekt styrning från det offentliga.
            </seg>
            <seg n="2754e32a">
              Herr talman! Kulturutskottets betänkande nr 5 om politik för
              det civila samhället innehåller flera motioner som sätter fokus
              på angelägna frågor som rör det civila samhället.
            </seg>
            <seg n="a03f8254">
              En motion handlar om ett starkt och levande civilsamhälle, en
              annan om årliga överläggningar med det civila samhället och en
              tredje om finansiellt stöd till det civila samhället. Alla de
              här motionerna avslås därför att de till stor del slår in öppna
              dörrar. Det handlar bland annat om det uppdrag som Myndigheten
              för ungdoms- och civilsamhällesfrågor fått om att ansvara för
              att det finns en samlad kunskap om det civila samhällets villkor,
              sammansättning och utveckling och att sprida denna kunskap, analysera,
              följa upp och utvärdera insatserna på området samt bilda nätverk
              för samverkan. Myndigheten genomför också årliga överläggningar
              med civilsamhället. Också Sveriges Kommuner och Landsting, SKL,
              inbjuds att delta i de överläggningarna, vilket jag tycker är
              viktigt.
            </seg>
            <seg n="0f0d0960">
              Till detta kommer att regeringen nu i mars 2014 tillsatte Dan
              Ericsson som särskild utredare. Han ska undersöka möjligheterna
              att på olika sätt underlätta för det civila samhällets organisationer
              att bedriva sin verksamhet, att utvecklas och att därigenom bidra
              till demokrati, välfärd, folkhälsa, gemenskap och social sammanhållning.
              Utredaren ska bland annat se på vilka behov av stöd som finns
              när det gäller ekonomiska frågor och finansieringsmöjligheter.
            </seg>
            <seg n="61368d2a">
              Herr talman! Alliansregeringen införde i januari 2012 en avdragsrätt
              för gåvor till ideell verksamhet med social inriktning eller som
              främjar forskning. Därmed blev Sverige det sista landet i EU att
              tillåta sina medborgare att göra avdrag för gåvor till ideell
              verksamhet. Kristdemokraterna ser denna reform som epokgörande
              och nödvändig, och vi ser den som ett första steg i ett bredare
              arbete för att markera det civila samhällets betydelse och relation
              till den offentliga sektorn och till företagssfären. För närvarande
              är ett sextiotal organisationer registrerade som godkända gåvomottagare
              hos Skatteverket.
            </seg>
            <seg n="f8b3d347">
              Vi vill också slå vakt om momsbefrielsen för den second hand-verksamhet
              som i hjälpsyfte drivs av ideella föreningar och religiösa samfund
              och om idrottens förmånliga regler för arbetsgivaravgifter. Vi
              menar att dessa regler på sikt ska omfatta alla ideella organisationer.
            </seg>
            <seg n="b2ea3079">
              Vi vill ge fler aktörer i civilsamhället möjlighet att utföra
              offentligt finansierade tjänster, bland annat genom lagen om valfrihet,
              LOV. Vi tror också att fritidspengen, som tidigare har varit uppe
              i debatten, när den införs den 1 juli i år kommer att betyda mycket
              för många ekonomiskt utsatta familjer som har barnen i olika idrottsaktiviteter.
              Där har vi en reform med stor träffsäkerhet, och jag tror att
              det kommer att betyda mycket för familjerna.
            </seg>
          </u>
          <note n="8dd22bce">
            Med de orden, herr talman, yrkar jag bifall till förslaget i
            utskottets betänkande och avslag på motionerna.
          </note>
          <note n="e73d753a">
            I detta anförande instämde Anders Andersson (KD).
          </note>
          <note type="speaker" n="323827f0">
            Anf. 25 BENGT BERG (V) replik:
          </note>
          <u who="bengt_berg_48756a" xml:id="i-74305faf167820ff-3" n="9d72be28">
            <seg n="4a1a5f5d">
              Herr talman! Lars-Axel Nordell ställer det offentliga samhället,
              eller den offentliga sektorn, i ett motsatsförhållande till det
              civila samhället. Jag, men också många andra här i kammaren, tror
              jag, lever både i ett offentligt samhälleligt system och i ett
              civilsamhälle. Vi är både individer och delar av olika kollektiv.
              Jag tycker att det blir märkligt när man idylliserar och sätter
              upp familjen på en piedestal och säger att det är familjen som
              kan avyttra kärlek, omtanke och förståelse och ta ansvar. För
              mig som socialist och vänsterpartist är det just det – att dela
              med oss av en social, samhällelig kärlek, att ta ansvar och kunna
              se individer precis som vi själva är individer – som är vårt ansvar
              i politiken. Vi är ingen grå massa, och politiken är till för
              att var och en ska kunna förverkliga sig utifrån sina förutsättningar.
            </seg>
            <seg n="c46bbd4a">
              Jag tycker också att det blir märkligt när Nordell säger att
              det är det civila samhället, som om det blott och bart vore det,
              som för de demokratiska traditionerna vidare. Den demokratiska
              utvecklingen i Sverige handlar ju om folkrörelsernas kamp för
              att upprätta demokrati – arbetarrörelsen och så vidare. Men också
              det civila samhället bidrar givetvis på sitt sätt.
            </seg>
          </u>
          <note type="speaker" n="3237b4f8">
            Anf. 26 LARS-AXEL NORDELL (KD) replik:
          </note>
          <u who="lars-axel_nordell_883b98" xml:id="i-fa7cba83151aa8d4-1" n="9ac4c2cd">
            <seg n="5b50c113">
              Herr talman! Jag vill börja med det sista du tog upp, Bengt Berg.
              Du tyckte att det var konstigt att jag pratar om det civila samhället
              och för fram att det är viktigt för demokratin, och så säger du
              att folkrörelserna ju finns också. Men folkrörelserna är ju en
              oerhört viktig del av det civila samhället, så jag förstår inte
              riktigt vad det är du undrar. Det är ju just detta som jag vill
              föra fram, att de här folkrörelserna som har en så lång, över
              hundraårig, tradition, har betytt otroligt mycket för vårt land
              och har betytt mycket när det gäller politikutveckling, folkhälsa,
              den politiska utvecklingen och demokratiutvecklingen.
            </seg>
            <seg n="b2aadab0">
              Jag tror att de också fortsättningsvis kommer att spela en avgörande
              roll, men då måste vi ge dem möjligheter till detta. Då får vi
              inte sätta käppar i hjulet, utan då måste vi tvärtom understödja
              en sådan utveckling.
            </seg>
          </u>
          <note type="speaker" n="867f6a52">
            Anf. 27 BENGT BERG (V) replik:
          </note>
          <u who="bengt_berg_48756a" xml:id="i-74305faf167820ff-4" n="9d72be28">
            <seg n="aad60404">
              Herr talman! Jag kanske uttryckte mig lite grumligt. En anledning
              till att vi blir författare är faktiskt att vi har så himla svårt
              med språket.
            </seg>
            <seg n="803192e5">
              Det jag menade var dock att partierna har utvecklats ur folkrörelserna
              på olika sätt. Sedan ingår partierna i olika system i kommuner
              och landsting och på riksplanet. Då menar jag att det demokratiska
              arvet och plikten att utveckla och att tänja demokratins gränser
              givetvis också finns inom det offentliga rummet.
            </seg>
            <seg n="50d816a9">
              Det finns också många tröttsamma bilder av det som är gemensamt.
              Om man säger staten blir reaktionen: Uh, vad hemskt! Bilden av
              pappa staten leder till att man känner onda, manliga ögon i nacken.
              För att underlätta debatten lite grann kan vi väl tala om mamma
              staten som är omsorgstagande, varm och inte lämnar en enda liten
              varelse utanför omsorgen.
            </seg>
            <seg n="5abc6c8a">
              Jag skulle vilja höra Nordell säga lite mer om dem som inte har
              en kärnfamilj. Blir de då helt utan kärlek, omtanke, förståelse
              och någon som tar ansvar? Jag vet ju att det finns människor som
              inte lever i en familj, och då är det desto viktigare att det
              offentliga tar sitt ansvar, ger sin kärlek och bryr sig om på
              olika sätt.
            </seg>
          </u>
          <note type="speaker" n="188f9ece">
            Anf. 28 LARS-AXEL NORDELL (KD) replik:
          </note>
          <u who="lars-axel_nordell_883b98" xml:id="i-fa7cba83151aa8d4-2" n="9ac4c2cd">
            <seg n="e9e952ee">
              Herr talman! Jag vill understryka – precis som Bengt tar upp
              på slutet – att det är viktigt att det finns en stark offentlig
              sektor som i samspel med den privata sektorn och det civila samhället
              kan fylla viktiga funktioner. Det är framför allt den understödjande
              funktionen som är viktig.
            </seg>
            <seg n="1cd667a3">
              Du talar om det offentliga rummet, Bengt Berg, och jämställer
              det nästan med den offentliga sektorn. Men det offentliga rummet
              är något mycket mer. Det är debatten och alltihop.
            </seg>
            <seg n="a1f8d50c">
              I mitt anförande tog jag upp att det ska skilja sig åt mellan
              oss partier. Det har också blivit tydligt här i dag. Vänsterpartiet
              tycker helt klart om en stark stat och hänvisar i debatterna ofta
              till att staten ska göra si och så. Och vi kristdemokrater är
              lite bottom up. Vi talar mycket om att samhället byggs underifrån.
              Det är framför allt det civila samhället som bygger vårt samhälle
              så att vi får ett demokratiskt fungerande samhälle.
            </seg>
          </u>
          <note type="speaker" n="f79c1115">
            Anf. 29 PETER JUTTERSTRÖM (M):
          </note>
          <u who="peter_jutterstrom_121278" xml:id="i-3b7b8f3bd2e49094-0" n="19f13118">
            <seg n="0b5fdd94">
              Herr talman! Jag väntade länge med att begära ordet eftersom
              jag inte visste om någon skulle ta upp den här tråden.
            </seg>
            <seg n="34a2956f">
              Dagens första talare talade dock om skattesänkningar i termer
              av att det skulle vara något oerhört ont. 400 000 sjuksköterskor
              skulle kunna betalas med hjälp av skattesänkningarna. Men visst
              var det väl så, herr talman, att när jobbskatteavdrag ett kom
              köpte det parti som hon representerar jobbskatteavdraget? När
              tvåan kom var det likadant, i den här kammaren. Vid trean kom
              det protester, men man köpte faktiskt det också. Vid det fjärde
              insåg man nog att det kunde vara bra med den injektionen i ekonomin.
              Och femman köpte man också alldeles nyligen.
            </seg>
            <seg n="bd85f437">
              När vi då talar om dem som inte har råd med aktiviteter blir
              det ganska intressant. Blir det fler eller färre som har råd med
              dessa fritidsaktiviteter om man har en hel månadslön till att
              röra sig med? Jag är helt övertygad om att svaret är att det är
              fler.
            </seg>
          </u>
          <note n="55e21458">
            Jag yrkar bifall till förslaget i KrU5 och avslag på samtliga
            motioner.
          </note>
          <note n="80c96a9c">
            Överläggningen var härmed avslutad.
          </note>
          <note n="06d8a6d3">
            8 § Ett värdigt liv – äldrepolitisk översikt 2006–2014
          </note>
          <note type="speaker" n="a471f849">
            Anf. 30 LENA HALLENGREN (S):
          </note>
          <u who="lena_hallengren_c9798e" xml:id="i-90e176a0c13e8eb3-0" n="5e34abc0" next="i-cfb3a02d43d9f92b-0"/>
          <note n="432f7216">
            Herr talman! Jag börjar med att yrka bifall till reservation
            1.
          </note>
          <u who="lena_hallengren_c9798e" xml:id="i-cfb3a02d43d9f92b-0" n="5e34abc0" prev="i-90e176a0c13e8eb3-0">
            <seg n="41f2e8be">
              Jag har några reflexioner som inledning. Allt fler blir som bekant
              äldre, och allt fler håller sig friska allt längre. Men hälsan
              är ojämlik, liksom medellivslängden.
            </seg>
            <seg n="47ef0e5f">
              Det är en förmån att få åldras. Men många upplever stor oro för
              egen skull och för anhörigas. Svallfors välfärdsundersökningar
              visar att ungefär hälften inte tror att Sverige kan svara för
              en god äldreomsorg.
            </seg>
            <seg n="8e192263">
              Behovet av att rekrytera personal de kommande tio åren är omfattande.
              Många brukar enas kring siffror runt 150 000, vilket är minst
              sagt utmanande när så få som 3 500 utbildas via gymnasieskolan
              årligen.
            </seg>
            <seg n="3abc3b63">
              Sedan 2006 har 8 000 platser på särskilda boenden försvunnit,
              och på flera håll är väntan på ett boende lång, alltför lång.
              Det är inte mycket till valfrihet på det området.
            </seg>
            <seg n="2138c0a9">
              Närmare 60 procent uppger att de inte vill ha vinster i vård
              och omsorg. De vill gärna ha alternativ och självklart inflytande
              över den omsorg som ges, men skattemedel ska banne mig gå till
              den omsorg de är avsedda för.
            </seg>
            <seg n="f9803d61">
              Herr talman! För att med säkerhet inte tolkas som att jag blundar
              för regeringens arbete på området – de har ändå haft snart åtta
              år på sig – vill jag börja med att berömma ett par initiativ som
              regeringen har vidtagit.
            </seg>
            <seg n="28346f09">
              Värdighetsgarantiarbetet är klokt tänkt. Att som medarbetare
              få reflektera tillsammans med sina kolleger över förhållningssätt
              är alltid viktigt, framför allt när arbetet i sig handlar om mötet
              med människor.
            </seg>
            <seg n="38b152ea">
              NKA, Nationellt kompetenscentrum anhöriga, ger kommuner stöd
              i sin anhörigstödjande verksamhet. Det är en verksamhet som har
              fört en alltför tynande tillvaro och som fortfarande har stora
              utmaningar att möta. Dessutom ligger det väl placerat i min hemstad
              Kalmar.
            </seg>
            <seg n="438b2e5d">
              Jag vill också nämna projektet för mest sjuka äldre som på flera
              håll har satt i gång ett förändringsarbete. Dess värre är det
              just ett projekt som avslutas till årsskiftet. Och jag möter flera
              som knappt kommit i gång och där pengarna och samordningen tar
              slut samtidigt som engagemanget kanske är som allra störst. Några
              år är helt enkelt för kort om tid för att på riktigt förändra
              och förbättra vården om de mest sjuka äldre.
            </seg>
            <seg n="324d3788">
              Herr talman! Med detta sagt och med all respekt för att äldreomsorgen
              ska ta sin utgångspunkt i de äldre som är i behov av vård och
              omsorg saknar jag dock fokus på och ett intresse för personalen
              och inte minst ambitionen att förbättra deras villkor. Om vi ska
              kunna rekrytera nya undersköterskor, sjuksköterskor, pedagoger,
              terapeuter och dessutom gärna specialister på både demens och
              geriatrik måste verksamheten i sin helhet lyftas fram. Alla som
              på olika sätt redan arbetar i äldreomsorgen måste ha rätt till
              bättre villkor: heltid, sjysta löner, slut på evinnerliga visstidsanställningar
              och tid.
            </seg>
            <seg n="93b1d913">
              Att i stället tvångsprivatisera för att ge personalen, merparten
              kvinnor, fler arbetsgivare att välja på hittar jag inte riktigt
              ord för, måste jag säga. Inte nog med att de arbetar deltid, delade
              turer, visstid och med relativt låga löner, om de ska få en bättre
              arbetssituation är det upp till dem själva att söka en ny arbetsgivare
              och underförstått förhandla sig till bättre villkor.
            </seg>
            <seg n="e4c3ed4c">
              Hur hade det varit om en bråkdel av de 134 miljarderna som ni
              haft råd att sänka skatten med i stället hade gått till äldreomsorgen
              för att möjliggöra bättre villkor? Och hur hade det varit om stimulansmedel
              gått till kommuner som inför heltidstjänster i stället för till
              dem som privatiserar sin äldreomsorg?
            </seg>
            <seg n="e21eb0ff">
              Herr talman! Nu kommer jag in på marknadsstyrning. Populärversionen
              av det kallas för LOV, lagen om valfrihet. Det är politisk retorik,
              väldigt smart sådan. Men lika lite som Nya moderaterna är ett
              arbetarparti är LOV en fråga om valfrihet. LOV fordrar helt enkelt
              någon egen minut för den som lyssnar, inte minst för majoriteten
              som valt att medvetet missförstå Socialdemokraternas invändningar
              och som under dessa år inte gjort minsta antydan till att finna
              en långsiktig blocköverskridande modell.
            </seg>
            <seg n="96e0c81e">
              Först vill jag tala om LOU, lagen om offentlig upphandling. Den
              innebär att vi demokratiskt beslutar om omfattning och geografisk
              placering av en verksamhet. Men det är kortsiktigt, och det blir
              ofta för lite fokus på kvalitet, snarare på pris.
            </seg>
            <seg n="8ba75c1b">
              Men LOV innebär fri etablering. Det är faktiskt precis och endast
              det. När kriterierna är fastslagna för till exempel hemtjänsten
              i kommunen är det upp till privata aktörer att etablera sig där
              de vill och i den omfattning de vill. Fri etablering förutsätter
              att den som nyttjar verksamheten har fullgod information om alternativen
              och kan göra ett överlagt val. Framför allt förutsätter fri etablering
              att den som erbjuds en dålig verksamhet väljer bort den, och när
              många gör detsamma försvinner underlaget. Verksamheten får läggas
              ned. Men så fungerar inte välfärden. Det är inte vilken marknad
              som helst. Man köper inte dusch, påklädning och promenader som
              om det vore mjölk och potatis.
            </seg>
            <seg n="1522c4be">
              Nej, vi måste hitta en modell där vi bygger äldreomsorgen i samverkan,
              inte i konkurrens. Vi måste ha en modell där den aktör som är
              seriös kan verka långsiktigt och inte återkommande behöva vinna
              en upphandling. Vi måste ha en modell där vi demokratiskt kan
              påverka etablering av skattefinansierad verksamhet. Vi måste ha
              en modell där den enskilde känner sig trygg med att omsorgen fungerar,
              är av god kvalitet och samverkar med andra för fungerande vårdkedjor.
            </seg>
            <seg n="d6b68ffa">
              Herr talman! Rödgröna kommuner använder mer pengar i äldreomsorgen
              och ger hjälpinsatser till fler gamla än kommuner med borgerligt
              styre. Det visar Sydsvenskans kartläggning häromveckan. Statsvetaren
              som intervjuades menade att det sannolikt beror på flera faktorer.
              Så är det naturligtvis. Men det går inte att vifta bort statistiken
              och ensidigt hänvisa till befolkningsstruktur. Jag är övertygad
              om att socialdemokrater och vänsterstyren ser välfärden som betydelsefull
              och låter den stå högt på dagordningen. Jag tror att väljarna
              vet det när de talar om vilka partier de har störst förtroende
              för när det gäller välfärd. Då är Socialdemokraterna det parti
              som får högst förtroendesiffror. Det går hand i hand. Väljarnas
              förtroende och förväntan finns, liksom den politiska viljan att
              satsa på verksamheten.
            </seg>
            <seg n="048b5cf9">
              Men det går inte att bara hänvisa till den lokala viljan. Jag
              är övertygad om att det nationella drivet, eller bristen på detsamma,
              också spelar roll. Bemanningsriktlinjer fick oppositionen trycka
              igenom i utskottet mot majoritetens vilja. Privatisering har varit
              det nationella fokuset, och skattesänkningar på det säger väl
              rätt mycket om den prioritering som regeringen Reinfeldt har gjort.
            </seg>
            <seg n="7fb84cdd">
              Herr talman! Vad äldreomsorgen behöver är en långsiktig kvalitetsplan,
              ett målmedvetet reformarbete där kommun och stat samverkar om
              allt det vi står inför. Jämför gärna med förskolan som kommit
              att bli en omtyckt och uppskattad verksamhet med hög kvalitet,
              dessutom med oerhört gott internationellt renommé. Förskolans
              framväxt har varit ett politiskt projekt, ett långsiktigt och
              målmedvetet arbete, detta bland mycket annat för att kvinnor och
              män ska kunna arbeta och samtidigt ha familj, för att ge våra
              barn en verksamhet med ett kvalitativt innehåll och för att göra
              förskoleyrket till något eftersträvansvärt och uppskattat.
            </seg>
            <seg n="b1a5e13e">
              Byt förskola mot äldreomsorg, byt barn mot äldre. Vad är skillnaden?
              Alla ska kunna arbeta och vi måste garantera ett kvalitativt innehåll
              och göra yrket attraktivare eftersom våra barn och våra äldre
              behöver både omsorgen och omtanken.
            </seg>
            <seg n="26bead82">
              Herr talman! Avslutningsvis vill jag beskriva det vägval som
              vi står inför. Även om jag är medveten om att det är en skrivelse
              vi diskuterar, som talar om det som varit, passar det trots allt
              att avsluta med att blicka framåt. Vi står inför ett vägval där
              regeringen redan har blinkat höger och gasar på. Jag ser i dag
              en ojämlik omsorg, och jag är genuint orolig för högersvängen
              där omsorgen visserligen finns för alla men där den som kan köper
              tilläggstjänster, där äldre ska välja och välja bort hemtjänstföretag
              som vore det elleverantörer. Jag är orolig för att det är den
              väg som vi fortsätter på.
            </seg>
            <seg n="8ce42429">
              Vi socialdemokrater vill i stället se en omsorg av hög kvalitet
              som kommer alla som behöver till del och som vi solidariskt finansierar,
              precis som skolan, försvaret och infrastrukturen. Den som behöver
              vård och omsorg ska känna sig trygg med att vi organiserar det
              gemensamt och att det inte handlar om vassa armbågar, påstridiga
              anhöriga eller en årslön på banken. Det ska inte vara som en gåva
              utan för att de själva har arbetat och gjort sig förtjänta av
              en god omsorg.
            </seg>
            <seg n="4bb1bb7b">
              Budskapet till alla äldre, till deras barn och barnbarn är att
              vi ska ha tid, tid för att ge den omsorg som den äldre har rätt
              till, tid att lyssna, tid att samtala, tid att se den man eller
              kvinna som alltid funnits, men nu med ett åldrat yttre. Först
              då kan åldrandet bli en glädje för alla.
            </seg>
          </u>
          <note n="ddbd58ff">
            I detta anförande instämde Catharina Bråkenhielm och Meeri Wasberg
            (båda S).
          </note>
          <note type="speaker" n="0d76353a">
            Anf. 31 AGNETA LUTTROPP (MP):
          </note>
          <u who="agneta_luttropp_7d2a21" xml:id="i-2e28926614a0a788-0" n="a88e3fcb">
            <seg n="8300f29a">
              Herr talman! Jag börjar med att lyfta upp reservation 2. Jag
              tror inte att någon av oss här har glömt de skandaler som för
              några år sedan ägde rum inom äldreboenden. Alla kanske inte vill
              minnas dem, men vi behöver minnas. Jag och vi vet att Sverige
              har ett mycket gott rykte när det gäller äldreomsorgen, och det
              är bra. Det ska vi fortsätta att ha och vara glada och stolta
              över, men vi ska heller inte glömma det som har hänt och dess
              värre fortfarande händer inom äldreboenden. Den främsta orsaken
              till att det händer, eller i alla fall en starkt bidragande orsak,
              är bristen på tid.
            </seg>
            <seg n="1b7f3fac">
              Sverige är ett land där vi lovat att ta hand om varandra, när
              vi behöver ta hand om varandra. Man kan säga att det är ett slags
              generationskontrakt. De som har plats i äldreomsorgen är de människor
              som byggt Sverige och som gett oss de möjligheter vi har i livet.
              Och som alla vet blir Sveriges befolkning allt äldre. Det diskuteras
              ofta som ett problem, men i grunden är det såklart positivt att
              många får vara friska längre. Att ge äldre möjlighet till ett
              rikt liv är en god investering. Men om vi ska få behålla hälsan
              upp i åren krävs en trygg äldreomsorg som ger god omvårdnad och
              erbjuder äldre delaktighet.
            </seg>
            <seg n="29ee160a">
              Personalen talade Lena om, och det är omöjligt att gå förbi det
              spörsmålet. Det är någonting som vi sett och läst om. Personalen
              arbetar för mycket, de sliter ut sig, många går på delade turer.
              Det påverkar naturligtvis arbetet. En trött arbetstagare gör inte
              samma bra jobb som en utvilad arbetstagare, som en arbetstagare
              som orkar hela vägen.
            </seg>
            <seg n="3b3d42c0">
              Redan 2008 konstaterade Riksrevisionen att regeringen inte har
              tillräcklig kunskap om hur äldreomsorgsmarknaden fungerar och
              att Socialstyrelsen inte har fullgjort sitt uppdrag när det gäller
              att följa upp privat driven äldrevård. Socialtjänstlagens krav
              på att all omsorg ska bedrivas med god kvalitet har varit otillräckliga,
              och för ungefär två och ett halvt år sedan röstade riksdagen igenom
              ett initiativ om att lagen behöver kompletteras med riktlinjer
              för bemanningen, först inom demensvården och sedan även inom övrig
              äldrevård. Allianspartierna röstade då nej, men en riksdagsmajoritet
              krävde tuffare regler för att ge de äldre ökad trygghet.
            </seg>
            <seg n="89331ace">
              Socialstyrelsen har tidigare meddelat att de föreskrifter som
              skulle börja gälla i år inte kommer att börja gälla förrän den
              31 mars 2015. Beslutet innebär inte att det blir någon skillnad
              i själva föreskrifterna utan enbart att datumet flyttas fram,
              vilket Miljöpartiet starkt beklagar.
            </seg>
            <seg n="d16d7895">
              I föreskrifterna från Socialstyrelsen om ansvar och bemanning
              för äldreboenden står det i 2 § att socialnämnden ska vidare säkerställa
              att ett särskilt boende där en person med demenssjukdom bor är
              bemannat dygnet runt så att personal snabbt kan uppmärksamma om
              en person med demenssjukdom är i behov av hjälp och utan dröjsmål
              kan ge honom eller henne sådant stöd och sådan hjälp som är till
              skydd för liv, personlig säkerhet och hälsa. Detta gäller alltså
              inte bara för särskilt boende utan även för övrigt äldreboende.
            </seg>
            <seg n="02911661">
              Vi får hoppas för allas skull som bor på äldreboenden att riktlinjerna
              om bemanning inte skjuts upp ytterligare. Det är beklagligt att
              det drygt två år gamla beslutet inte blivit verklighet ännu. Initiativet
              togs med tanke på att öka kvaliteten i äldreomsorgen för alla
              de äldre som är i behov av en trygg omvårdnad och av mer tid för
              varje person. Äldre precis som andra är framför allt individer,
              och därför behövs individuell omvårdnad med individuell bedömning
              av stöd.
            </seg>
            <seg n="76a08ac3">
              Det som nu behövs är att gå från beslut till handling, men i
              stället väljer regeringen att låta göra ytterligare en utredning
              om äldreomsorgen. Den ska vara klar i december 2015. Det går inte
              att utreda fram tillräckligt med personal. Det är nämligen där
              vi tror att det stora problemet ligger.
            </seg>
            <seg n="ac688d24">
              Många anhöriga som har föräldrar, far- eller morföräldrar eller
              syskon på äldreboenden drar också ett väldigt stort och tungt
              lass. Det är framför allt kvinnor, och många har till och med
              fått gå ned i arbetstid. Det här gör man för att man känner stor
              oro och frustration. Man vet inte om mamma, pappa, morfar eller
              farfar har det tillräckligt bra på äldreboendet. Vi ska komma
              ihåg att alla satsningar som görs på de äldre naturligtvis även
              gynnar de anhöriga.
            </seg>
            <seg n="07fb1527">
              Herr talman! Ett annat problem inom dagens äldreomsorg är att
              det saknas äldreboenden. Sveriges Radio gjorde i slutet av förra
              året en undersökning om antalet platser i äldreboenden. 230 av
              landets 290 kommuner svarade, vilket är en stor andel. I höstas
              stod 2 293 personer i kö. Samtidigt fanns det 1 611 lediga platser.
              Av dem som stod i kö var drygt 1 400 över 80 år, 842 över 90 och
              19 personer över 100. Ändå hade de alltså inte fått någon plats
              på äldreboende.
            </seg>
            <seg n="7edb0894">
              För nästan hälften var boendetiden kortare än tre år. 26 procent
              dog inom ett år och 21 procent inom sex månader. I Helsingfors
              dör var femte som får plats på äldreboende inom tre månader.
            </seg>
            <seg n="83706ae8">
              Möjligheten att välja äldreboende är bra och ingenting som jag
              vill ha bort. Men jag vill att överskottet ska gå till verksamheten.
              Det första och viktigaste måste dock ändå vara att välja om man
              vill bo i ett äldreboende. Det är många som vill stanna kvar längre
              hemma och ha hemtjänst, och det är fantastiskt bra att den valmöjligheten
              finns. Men den dag jag ställer mig i kö har jag gjort ett val:
              Jag vill in i ett äldreboende. Ändå är det så pass många som står
              i kö. Det är det valet som är det primära och som vi behöver göra
              någonting åt.
            </seg>
            <seg n="548d016e">
              Det här beror på att 25 procent av platserna inom äldreboenden
              har dragits in sedan 2001. Detta har skett samtidigt som medellivslängden
              ökat med ett och ett halvt år. Val nummer ett ska vara att över
              huvud taget få plats i ett äldreboende. Men trots detta är det
              här inte ett prioriterat område i den utredning som regeringen
              aviserat. Det kan göra att utredningen kan ge alibi för att de
              faktiska åtgärderna uteblir.
            </seg>
            <seg n="66599d6f">
              Herr talman! Alla ska kunna lita på äldreomsorgen, alldeles oavsett
              vem som utför den. För kvaliteten är det inte avgörande vilken
              skylt som finns utanför boendet, utan med vilken värme, värdighet
              och delaktighet man bemöts som omsorgstagare.
            </seg>
          </u>
          <note type="speaker" n="2ead29e4">
            Anf. 32 PER RAMHORN (SD):
          </note>
          <u who="per_ramhorn_d92e42" xml:id="i-012e000eea3981e7-0" n="f419a904">
            <seg n="7c4103d2">
              Herr talman! I dag debatterar vi regeringens skrivelse Ett värdigt
              liv – äldrepolitisk översikt 2006–2014 . I skrivelsen redovisar
              regeringen vad den har åstadkommit under sin tid vid makten.
            </seg>
            <seg n="709c76ed">
              Herr talman! Vad är ett värdigt liv på ålderns höst? Är det värdigt
              att bli lämnad i timmar med våta blöjor? Är det värdigt att få
              för många och felaktiga mediciner? Är det värdigt att få vänta
              i flera månader för att få plats på ett äldreboende? Är det värdigt
              att få mat hemsänd i lådor och äta den ensam? Förmodligen svarar
              alla nej på dessa frågor. Ändå ser verkligheten ut så för många
              gamla i Sverige i dag.
            </seg>
            <seg n="a1a4b968">
              Jag har själv ägnat 25 år av mitt liv till att arbeta inom vården,
              främst inom äldreomsorgen. Det har hänt mycket under dessa 25
              år. En hel del har blivit bättre, men inte allt. Ibland stämmer
              klyschan att det var bättre förr. Det var faktiskt bättre förr
              inom flera områden. Det var betydligt mer personal, vilket innebar
              mer tid för de äldre. Man kunde sätta sig ned och ta en kopp kaffe
              med de äldre, till och med gå en promenad med dem. Denna möjlighet
              är betydligt sällsyntare i dag än då på grund av att det finns
              för lite personal och att det är ett pressat tidsschema.
            </seg>
            <seg n="ba03fb48">
              Dessutom var yrket betydligt mer renodlat förr. Var man undersköterska
              eller underskötare, som jag själv var, sysslade man med vårduppgifter.
              Nu är en undersköterska en mångsysslare, allt från städerska till
              kontorist och kock, vilket är oerhört stressande för personalen.
              Under de senaste fem tio åren har jag sett en klar försämring
              för både vårdtagare och personal som oroar mig oerhört.
            </seg>
            <seg n="a6043eb1">
              Därför har vi i vårt budgetalternativ som vi presenterade förra
              veckan tillskjutit resurser för att höja kvaliteten inom äldreomsorgen,
              men också för att förbättra arbetsvillkoren för personalen. Det
              handlar bland annat om rätt till heltid och om att få bort de
              delade turerna, som är en oerhörd plåga för personalen.
            </seg>
            <seg n="b7a07150">
              Herr talman! Statistik från Socialstyrelsen visar att 20 procent
              av vårdplatserna på äldreboenden har försvunnit de senaste tio
              åren, vilket innebär 25 000 vårdplatser. Det är en skrämmande
              utveckling. En rapport från Boverket visar också att 40 procent
              av landets kommuner i dag inte täcker behovet av särskilda boenden
              för äldre. Den här platsminskningen har fått konsekvenser för
              de äldre. Att man är ensam, gammal och sjuk behöver inte längre
              vara skäl nog för att få plats på ett äldreboende, vilket också
              innebär att trycket på de anhöriga har ökat.
            </seg>
            <seg n="7327f1f8">
              Fru talman! Sedan 2007 har det funnits möjlighet att söka investeringsstöd.
              Men investeringsstödet har inte lyckats öka antalet platser inom
              särskilda boendeformer. I stället fortsätter det att minska. Ca
              1 300 platser per år försvinner. Detta är en utveckling som måste
              vändas. För att komma till rätta med bristen på särskilda boenden
              för äldre måste man förändra det nuvarande investeringsstödet
              och göra det mer attraktivt att använda, anser vi sverigedemokrater.
            </seg>
            <seg n="692c425c">
              Det finns ett behov av tillgängliga bostäder även för personer
              som inte fyllt 70 år. Därför menar vi att man bör sänka åldersgränsen
              för trygghetsbostäder från 70 år till 65 år. Vi menar också att
              stödet måste utvidgas så att det även omfattar ombyggnad av befintliga
              bostäder i särskilda boenden. Dessutom bör man se över nivåerna
              i investeringsstödet, för mycket tyder på att det är alltför lågt
              i dag. Det täcker inte de merkostnader som regelverket medför.
              Vi menar att man har rätt till ett tryggt och säkert boende även
              när man blir äldre. Därför måste det nuvarande investeringsstödet
              ändras, så att det blir attraktivare och så att fler platser kan
              skapas på särskilda boenden.
            </seg>
            <seg n="bab97602">
              Fru talman! En avgörande faktor för en trygg och säker äldreomsorg
              är utbildad och kompetent personal. Fortfarande saknar en alltför
              stor del av personalen inom äldreomsorgen utbildning. Ca 25 procent
              inom hemtjänsten och 17 procent inom särskilda boenden saknar
              utbildning, vilket inte kan vara acceptabelt. Därför är det med
              en viss förvåning man konstaterar att regeringen inte kommer att
              fortsätta med det så kallade Omvårdnadslyftet, som var en kompetenssatsning
              för personal inom äldreomsorgen där syftet var att stärka kompetensen
              men också ge personalen möjlighet att växa och utvecklas i sin
              yrkesroll.
            </seg>
            <seg n="12d26b7d">
              Är det på det viset att regeringen är nöjd nu och anser att det
              inte behövs mer personal med utbildning inom äldreomsorgen? Det
              är i alla fall en uppfattning som vi sverigedemokrater inte delar.
              Vi anser att arbetet inom äldreomsorgen är ett kvalificerat jobb
              som kräver utbildning. Därför har vi föreslagit att omvårdnadslyftet
              ska förlängas i ytterligare fyra år.
            </seg>
            <seg n="60539128">
              Att mer personal har utbildning höjer dessutom statusen på yrket,
              och det blir lättare att rekrytera personal framöver men också
              att behålla befintlig personal.
            </seg>
            <seg n="66ecde18">
              Maten är ett återkommande problem inom äldreomsorgen. I de nationella
              brukarundersökningarna kan man se att just måltiderna är ett av
              de största problemen. Många äldre är missnöjda. I många kommuner
              erbjuder man de äldre färdiglagad mat i låda som oftast har tappat
              doft, smak och näringsvärde, vilket inte kan vara acceptabelt.
              Vi anser att det är dags att införa en ny lagstiftning som säkerställer
              de äldres mat, i likhet med den som man har inom skolans område.
              Där uppfyller man vissa grundkrav på näringsinnehåll och kvalitet.
              De äldre förtjänar ordentliga måltider här i landet.
            </seg>
            <seg n="49fe24fc">
              Fru talman! Som jag sade i början av mitt anförande har en del
              blivit bättre inom äldreomsorgen under de 25 år som jag själv
              har arbetat inom detta yrke, men en del har också blivit sämre.
              Mycket återstår för att vi ska få en äldreomsorg som alla kan
              vara stolta över. Det kommer att behövas ett batteri av åtgärder
              för att förbättra äldreomsorgen. Jag menar att det batteriet är
              vårt budgetalternativ, som vi presenterade förra veckan. Vår målsättning
              är – och det är vi tydliga med – att man på ålderns höst ska kunna
              få den vård och omsorg man har behov av och få just den äldreomsorg
              vi alla kan vara stolta över och känna oss trygga med.
            </seg>
          </u>
          <note n="78ed1d05">
            Jag yrkar bifall till reservationerna 3 och 9.
          </note>
          <note type="speaker" n="4dc64f9b">
            Anf. 33 EVA OLOFSSON (V):
          </note>
          <u who="eva_olofsson_993bb0" xml:id="i-8088ddee3b8760ec-0" n="34d88635">
            <seg n="aa6b307e">
              Fru talman! Jag vill börja med att yrka bifall till reservation
              4, som handlar om vår, Vänsterpartiets, syn på äldreomsorgens
              inriktning. Jag tänkte börja med några reflexioner i allmänhet.
              Vad är det som har hänt under de här åtta åren för dem som är
              pensionärer?
            </seg>
            <seg n="f1efb3cb">
              Jag tror inte att pensionärerna hade väntat sig att de plötsligt
              skulle få uppleva att de skulle betala mer skatt än dem som jobbar
              när de har en lägre inkomst. Det är ett resultat av den borgerliga
              regeringen med Reinfeldt och Borg i spetsen, som med stöd av Sverigedemokraterna
              har genomfört ett antal jobbskatteavdrag. Jag kan förstå att pensionärerna
              är förbannade.
            </seg>
            <seg n="900cccb4">
              Vi i Vänsterpartiet har varit emot det här hela tiden. Nu har
              vi tagit ett rejält kliv i vår vårbudget. Vi utjämnar pensionärsskatteklyftan
              för alla som har under 12 000 och gör en avtrappning upp till
              16 000. Men vår målsättning är att få bort den här orättvisan
              över huvud taget.
            </seg>
            <seg n="2a4598d4">
              Det här med att bromsen slår till i pensionssystemet, så att
              man plötsligt får sänkt pension, var nog heller inte något som
              man hade väntat sig, även om det finns inbyggt i vårt pensionssystem.
              Det är ett pensionssystem som slår hårt mot kvinnor och dem som
              inte kunnat arbeta heltid hela tiden, för det är en förutsättning
              för att man ska få en bra pension.
            </seg>
            <seg n="1ffbd286">
              Ibland pratas det om pensionärerna som en välbeställd grupp.
              Då är det viktigt att komma ihåg att det av alla kvinnor som går
              i pension i dag är drygt hälften som får en garantipension, det
              vill säga en mycket låg ekonomisk nivå att leva på. Vi delar PRO:s
              syn. Ta bort PPM-systemet! Sluta spekulera med pensionspengarna
              på börsen, och stärk inkomstpensionen! Då får vi en hållbar pension.
            </seg>
            <seg n="d03bc04f">
              En annan fråga som är väldigt viktig om man ska ha ett bra åldrande
              och som påverkar om man kan leva ett självständigt liv handlar
              om att kunna bo bra, tryggt och tillgängligt. Man vill inte bli
              fånge tre trappor upp i sitt eget hem. Man vill kunna komma ut
              med hiss och kunna ta sin rullator och kanske gå till affären
              och handla själv och slippa vänta på en hemtjänst som kommer på
              vissa tider eller som handlar en gång i veckan.
            </seg>
            <seg n="51e5fdab">
              Men för många äldre har det blivit stört omöjligt att byta till
              en modern, tillgänglig hyresrätt med hiss. Bostadsbristen är nämligen
              skriande, och den ökar för varje år. Det byggs alldeles för få
              hyresrätter, och de som byggs har hyror som ligger långt över
              vad den lägsta pensionen och bostadsbidraget för pensionärer räcker
              till. Då kan jag säga att det behövs en helt annan bostadspolitik,
              för det är väl inte i Attefallsbodarna, som någon bygger på tomten,
              eller i andrahandsuthyrningen som de här pensionärerna ska försöka
              få en bostad?
            </seg>
            <seg n="42d2dd87">
              Jag tycker också att det är helt vansinnigt att det i dag byggs
              trygghetsboenden med hyror på uppemot 8 000–9 000 i månaden, när
              vi vet att bostadsbidraget stannar vid 5 000. Det här blir en
              köns- och klassfråga. Det är pensionärerna med de låga inkomsterna
              som inte kan skaffa sig ett bra och tillgängligt boende. Då behövs
              det en social bostadspolitik med ett statligt investeringsstöd
              och ett hyrestak som gör att människor och de äldre människor
              som behöver flytta till ett modernt boende kan göra det. Äldre
              pensionärer ska inte heller behöva råka ut för det som kan hända
              när man rustar upp miljonprogrammet och rustar upp det till nybyggnadsstandard.
              De blir tvungna att flytta från en lägenhet som nu skulle bli
              bra för dem att bo i, för plötsligt ska hyran gå upp med ett par
              tusen i månaden. Så här kan vi inte ha det. Det behövs också ett
              investeringsstöd när det gäller upprustning av bostäderna. Bor
              jag bra har jag en trygg och bra bas för mig själv att åldras
              i. Det här är alltså en väldigt viktig fråga.
            </seg>
            <seg n="60c43cf6">
              Vad är det mer som har hänt under de här åtta åren? Ja, plötsligt
              har vi blivit kunder i stället för medborgare med skyldigheter
              och rättigheter. Vi ska shoppa äldreomsorg på en marknad. Riskkapitalbolag
              ska överväga om det ger tillräcklig avkastning på insatt kapital
              att driva äldreomsorg för att sedan sälja vidare efter fyra fem
              år och plocka ut miljarderna. Helst ska de också betala så lite
              i skatt som möjligt för att maximera vinsten, för det är det som
              är deras grunduppdrag: att få bästa möjliga avkastning.
            </seg>
            <seg n="22b50576">
              Jag tror att ni känner igen namnen Carema, som efter skandalerna
              har bytt namn till Vardaga, Attendo och Aleris. Men jag tror att
              få vet vad de riskkapitalbolag heter som finns bakom de här namnen,
              och jag tror att få kan hålla reda på när man köpt och sålt de
              här företagen.
            </seg>
            <seg n="ea7b37f6">
              Äldre, som många gånger är sköra människor, ska från sjuksängen
              välja vilket äldreboende som är bäst för dem, om det nu finns
              någon plats på ett äldreboende. Precis som vi hörde här har tusentals
              och åter tusentals äldreboenden försvunnit, och den utvecklingen
              fortsätter. Den har inte stannat av. Fungerar inte boendet bra
              ska den äldre människan enligt teorin flytta vidare till ett annat.
              Ja, ni hör själva. Valfrihet används som ett alibi för att låta
              skattepengar hamna i fickorna hos riskkapitalister när de skulle
              kunna ge mer personal och högre kvalitet i äldreomsorgen. Privata
              utförare har runt 10 procent lägre personalbemanning.
            </seg>
            <seg n="346f44f7">
              Äldre människor som behöver hemtjänst, till exempel i Helsingfors,
              ska läsa sida upp och sida ned om hundratals hemtjänstföretag
              som alla talar om hur bra de är och hur mycket de gör, som den
              äldre vill, och hur duktig personal de har. Vem ska man ta? Och
              vem får man om man skulle vilja byta? Ja, det är väldigt svårt
              att veta. Är det bäst att behålla det man har?
            </seg>
            <seg n="967abf91">
              Är det verkligen så här äldreomsorgen ska fungera? Vänsterpartiet
              säger tydligt nej till vinstsyftande företag i äldreomsorgen.
              Skattepengar ska gå till bättre äldreomsorg. Det är inte företagens
              valfrihet vi ska slå vakt om, utan det är inflytande för de äldre.
              Det är ett inflytande som man ska ha som äldre över sin egen vardag.
              Därför vill vi inte ha kvar LOV och företagens fria etableringsrätt.
              Vi ser däremot gärna att företag som har ett verkligt engagemang
              för att utveckla äldreomsorgen ombildar sina företag och gör dem
              till icke vinstsyftande privata företag, liksom vi tycker att
              det är bra med ideella icke vinstsyftande utförare och kooperativ.
              Man kan bidra mycket till en utveckling av äldreomsorgen.
            </seg>
            <seg n="f0f52631">
              För Vänsterpartiet är verklig valfrihet något annat och mycket
              mer än det borgerliga kundperspektivet. För oss handlar det om
              inflytande över vardagen. Det ska till exempel vara lättare att
              få en plats på äldreboende när jag behöver det. Det är kanske
              den viktigaste frågan för mig.
            </seg>
            <seg n="bbfc9d4f">
              Det har försvunnit tusentals platser i äldreboenden, vilket har
              sagts flera gånger tidigare. Det ska finnas tillräckligt många
              i personalen så att personalen har tid att se till de individuella
              behoven hos varje äldre människa, att det finns något meningsfullt
              att se fram emot och göra varje dag, att den äldre kan komma utanför
              boendets väggar om det är så till kaféet på torget, att sitta
              ute i solen eller göra något som just den personen är intresserad
              av.
            </seg>
            <seg n="8b6b8b65">
              Verklig valfrihet innebär att jag kan påverka insatserna i hemtjänsten
              och att tiden för insatserna är tillräcklig så att undersköterskorna
              hinner hjälpa mig utan stress. Jag tror att alla stressade undersköterskor
              många gånger har fått höra av äldre att undersköterskan ska gå
              eftersom den äldre inte behöver något mer. De vet att undersköterskorna
              har så mycket att göra, och de äldre ber inte om hjälp med sådant
              de egentligen vill ha hjälp med.
            </seg>
            <seg n="6ea790b8">
              Det är viktigt att det finns tid för samtal, sociala insatser,
              att få välja hur maten ska vara, om det ska vara matlåda, hemlagad
              mat eller att få äta i ett äldreboende i närheten. Det allra viktigaste
              är att samma personer kommer till mig. Det ska vara personer som
              känner mig, mina behov och vet hur jag vill ha det så att jag
              slipper tala om det gång på gång för någon ny som inte vet hur
              jag har det hemma eller känner till mina behov.
            </seg>
            <seg n="51322039">
              Det ska finnas tid att arbeta extra lugnt och med kunskap om
              demens när minnet börjar svikta och demenssjukdomen börjar synas.
            </seg>
            <seg n="dc741e90">
              Verklig valfrihet innebär att jag som anhörig som stöttar mina
              föräldrar kan göra det utifrån min egen vilja, den ork och det
              utrymme jag har, inte att jag tvingas till att ta hand om föräldrarna
              därför att samhällets insatser minskas. Jag ska inte tvingas att
              lägga timmar på att bevaka att hjälpen till mina åldriga föräldrar
              fungerar, att hemtjänsten kommer när den ska, att det blir så
              och så med läkarbesök eller med andra kontakter i en alltmer fragmentiserad
              sjukvård och äldreomsorg.
            </seg>
            <seg n="0ea01e8f">
              Så ser det ut i dag. Vi vet att anhöriga får ta hand om mer och
              mer just därför att bristerna finns. Det är vi kvinnor som får
              ta den stora stöten. Att kombinera ett heltidsjobb med stora omsorgsinsatser
              för gamla föräldrar är tufft. Det vet många kvinnor i 45–65-årsåldern.
              En del tvingas gå ned i arbetstid. Några tvingas sluta jobba helt.
              En fungerande vård och omsorg är det viktigaste anhörigstödet.
              Det påpekar Riksrevisionen i sin alldeles färska rapport. Där
              framgår också att stödet till anhöriga inte fungerar i dag.
            </seg>
            <seg n="c0c2778c">
              Vänsterpartiet står för en annan politik. Vi säger nej till skattesänkarpolitiken.
              Om vi vill ha en bra skola, sjukvård och äldreomsorg måste vi
              satsa mer resurser. Äldreomsorgen är klart underfinansierad i
              förhållande till behoven och samhällsutvecklingen i dag. Därför
              öronmärker vi 4 miljarder under de kommande tre åren för att öka
              bemanningen på våra omsorgsboenden. Först vill starta med demensboendena.
              Vi öronmärker en hemtjänstmiljard och kopplar den till den viktigaste
              kvalitetsfaktorn, nämligen att det så långt som möjligt är samma
              personer som ger hjälpen till de äldre. Vi satsar på att fortsätta
              med en långsiktig kompetensutveckling med 400 miljoner om året.
              Vi satsar också på utbildningsvikariat. Arbetslösa får jobb och
              kommunerna får råd att ta in vikarier när den ordinarie personalen
              går på utbildning.
            </seg>
            <seg n="d6794d29">
              En av äldreomsorgens största utmaningar är att få fler att börja
              arbeta i äldreomsorgen och även att stanna kvar där. Vi hörde
              tidigare att om vi ser framåt ett antal år kommer 150 000 fler
              att behöva arbeta i äldreomsorgen, men få söker till gymnasieutbildningen.
            </seg>
            <seg n="2833a222">
              Jag träffar när jag är ute på besök många som arbetar i äldreomsorgen
              och trivs bra med sitt arbete. De tycker om att jobba med äldre
              människor, har bra arbetskompisar och har roligt på jobbet. Men
              många av dem säger att de inte vet om de kommer att orka jobba
              särskilt länge till. Arbetet har blivit tuffare. De äldre behöver
              mer omsorger och insatser, men det finns inte fler i personalen.
              Helgtjänstgöringarna blir fler, och det blir långa scheman under
              helgerna. De är alldeles slut efteråt. Dubbla turer börjar dyka
              upp allt oftare med en paus på flera timmar mitt på dagen.
            </seg>
            <seg n="017e0dae">
              Att gå hem och känna att jag inte har gjort ett bra jobb för
              dem som jag är till för mår jag inte bra av. Att det dessutom
              finns hemtjänstföretag som anställer på osäkra timanställningar
              utan kollektivavtal gör inte det hela bättre.
            </seg>
            <seg n="b554ce2c">
              Man ska ha rätt till heltid med deltid som möjlighet. Vänsterpartiet
              arbetar för den frågan runt om i kommunerna, men vi vill också
              ha en lagstiftning för att få ordning på frågan. Mängden osäkra
              timanställningar måste minska kraftigt. Dubbla turer måste bort.
              Det måste finnas fler arbetskamrater i äldreomsorgen.
            </seg>
            <seg n="e04d3db3">
              Vänsterpartiets mål är en äldreomsorg som är till för alla, en
              jämlik och jämställd äldreomsorg där alla oavsett resurser, bakgrund
              och ekonomi ska få en bra omvårdnad och kunna påverka sin vardag.
              Eftersom ansvarigt statsråd Maria Larsson kommer direkt efter
              mig ställer jag gärna några frågor.
            </seg>
            <seg n="51a396a4">
              Jag skulle vilja veta vad statsrådet vill göra för att vända
              utvecklingen med att anhöriga får ta ett allt större ansvar därför
              att äldreomsorgens kvalitet och resurser inte räcker till. Vad
              tänker statsrådet göra för att öka resurserna till äldreomsorgen?
              De är väl inte tillräckliga? Vad tänker statsrådet göra för att
              vi ska få den personal som behövs i äldreomsorgen framöver? Det
              ska inte bara vara fråga om att välja att börja jobba i äldreomsorgen,
              utan det ska också finnas en vilja att stanna kvar.
            </seg>
          </u>
          <note type="speaker" n="9ac143a8">
            Anf. 34 Statsrådet MARIA LARSSON (KD):
          </note>
          <u who="maria_larsson_b6c218" xml:id="i-13a34b1e88744ed6-0" n="a3dacaf3">
            <seg n="307ff0be">
              Fru talman! Jag har besökt många äldreboenden och talat med många
              äldre de senaste tio åren. Väldigt ofta säger den äldre personen
              så här till mig: Här hos oss är det fantastiskt bra, men man har
              ju hört hur det är på andra ställen.
            </seg>
            <seg n="e23a0939">
              Det som skildras i medier om äldreomsorgen är oftast enskilda
              händelser där något har brustit, där något inte har fungerat.
              De händelserna läggs samman till en bild av en äldreomsorg som
              inte funkar. I dag kan man verkligen säga att oppositionen har
              spätt på den bilden, men oron är till stora delar obefogad.
            </seg>
            <seg n="7bcb7daf">
              Visst finns det brister. Visst finns det enskilda händelser eller
              till och med hela boenden där verksamheten inte håller måttet
              och där kvaliteten inte är god. Men merparten av svensk äldreomsorg
              har god kvalitet, har en fantastisk personal och en verksamhet
              som förbättras alltmer. Detta är enligt de äldre själva och enligt
              utländska bedömare. Det är inte regeringen som säger så.
            </seg>
            <seg n="249d634e">
              89 procent av de äldre som har hemtjänst är nöjda eller mycket
              nöjda med vad de får. 83 procent av dem som bor i särskilt boende
              är nöjda eller mycket nöjda med sitt boende. Och 90 procent av
              dem känner sig trygga med sin omsorg.
            </seg>
            <seg n="81d4d797">
              Andelen nöjda har ökat det senaste året jämfört med förra året.
              Och fler anger att de är mycket nöjda i stället för bara nöjda.
            </seg>
            <seg n="f382f247">
              Den tidigare socialdemokratiska regeringen brydde sig inte ens
              om att fråga vad de äldre tyckte. För mig och för alliansregeringen
              är det mycket viktigt.
            </seg>
            <seg n="199ff0f4">
              När OECD i PISA-undersökningen konstaterar att Sveriges skolresultat
              har sjunkit föranleder det mycket kritik från oppositionen. Men
              när OECD rankar Sverige som ett föredöme inom äldreomsorgen, som
              ett land som genomfört helt rätt reformer de senaste åren, som
              stimulerat till ett systematiskt kvalitetsarbete, och som börjat
              mäta den kvaliteten på ett föredömligt sätt – då tiger oppositionen.
            </seg>
            <seg n="83dae3b9">
              När OECD konstaterar att Sverige näst efter Nederländerna lägger
              mest resurser i världen på äldreomsorg – då tiger oppositionen.
              När OECD konstaterar att vi i Sverige har världens högsta personaltäthet
              i förhållande till antalet personer över 65, och antalet årsanställda
              dessutom har ökat – då tiger oppositionen.
            </seg>
            <seg n="335e9a4e">
              När EU:s active ageing index, som jämfört alla medlemsländerna
              i EU, och när organisationen Help Age International, som jämfört
              90 länder över hela världen, visar att Sverige är världens bästa
              land att åldras i – då tiger oppositionen.
            </seg>
            <seg n="ee6f3c99">
              Fru talman! Regeringen har i sin skrivelse Ett värdigt liv –
              äldrepolitisk översikt 2006–2014 redovisat de åtgärder och reformer
              som vi genomfört under de år som Alliansen hittills har lett regeringen.
            </seg>
            <seg n="a476ab60">
              Vår äldrepolitik har tagit sin utgångspunkt i den enskilda människans
              behov, och de reformer som vi genomfört har fokuserat på värdighet,
              förbättrad kvalitet och ökat självbestämmande. Man ska som äldre
              kunna fortsätta att vara den man alltid har varit, och man ska
              kunna känna sig trygg med att man får den omsorg man behöver.
            </seg>
            <seg n="d63f0cc6">
              Den nationella värdegrund som nu finns i socialtjänstlagen stadgar
              att äldreomsorgen ska vara inriktad på att den äldre ska leva
              ett värdigt liv och känna välbefinnande. Det här innebär att den
              äldre personen ses som en unik människa med unika behov, inte
              som en del av ett kollektiv, vilket har varit det tidigare betraktelsesättet
              inom äldreomsorgen.
            </seg>
            <seg n="a7d44acc">
              Äldres självbestämmande är en viktig del för att uppnå värdighet
              och för att utveckla kvaliteten inom äldreomsorgen. De äldre måste
              få fortsätta att råda över sitt eget liv också när de behöver
              vård och omsorg. Stat eller kommun ska inte vara överförmyndare
              och bestämma åt människor som varit beslutskompetenta ett helt
              liv.
            </seg>
            <seg n="60f68100">
              Lagen om valfrihetssystem, LOV, har flyttat bestämmandemakten
              från politiker till de äldre. Det kanske är därför som det retar
              oppositionen så. Ca 80 procent av de äldre säger att de vill ha
              möjlighet att välja.
            </seg>
            <seg n="e89014a2">
              LOV har anammats av väldigt många kommuner, men fortfarande finns
              det kommuner som tar sig rätten att bestämma åt de äldre. Också
              oppositionen tycker att kommunpolitiker träffar klokare val än
              de äldre själva. De tycker att kommunpolitiker ska fortsätta att
              bestämma. Man gömmer sig bakom resonemang om vinster men är i
              själva verket besjälad av att lägga en hämsko på den utveckling
              och den innovationskraft vi har sett de senaste åren, detta till
              förmån för mer makt åt politiker.
            </seg>
            <seg n="3ce983a1">
              Att stora övervinster inte ska få föras utomlands är vi överens
              om. Att området behöver ett tydligt regelverk för att tygla marknadskrafter
              är vi överens om. Därför har vi tagit initiativ till såväl lagstiftning
              som en etisk plattform – för öppenhet och för lika spelregler.
              Men oppositionen vill strypa äldres rätt att få bestämma själva.
            </seg>
            <seg n="309d0018">
              Det finns mer än 800 företag verksamma inom LOV. Oppositionen
              utmålar dem som vinsthungriga monster. Men 70 procent av dessa
              företag är sådana som är verksamma i en enda kommun. Det är alltså
              ofta små kämpande företag, ofta drivna av kvinnor som själva har
              arbetat länge i omsorgen. De levererar inte lägre kvalitet. De
              kostar inte skattebetalarna mer. Och de äldre som har gjort ett
              aktivt val är mer nöjda med sin hemtjänst.
            </seg>
            <seg n="0c5edd98">
              En statlig utredning har föreslagit att man kan använda sig av
              olika lagrum för att skapa valfrihet och självbestämmande. Utredningen
              är på remiss, men de tycker att möjligheten för de äldre att välja
              ska finnas i alla kommuner.
            </seg>
            <seg n="10b2b609">
              För mig som kristdemokrat är det en självklarhet att det inte
              ska bero på var i landet man bor om man som äldre ska kunna göra
              ett aktivt val. Men oppositionen tror tydligen på fullt allvar
              att deras partikamrater i kommunerna vet bättre än de äldre själva.
              Äldre ska tvingas tillbaka till att stå med mössan i hand och
              tacksamt ta emot det man får. Det är inte värdigt!
            </seg>
            <seg n="0dd00044">
              Fru talman! Att kvalitetsarbete bedrivs på ett strukturerat och
              systematiskt sätt är nödvändigt för att vi ska klara dagens och
              framtidens utmaningar i äldreomsorgen. Under förra mandatperioden
              satsade regeringen ca 5 miljarder kronor för att stimulera kvalitet
              inom sju olika områden. Under denna period omfattar kvalitetssatsningen
              4,3 miljarder kronor och handlar om att förbättra vården och omsorgen
              om de mest sjuka äldre. De mest sjuka äldre har varit vår prioritering.
              Jag hör nu att flera av oppositionspartierna tycker att det har
              varit en bra prioritering, men de har aldrig själva kommit på
              det.
            </seg>
            <seg n="d636fba9">
              Resultaten av satsningen på de mest sjuka äldre är mycket goda.
              Exempelvis har det förebyggande arbetet genom användningen av
              Senior alert medfört att undernäringen minskar och att antalet
              trycksår minskar.
            </seg>
            <seg n="e03b3f71">
              Användningen av Svenskt register för beteendemässiga och psykiska
              symptom vid demens, BPSD, innebär att man med enkla åtgärder kan
              höja livskvaliteten hos personer med demenssjukdom. Ett färskt
              exempel från Kiruna kommun visar att användningen BPSD har inneburit
              att antalet allvarliga incidenter kring hot och våld inom demensvården
              har minskat kraftigt sedan man införde registret – från 23 fall
              per kvartal till tre fyra fall de två senaste kvartalen. Det visar
              vilken nytta vår stimulans att använda kvalitetsregister gör för
              människor som behöver god omsorg men naturligtvis också för personalen.
            </seg>
            <seg n="df70c192">
              Fru talman! Personalen är förutsättningen för att god kvalitet
              ska uppstå i äldreomsorgen. Jag gläds över det höga betyg som
              våra äldre ger personalen. Att det finns många som vill arbeta
              inom äldreomsorgen och vill stanna där under många yrkesår är
              ett tydligt kvalitetstecken. Antalet årsanställda har ökat från
              148 000 år 2008 till 161 000 år 2012. Kommunerna är huvudansvariga
              för personalförsörjningen, men vi har från regeringens sida velat
              stödja kommunerna. Omvårdnadslyftet erbjuder både grundutbildning
              och möjlighet till specialisering, och till detta kommer nu ledarskapsutbildning.
              Andelen utbildad personal inom särskilt boende har ökat från 76
              procent 2008 till 86 procent 2013. Också inom hemtjänsten har
              det skett en ökning, från 67 till 75 procent, under samma tid.
            </seg>
            <seg n="ede232db">
              Även om många äldre själva önskar bo kvar i hemmet med insatser
              från hemtjänst är vi fortsatt oroade över att det i många kommuner
              är alltför svårt att få ett särskilt boende. Vi har sedan 2007
              satsat 500 miljoner kronor årligen i investeringsstöd till särskilda
              boenden och trygghetsboenden. Andelen kommuner som säger att de
              har full behovstäckning har ökat från 47 procent när vi tillträdde
              till 60 procent. Låt mig vara tydlig och säga att det inte är
              okej att långvarigt inte kunna svara upp mot lagens oavvisliga
              krav. De resterande 40 procenten av kommunerna har en hemläxa
              att göra.
            </seg>
            <seg n="23331772">
              Fru talman! Anhörigas insatser kan inte nog värderas. Varje vecka
              gör 1,3 miljoner svenskar en insats för en förälder, en släkting,
              en granne. Det som utförs är fantastiskt, och glädjande nog är
              de allra flesta nöjda med att ge den sortens stöd och hjälp. Men
              självklart är det viktigt att ingen ska känna sig tvingad. När
              och om man inte vill eller kan måste samhället vara berett att
              ta över. Den lagstiftningsförändring vi gjort, att kommunen ska
              ge stöd och hjälp, är viktig. Men anhöriga måste också veta om
              att stöd finns att få, och här behöver mer göras.
            </seg>
            <seg n="c5f8176a">
              Fru talman! Jag kan konstatera att inte heller om äldrepolitiken
              är oppositionen överens. Man har inte i reservationerna kunnat
              skriva ihop sig om en gemensam inriktning.
            </seg>
            <seg n="9d23951b">
              Alliansen är överens också om vad framtiden kräver. Lösningen
              på demografins utmaningar och möjligheter är inte fråga om en
              enda reform. Det krävs många åtgärder som drar åt samma håll under
              en lång tid. En arbetslinje som upprätthålls, en förutseende samhällsplanering
              och en politik som inkluderar de äldre själva är en bra inriktning.
            </seg>
            <seg n="d612969c">
              För att möta de framtida utmaningarna inom äldreomsorgen har
              regeringen nyligen tillsatt Äldreutredningen. Tre olika områden
              ska utredas. Det första handlar om att se till att ett långt liv
              innehåller många friska år. Det förebyggande och hälsofrämjande
              arbetet för äldre måste utvecklas och struktureras bättre. Det
              andra är en förenklad biståndsbedömning för att öka äldres självbestämmande,
              och det tredje handlar om att bättre ta vara på innovationskraft
              och teknikutveckling inom äldreomsorgen.
            </seg>
            <seg n="a6518b75">
              Därutöver vet vi att en hel del annat också behövs. Med fortsatt
              alliansstyre kan de äldre känna sig trygga med att äldreomsorgen
              aldrig hamnar på undantag. Den kommer att vara vår högsta prioritet.
              Vi vill fortsätta reformarbetet för äldres värdighet och välbefinnande.
            </seg>
          </u>
          <note type="speaker" n="7f8ff9a0">
            Anf. 35 LENA HALLENGREN (S) replik:
          </note>
          <u who="lena_hallengren_c9798e" xml:id="i-6234f1bc59a04399-0" n="5e34abc0">
            <seg n="ec23d6e1">
              Fru talman! Jag inser att mina försök att resonera om LOV gick
              in genom det ena örat och ut genom det andra – om det över huvud
              taget gick in, med tanke på att statsrådets anförande var skrivet
              tidigare. Det innehöll väldigt många antaganden om vad oppositionen
              skulle komma att säga i debatten. Men statsrådet får väl lyssna
              lite bättre och läsa protokollet i efterhand.
            </seg>
            <seg n="31672d4f">
              Vad vi resonerade om var just nackdelen med LOV och den fria
              etableringen. Den beskrivs väldigt ofta av Maria Larsson och regeringsföreträdare
              som en möjlighet för äldre att välja. Rätta mig gärna om jag har
              fel, statsrådet, men det handlar väl ändå om fri etablering. Grunden
              för fri etablering är att brukarna – i det här fallet de äldre
              – ska välja det som är bra och välja bort det dåliga. Det är jättesmart,
              för då försvinner ju alla dåliga hemtjänstföretag och den dåliga
              vården, eftersom man väljer bara dem som är bra.
            </seg>
            <seg n="f5283c44">
              Fungerar verkligen hemtjänst och särskilt boende på det sättet
              att det lämpar sig för fri etablering? Att välja mellan olika
              alternativ kan man göra på många olika sätt. Vad vi efterlyser
              är en modell som innebär att en aktör kan planera långsiktigt,
              men det ska inte vara möjligt att hela tiden etablera en ny aktör.
              Att bygga hemtjänst och äldreomsorg i konkurrens är vad fri etablering
              och LOV-reformen innebär.
            </seg>
            <seg n="1e24b159">
              Min fråga är: Hur ser statsrådet på fri etablering och på att
              man säger till äldre att de ska välja bra aktörer och välja bort
              de dåliga?
            </seg>
            <seg n="22eca1c6">
              Jag vill också fråga statsrådet varför man väntade i sju år med
              att tillsätta en äldreutredning, när det var så viktigt och ni
              har haft så lång tid på er.
            </seg>
          </u>
          <note type="speaker" n="dc165d7b">
            Anf. 36 Statsrådet MARIA LARSSON (KD) replik:
          </note>
          <u who="maria_larsson_b6c218" xml:id="i-13a34b1e88744ed6-1" n="a3dacaf3">
            <seg n="064e49a9">
              Fru talman! LOV innebär att företag får möjlighet att tillsammans
              med den kommunala verksamheten erbjuda hemtjänst. Det är det vanligaste
              när det gäller de flesta kommuners hemtjänst. Erfarenheterna under
              en längre tid i de kommuner som har infört möjligheten för de
              äldre att välja aktör är att ju längre tid som kommunen använder
              sig av den omsorgen, desto fler är det som gör ett aktivt val.
              Och som sagt, jag redovisade tidigare att de äldre som har gjort
              ett aktivt val är också mer nöjda.
            </seg>
            <seg n="e7f69574">
              Personalkontinuiteten, som är bristfällig i många kommunala verksamheter,
              anges som ett skäl för de äldre att vilja göra ett eget val. Så
              LOV har tillfört nya kvalitetsaspekter. De kommuner som har infört
              LOV säger själva att de har fått en mycket bättre kontroll på
              sin egen verksamhet.
            </seg>
            <seg n="91791e5e">
              Lena Hallengren pratade om en ny modell. Ja, det finns en annan
              modell som man har föreslagit i den utredning som nu är ute på
              remiss. I den modellen kan man använda sig av olika lagrum beroende
              på storlek på kommun och andra aspekter. Men eftersom Stefan Löfven
              inte gav något svar i partiledardebatten i går på frågan om han
              ville avskaffa LOV – han undvek att svara på den frågan – vore
              det jättebra om Lena Hallengren kunde ge ett besked.
            </seg>
            <seg n="a42ec9c5">
              Vad är Lena Hallengrens besked till de 800 företag som i dag
              är verksamma inom äldreomsorgen? Vad skulle hända vid en eventuell
              valseger? Vad är budskapet till dem? Ska de packa ihop sin verksamhet,
              eller vad är svaret på den frågan, Lena Hallengren?
            </seg>
          </u>
          <note type="speaker" n="764a5044">
            Anf. 37 LENA HALLENGREN (S) replik:
          </note>
          <u who="lena_hallengren_c9798e" xml:id="i-6234f1bc59a04399-1" n="5e34abc0">
            <seg n="be31878b">
              Fru talman! Jag noterar att statsrådet inte svarar på frågan
              om fri etablering är en bra modell. Är det bra att man bygger
              verksamhetens kvalitet på att äldre ska välja bra och välja bort
              dålig verksamhet? Det handlar inte om att få välja. Det kan finnas
              privata och offentliga aktörer, men frågan är hur de ska etableras
              och i vilken samverkan. Ska de etablera sig för att de själva
              vill det därför att det är lönsamt i områden där det bor tillräckligt
              många äldre? Eller ska man etablera sig i samverkan med kommunen,
              som är vår modell? Det var precis det som jag redovisade i mitt
              anförande tidigare.
            </seg>
            <seg n="3b351c75">
              Jag vill ta upp en ytterligare fråga, och den handlar om boendefrågan.
              Man har i stor politisk enighet försökt att ha färre människor
              som tvingas att bo på ett särskilt boende. I stället har de kunnat
              bo kvar hemma. Det har varit ett framsteg, men pendeln har ju
              svängt lite väl långt åt det hållet. Jag vet ju att Maria Larsson
              inför valet 2006 själv sade att det skulle skapas fler platser
              på äldreboenden. Men sedan 2006 har det blivit 8 000 färre platser.
            </seg>
            <seg n="1e653466">
              Jag undrar vad som hände med ambitionen att ge äldre en möjlighet
              att inte bara välja företag och en aktör utan att få välja när
              de vill flytta till ett särskilt boende. Det blir ju svårare när
              platserna blir färre. Vad hände med vallöftet om fler platser
              i äldrevården?
            </seg>
          </u>
          <note type="speaker" n="1ded0fb3">
            Anf. 38 Statsrådet MARIA LARSSON (KD) replik:
          </note>
          <u who="maria_larsson_b6c218" xml:id="i-13a34b1e88744ed6-2" n="a3dacaf3">
            <seg n="a31b1db7">
              Fru talman! Jag noterar att inte heller Lena Hallengren lämnar
              något besked om vad Socialdemokraterna tänker göra med LOV. Jag
              tycker att är orimligt gentemot de 800 företag som är verksamma
              på det området och som inte kan få besked av dem som vill ha regeringsmakten.
              Det är orimligt, och det är inte sjyst. Det är de naturligtvis
              beroende av att få veta.
            </seg>
            <seg n="2fe4131c">
              Ja, LOV är en bra modell. Kommunerna har möjlighet att ställa
              upp kriterier för dem som ska etablera sig. Det kostar inte mer
              från skattebetalarnas synpunkt att anlita ett företag än vad kommunens
              egen verksamhet kostar. Det ska vara samma ersättning som gäller.
              Därför blir det konkurrens om kvalitet. Det är ett nytt sätt att
              bedriva äldreomsorg på. De äldre som gör ett aktivt val inom ramen
              för LOV anger att de är mer nöjda än vad de som har kommunal verksamhet
              är.
            </seg>
            <seg n="7c7b5a2f">
              När det gäller boendefrågan vill jag säga att ja, jag gick till
              val på det. Det var därför som vi införde investeringsstödet.
              Varje år har vi avsatt 500 miljoner kronor som ett investeringsstöd
              – det enda byggstöd som finns – därför att vi ser den här frågan
              som så angelägen. Om Lena Hallengren lyssnade skulle hon ha hört
              att jag i mitt anförande sade att de 40 procent av kommunerna
              som ännu inte uppfyller kravet på att ha en behovstäckning har
              en hemläxa att göra. Det är ju kommunernas ansvar att se till
              att boendeförsörjningen fungerar, och vad vi har velat göra är
              att sätta press på kommunerna. Det var därför som investeringsstödet
              infördes. Det var ett tydligt sätt att säga att vi också uppfyller
              de löften som vi ger i valet.
            </seg>
          </u>
          <note type="speaker" n="0f58ce75">
            Anf. 39 EVA OLOFSSON (V) replik:
          </note>
          <u who="eva_olofsson_993bb0" xml:id="i-8088ddee3b8760ec-1" n="34d88635">
            <seg n="9c813a72">
              Fru talman! Jag började jobba i äldreomsorgen 1976, så jag har
              följt vad som har hänt där i ganska många år. Jag har också besökt
              många äldreboenden och hemtjänstverksamheter.
            </seg>
            <seg n="04dd2a4a">
              Jag vill börja med att säga att när Alliansen nu pratar om vinstdrivande
              företag som något positivt, kan man kanske konstatera att det
              tycker inte alla Alliansens väljare. En majoritet av Sveriges
              befolkning tycker faktiskt att skattemedel ska gå till verksamheter
              och inte plockas ut från dem.
            </seg>
            <seg n="69fb414c">
              Jag konstaterade att Sverige har ju – och det tror jag att statsrådet
              vet – byggt upp en välfärdsstruktur som har utgått från att kvinnor
              ska vara självförsörjande. De ska kunna ha ett heltidsjobb. Det
              ska finnas barnomsorg och äldreomsorg som gör att vi kvinnor inte
              ska behöva sköta det jobbet som ett obetalt omsorgsarbete samtidigt
              som vi har ett heltidsjobb.
            </seg>
            <seg n="9bb51460">
              Många av de länder som statsrådet hänvisade till har inte genomfört
              detta. Man har ansett att kvinnor ska sköta omsorgen som ett obetalt
              jobb. Ibland importerar man människor från andra länder som jobbar
              i hemmen och tar hand om allting.
            </seg>
            <seg n="0a2b8231">
              Nu ser vi hur denna välfärdsstruktur urholkas. Både forskning
              och Riksrevisionens senaste rapport visar att anhöriga får ta
              hand om mycket mer, och det blir inte lättare av att man fragmentiserar
              äldreomsorgen och sjukvården. De är uppdelade på en massa olika
              utförare, så det finns inte en sammanhållen vård och omsorg. Jag
              skulle verkligen vilja ha svar på frågan: Vad vill statsrådet
              göra för att ändra på detta, för att kvinnorna inte återigen ska
              behöva utföra mer obetalt arbete? Att det finns en fungerande
              äldreomsorg är ju en väldigt viktig del i välfärdsstrukturen för
              de äldres skull, men också för att vi ska få ett jämställt samhälle.
              Jag vet inte vad statsrådet säger om att utvecklingen går åt fel
              håll. Jag har inte hört någonting om det.
            </seg>
          </u>
          <note type="speaker" n="2ea87ab0">
            Anf. 40 Statsrådet MARIA LARSSON (KD) replik:
          </note>
          <u who="maria_larsson_b6c218" xml:id="i-13a34b1e88744ed6-3" n="a3dacaf3">
            <seg n="4cba8bc6">
              Fru talman! Äldreomsorgen urholkas inte. Den har tillförts mycket
              resurser under vår tid. 80 miljarder användes för äldreomsorg
              när vi tillträdde, och det är nästan 100 miljarder i dag. Det
              är ingen urholkning.
            </seg>
            <seg n="60e6feeb">
              Sluta upp med den här mytbildningen! Den skapar oro hos de äldre.
              Vi har massor med väl fungerande äldreomsorg. Det säger de äldre
              själva, och det säger utländska bedömare.
            </seg>
            <seg n="ca206b3d">
              När det gäller anhörigas insatser är det fantastiskt att så många
              människor gärna vill göra en insats. Det ska vi välkomna och ta
              emot. Det jag är intresserad av att veta mer om handlar om de
              12 procent som säger att de gör mer än de skulle vilja, av någon
              anledning. Därför har vi givit Socialstyrelsen ett uppdrag att
              titta närmare på den frågan.
            </seg>
            <seg n="45011d38">
              Jag skulle vilja ställa en fråga till Eva Olofsson, som ju går
              till val på att mota bort alla vinster i välfärden.
            </seg>
            <seg n="b7d0cfa2">
              En personlig assistent betyder väldigt mycket för en person med
              funktionsnedsättning, och hälften av alla personer med funktionsnedsättning
              köper sin assistans av ett privat företag – ett företag som gör
              vinst. En del av de företagen har gjort rejäla vinster. I dag
              möter jag funktionsnedsatta som är väldigt oroliga för vad som
              ska hända med deras assistans. De vill ha samma person. Vad är
              ditt svar till alla de oroliga funktionsnedsatta?
            </seg>
          </u>
          <note type="speaker" n="02bc9bfc">
            Anf. 41 EVA OLOFSSON (V) replik:
          </note>
          <u who="eva_olofsson_993bb0" xml:id="i-8088ddee3b8760ec-2" n="34d88635">
            <seg n="85918e55">
              Fru talman! Vi diskuterar ju äldreomsorgen nu, och precis som
              i en annan debatt tar statsrådet upp personlig assistans. Jag
              har redan svarat på det, och dessutom är det en kunskap som finns
              inom funktionshindersrörelsen. Vi tänker inte avskaffa möjligheten
              att välja personlig assistans eller ta bort företag. Vi kommer
              att titta på frågan så småningom men göra det i en dialog med
              funktionshindersrörelsen – en dialog som den till stora delar
              har saknat med statsrådet.
            </seg>
            <seg n="2d6c4eff">
              Jag återgår till äldreomsorgen. Nej, det är inte mytbildning.
              Man kan både se på fakta och höra vad de säger på äldreboenden.
              Vad de berättar är naturligtvis att människor i dag kommer hem
              väldigt snabbt från sjukhuset och ska ha hemtjänst eller kommer
              tillbaka till äldreboendet, och de behöver många fler insatser
              än de behövde förr. Hemtjänsten kan berätta att de tar hand om
              människor som förr bodde på äldreboendet men som nu bor hemma
              och behöver insatser.
            </seg>
            <seg n="5513f4eb">
              Vad vi kan se är en hemtjänst som inte har fått resurser när
              antalet äldreboenden har minskat.
            </seg>
            <seg n="49154689">
              Jag skulle vilja fråga statsrådet: Tror statsrådet verkligen
              att det räcker med investeringsstöd? Det behövs faktiskt personal
              på dessa boenden också – de behöver inte bara byggas. Det finns
              en ekonomisk anledning till att kommunerna håller nere antalet
              äldreboendeplatser.
            </seg>
            <seg n="5f8098dc">
              Tycker statsrådet att hemtjänsten fungerar? Har statsrådet gått
              med en undersköterska som ska hjälpa tolv stycken på en dag, som
              går in en kvart här och en halvtimme där och sedan tillbaka 20
              minuter? I värsta fall får hon dessutom stå, som i vissa av de
              privata hemtjänstföretagen, för gångtiden och får inte ens betalt
              för den eller får ta den av de äldres lön.
            </seg>
            <seg n="6b7dd568">
              Är det inte så att det behövs mer resurser och att den kanske
              viktigaste valfrihetsfrågan i dag är att det finns tillräckligt
              med personal i hemtjänsten och på våra äldreboenden?
            </seg>
          </u>
          <note type="speaker" n="f9faff9e">
            Anf. 42 Statsrådet MARIA LARSSON (KD) replik:
          </note>
          <u who="maria_larsson_b6c218" xml:id="i-13a34b1e88744ed6-4" n="a3dacaf3">
            <seg n="1d2c06f0">
              Fru talman! Vi har fått ett väldigt viktigt besked. Vänsterpartiet
              tycker att vinst i äldreomsorgen är fult, men vinst hos assistansbolag
              är helt okej. Snacka om brist på logik! Jag tycker att det är
              anmärkningsvärt att man, av rädsla för att funktionshindersrörelsen
              verkligen ska storma för att de ska få behålla sina egna assistenter,
              inte är lika dogmatisk när det gäller den delen som i den retorik
              man nu anför när det gäller äldreomsorgen.
            </seg>
            <seg n="e98aa5c2">
              När det gäller hemtjänsten är mitt intryck att det fungerar väldigt
              olika i olika kommuner. Jag har bland annat träffat hemtjänstpersonal
              i Eva Olofssons hemkommun, där de var förtvivlade över den nya
              organisation som innebar att samma äldre skulle få besök av väldigt
              många fler personal. Personalen tyckte inte att det var bra, men
              det skulle göras ur något slags rättvisesynpunkt så att alla fick
              vara lika mycket hos alla äldre.
            </seg>
            <seg n="fa35d5d3">
              Jag förstod mig inte på det där, men det var ett stort uppror.
              Jag tycker inte att det var någon bra modell. Det var den kommunala
              omsorgen. Jag tycker att utgångspunkten måste vara den äldres
              önskemål och behov.
            </seg>
            <seg n="a3ebbf67">
              När jag tittar på detta ser jag att 89 procent är nöjda med sin
              hemtjänst. Det säger inte allt, men det säger mycket. Det ger
              oss mycket mer kunskap än vi har haft någon gång tidigare, och
              det är inte någon dålig siffra att börja med.
            </seg>
          </u>
          <note type="speaker" n="b87c1c92">
            Anf. 43 AGNETA LUTTROPP (MP) replik:
          </note>
          <u who="agneta_luttropp_7d2a21" xml:id="i-2e28926614a0a788-1" n="a88e3fcb">
            <seg n="5ae5b587">
              Fru talman! Vi i oppositionen har fått kritik för att vi tiger
              så mycket även om det går väldigt bra för svensk äldreomsorg.
              Men det är ofta så att hälsan tiger still, som man säger. Det
              vi är nöjda med finns det ju ingen anledning att ta upp.
            </seg>
            <seg n="82947d31">
              Men äldrevården är tyvärr inte alltigenom frisk. Jag tog upp
              ett par saker i mitt anförande, och de som har varit uppe före
              mig nu har tagit upp bland annat bristen på äldreboenden. Jag
              förstår att det är ett problem även för ministern. Och det är
              klart att det är ett problem om 40 procent inte har täckt behovet.
            </seg>
            <seg n="ec77919f">
              Då undrar jag: Varför är inte detta med boende ett prioriterat
              område i den utredning som nu startar? Jag har ingenting emot
              de tre områden som finns, men om man tänker utifrån de äldres
              situation borde boendet vara nummer ett.
            </seg>
            <seg n="45ad4fc7">
              Då återkommer jag till något annat som ministern sade: den äldres
              önskemål och behov. Det handlar återigen om boendet och den valmöjligheten,
              som jag tycker är mycket viktigare än att välja skylt. Det viktiga
              är att över huvud taget få plats på ett äldreboende.
            </seg>
          </u>
          <note type="speaker" n="7f3fbe17">
            Anf. 44 Statsrådet MARIA LARSSON (KD) replik:
          </note>
          <u who="maria_larsson_b6c218" xml:id="i-13a34b1e88744ed6-5" n="a3dacaf3">
            <seg n="8ae1e6f1">
              Fru talman! Jodå, boendet finns med i utredningen som handlar
              om framtidens äldreomsorg. Det handlar både om det ordinära boendet
              och om annan typ av boende. Det handlar om att se vad de äldre
              önskar, vilken typ av boende det kan gälla och vad som krävs av
              en bostad.
            </seg>
            <seg n="5079f642">
              Det vi ser i dag är att många vill bo kvar i sitt ordinarie hem,
              och i dag kan hemtjänst och hemsjukvård göra fantastiska saker.
              Jag har varit ute och rest med hemsjukvården, och det är helt
              enormt vad de kan göra i en bostad i dag. För många är det den
              största tryggheten. Men vi ser också att en del som önskar det
              inte får tillgång till ett särskilt boende med heldygnsomsorg.
            </seg>
            <seg n="7e6010c1">
              Jag tror att man tar för lite hänsyn till den förändring vi har
              gjort i socialtjänstlagen, att värdegrunden innebär att man ska
              titta inte bara på de fysiska och medicinska behoven utan också
              på de sociala behoven. Ensamheten är svår för många äldre, och
              det måste vägas in när man biståndsbedömer om det behövs en plats
              på ett särskilt boende.
            </seg>
            <seg n="db6e3092">
              Därför är jag djupt bekymrad över att 40 procent av kommunerna
              säger att de inte har behovet täckt. Även om det har blivit fler,
              och fler i dag är bättre rustade, är det för många som inte gör
              vad de ska. Jag funderar mycket över hur vi ska få kommunerna
              att verkligen ta sitt ansvar. Behövs det mer av sanktionsåtgärder,
              eller vad är det som ska till?
            </seg>
            <seg n="ef4c3984">
              En del av svaren när det gäller boendets utrustning och ett innovationstänkande
              kring boende kommer vi att få i utredningen, men det kommer kanske
              också att behöva göras andra saker kring denna fråga.
            </seg>
          </u>
          <note type="speaker" n="1caa4571">
            Anf. 45 AGNETA LUTTROPP (MP) replik:
          </note>
          <u who="agneta_luttropp_7d2a21" xml:id="i-2e28926614a0a788-2" n="a88e3fcb">
            <seg n="c9d20b3d">
              Fru talman! Detta att det fattas 40 procent leder mig osökt in
              på nästa fråga. På grund av att det fattas så mycket boenden i
              många kommuner är det 1,3 miljoner som vårdar sina anhöriga. Många
              får helt enkelt inte plats på äldreboendet, eller också ser man
              att vården där inte är tillräcklig. Då är frågan naturligtvis:
              Är det över huvud taget acceptabelt?
            </seg>
            <seg n="93752c93">
              Nu är jag medveten om att många gör en insats därför att de vill
              göra det. Men jag hör också att många gör mer än vad de egentligen
              vill och orkar. Är det en bra lösning på äldrefrågan att man får
              förlita sig så mycket på anhöriga?
            </seg>
          </u>
          <note type="speaker" n="15f50e19">
            Anf. 46 Statsrådet MARIA LARSSON (KD) replik:
          </note>
          <u who="maria_larsson_b6c218" xml:id="i-13a34b1e88744ed6-6" n="a3dacaf3">
            <seg n="06143cc3">
              Fru talman! Jag insåg att jag glömde fråga Miljöpartiet vad de
              vill göra med LOV. Vad vill ni i Miljöpartiet säga till de 800
              företag som är verksamma? Det var synd att jag missade det i förra
              replikskiftet, men jag blev så tagen.
            </seg>
            <seg n="62f75fa3">
              När det gäller de anhörigas roll har vi låtit Socialstyrelsen
              kartlägga hur det ser ut. Vi kan se att 88 procent av de 1,3 miljoner
              människor som utför kärleksgärningar varenda dag i det här landet
              är nöjda med omfattningen. De säger att de nästan alltid känner
              sig nöjda med att ge den insats de ger. Det är naturligt att vi
              i de små gemenskaperna – i grannskapet och åt släkten, åt mamma
              eller pappa – gärna vill ge omsorg och hjälpa till i den mån det
              står i vår förmåga.
            </seg>
            <seg n="1ccf5301">
              Det som är viktigt är dock, och detta säger jag i vartenda anförande
              som handlar om anhöriga, att det alltid ska bygga på frivillig
              grund. Man är aldrig tvingad till det, och om man känner att det
              blir för mycket och att man inte kan och inte vill, måste samhället
              vara berett att ta över.
            </seg>
            <seg n="938af01e">
              De 12 procent som i dag tycker att de gör för mycket tittar vi
              noggrannare på. Vi försöker se om vi kan hitta något som ytterligare
              underlättar eller om det kanske är så att de inte vet om att hjälp
              finns att få. Det kan finnas många förklaringsmodeller, och vi
              vill ta reda på mer. Men glöm inte att 88 procent vill göra detta
              av kärlek och omtanke i den omfattning som de gör det i dag. Det
              är den stora majoriteten. Det är naturligtvis därför att vi bär
              relationer till varandra. Det är naturligt i en gemenskap att
              man hjälper varandra, men det ska aldrig göras av annat än frivillighet.
            </seg>
          </u>
          <note type="speaker" n="c44cc2c6">
            Anf. 47 ISABELLA JERNBECK (M):
          </note>
          <u who="isabella_jernbeck_2153e5" xml:id="i-aa13710ce353c684-0" n="84b49b70">
            <seg n="f95d59ed">
              Fru talman! I det här betänkandet finns huvuddragen i den förda
              äldrepolitiken mellan 2006 och 2013, och det är väldigt mycket
              som är positivt. Utvecklingen har bara gått uppåt.
            </seg>
            <seg n="f002bf27">
              En av Sverigedemokraternas företrädare här, Per Ramhorn, berättade
              hur mycket bättre det var förr. Nu är det mer än 25 år sedan jag
              arbetade i äldreomsorgen, men jag kan säga att inget var bättre
              förr. Då fanns det långvårdsavdelningar där det låg fyra personer
              i en sal. De hade inga egna saker, och det stod bara lite skynken
              mellan sängarna. Det fanns avföringsdagar och duschdagar. Från
              detta har vi gått till att man får sin egen lägenhet och en personlig
              omvårdnad. Vi har gått från att se personer som ett kollektiv
              till att se individen. Internationellt sett har vi också en av
              de bästa äldreomsorgerna.
            </seg>
            <seg n="e5bea707">
              Det finns förstås en rad åtgärder som stimulerar denna utveckling.
              En av de viktigaste är det fria valet och lagen om valfrihet.
              Det är en enormt positiv utveckling som vi kan se, med duktiga
              företagare, verksamhetschefer och personal som varje dag arbetar
              hårt för att leverera omsorg av god kvalitet.
            </seg>
            <seg n="489349da">
              Lena Hallengren tog upp LOV och fri etablering. Jag håller med
              om att detta kanske är den knepigaste frågan för kommunerna att
              fundera på, framför allt när det gäller särskilda boenden. Men
              LOV medger också att man kan ställa krav på verksamheten, och
              det viktiga blir då att ställa upp kriterier och ställa krav och
              också göra den uppföljningen. Det ansvaret har man i kommunen.
              Det är oerhört viktigt.
            </seg>
            <seg n="f5c5ce30">
              Lena Hallengren talade också om fokus på personalen. En viktig,
              positiv del för personalen är ju att det finns flera arbetsgivare
              att välja mellan och att det finns möjlighet för kvinnor att starta
              och driva företag, att utvecklas och att ta egna initiativ. Det
              spelar roll. Det ska för kvinnor vara lika lätt som det är för
              dem, oftast män, som arbetar inom byggbranschen, som elektriker,
              rörmokare, asfalterare eller vad det än kan vara. De tar också
              del av skattepengar, men ingen ifrågasätter vinstmarginalerna
              i deras företag. Det är ju samma pengar som går dit.
            </seg>
            <seg n="dee052fc">
              Både Lena Hallengren och statsrådet Maria Larsson har pratat
              om de åtgärder som har stimulerat utvecklingen. Jag har varit
              ute och sett många verksamheter. Jag vill lite grann stanna till
              också vid de privata verksamheterna, för i dag är det faktiskt
              de privata som leder utvecklingen. Det är där de spännande alternativen
              finns. De driver på och hittar nya vägar. Man blir lycklig.
            </seg>
            <seg n="6c57bebd">
              Jag tycker att ni som kritiserar detta skulle gå ut och titta
              på de kvinnor som driver företag. Jag blir ibland förvånad när
              man ser alla kvalitetskriterier som man sätter upp för boenden
              – det är kanske fem aktiviteter om dagen och inte bara chokladbingo
              på fredagar, som i vissa kommunala verksamheter.
            </seg>
            <seg n="6b68acd1">
              Jag vill också slå ett slag för att man ska få göra ett överskott
              i de här verksamheterna. Man tar ju en risk när man startar ett
              företag. Man gör investeringar. Många av dem som driver dessa
              företag kan inte ta ut någon lön i början. Man måste också få
              ett överskott för att kunna driva ett företag och göra nya investeringar.
              Ute i kommunerna får man hela tiden nya tillskott. Det görs underskott
              i kommunal verksamhet, och då är det bara att ta ut lite mer skattepengar
              att betala med! Det är likadant när det ska investeras och byggas
              till: Då tar man lite ur kassakistan, som många kommunpolitiker
              tror att det bara är att ösa ur. Som egenföretagare måste man
              bygga upp detta själv, och därför är det viktigt att man också
              kan få göra överskott i den verksamheten.
            </seg>
            <seg n="5ce49f12">
              Jag ska tala lite om ett annat uppdrag jag har, nämligen som
              ordförande i socialnämnden i min kommun. Lena Hallengren frågade
              om vilken som är skillnaden mellan att arbeta i skolan och att
              arbeta med äldreomsorg. Då ska jag säga vad jag alltid brukar
              säga i våra debatter, nämligen att vi har ett ännu större ansvar
              i äldreomsorgen. De allra flesta skolbarn har nämligen föräldrar
              som har ansvar för sina barn och är om sig och kring sig och ser
              till att skolan och förskolan är bra. Det har dock inte de äldre.
              De har inga föräldrar som ser efter dem, och de har inte alltid
              anhöriga som gör det heller. Därför vilar det ett ännu större
              ansvar på oss som är engagerade i äldreomsorgen.
            </seg>
            <seg n="e9f5a4ff">
              Jag ska ta några exempel från betänkandet på sådant som har hänt
              under perioden. I min kommun har vi använt kvalitetsregistren.
              De är outstanding. Det gäller palliativregistret och Senior Alert,
              som har gjort stor skillnad i det dagliga arbetet och höjt kvaliteten
              mycket hos varje individ. Det är samma sak med demensregistret
              och utvecklingsstödet som gäller psykosocialt stöd vid demens,
              som man har kunnat arbeta med i kommunen.
            </seg>
            <seg n="ed2488db">
              Vi har också använt kompetenshöjande åtgärder och Omvårdnadslyftet.
              Vi har utbildat många till undersköterskor och höjt utbildningsnivån.
              Det har varit värdegrundsutbildning, där man har arbetat mycket
              med bemötande, som jag skulle vilja säga är kanske det absolut
              viktigaste. Varje person ska bemötas väl. Ytterligare finns det
              stöd till anhöriga, stimulansbidrag när det gäller kost och nutrition,
              läkemedelsgenomgångar, som vi också har gjort, liksom rehab och
              socialt innehåll. Det finns en lång rad åtgärder som har varit
              positiva.
            </seg>
            <seg n="273066ee">
              Det bekymmersamma i dag, där de väljare som lyssnar i dag borde
              fråga vad de andra partierna vill, återspeglas i det som Eva Olofsson
              sade: Det finns så mycket att välja på. Vem ska man ta? Vem får
              man? I Vänsterpartiets Sverige vet vi vad svaret blir, för det
              blir det som Eva Olofsson bestämmer. Hon vet tydligen bättre vad
              min mamma vill ha för äldreomsorg än vad mamma själv vet. Man
              blir omyndigförklarad när man fyller 65 år och ska inte kunna
              välja själv.
            </seg>
            <seg n="00508e5f">
              Det är rätt prekärt att det finns partier som går till val på
              att rasera en del av välfärden. De vill säga till de anställda
              att de jobbar i fel företag, och till dem som har valt omsorg
              vill man säga att de har valt fel.
            </seg>
            <seg n="04a530cd">
              Det viktigaste med lagen om valfrihet är inte att man kan välja
              utan att man kan välja bort. Det är väl den största styrkan med
              valfrihetsreformen.
            </seg>
            <seg n="be083352">
              Med detta vill jag yrka bifall till utskottets förslag.
            </seg>
          </u>
          <note type="speaker" n="f984e697">
            Anf. 48 LENA HALLENGREN (S) replik:
          </note>
          <u who="lena_hallengren_c9798e" xml:id="i-6234f1bc59a04399-2" n="5e34abc0">
            <seg n="5e6513d0">
              Fru talman! Det var roligt att höra Isabellas anförande. Jag
              kände att hon faktiskt hade lyssnat på våra anföranden. Så är
              det ju inte alltid här i kammaren, men jag uppskattar det väldigt
              mycket, även om jag tyckte att Isabella Jernbeck var lite väl
              kategorisk om att de privata alltid är bättre och de offentliga
              alltid är sämre. Det finns betydligt fler gråzoner än så.
            </seg>
            <seg n="7815013d">
              Jag vill också säga att du överraskade mig i reflexionen kring
              LOV. Jag tycker att fri etablering är det som vi politiskt, intellektuellt
              skulle kunna resonera om. Huvudpoängen är inte huruvida det är
              en privat aktör eller inte, i alla fall inte för mig och Socialdemokraterna,
              utan det handlar om den fria etableringsrätten. Den kan innebära
              att det finns fyra fem aktörer som satsar långsiktigt på sin personal,
              och sedan dyker det plötsligt upp tre fyra aktörer till, som kanske
              dessutom har råd att gå med förlust ett antal år, tills de har
              konkurrerat ut de andra.
            </seg>
            <seg n="1d47db56">
              Frågan är hur man ger långsiktiga förutsättningar även till de
              privata aktörer som finns. Det får väl Maria Larsson lyssna på
              i efterhand, men det var det jag försökte säga i mitt anförande
              också: att hitta en modell som innebär att man är långsiktig.
              När man väl har klarat kvalitetskriterierna får man verka. Man
              ska inte behöva upphandlas igen. Men det kanske inte är så att
              etableringsrätten finns hela tiden, utan man kanske har ett antal
              aktörer – åtminstone är det så vi socialdemokrater resonerar.
            </seg>
            <seg n="53c77e5a">
              Kan Isabella Jernbeck något ytterligare utveckla det faktum att
              fri etablering innebär att man väljer bort, som du själv sade?
              Hur ser Isabella Jernbeck på äldre människors möjlighet att välja
              och välja bort både hemtjänst, som de kanske har ganska mycket,
              och särskilda boenden? Alla har inte anhöriga som väljer åt en
              och alla har inte alltid förmågan att välja. Hur ska de ställa
              sig till att de är kunder som ska välja och välja bort på en marknad?
            </seg>
          </u>
          <note type="speaker" n="5dacdcc1">
            Anf. 49 ISABELLA JERNBECK (M) replik:
          </note>
          <u who="isabella_jernbeck_2153e5" xml:id="i-aa13710ce353c684-1" n="84b49b70">
            <seg n="fb82b92a">
              Fru talman! Det finns mycket bra kvalitet och verksamhet i kommunal
              omsorg också. Det är synd om personalen i äldreomsorgen i dag,
              för står det något om det i medierna är det bara negativt. Det
              finns många som gör ett jättebra jobb där varje dag, så det är
              inte bara i det privata.
            </seg>
            <seg n="8e9518b7">
              I min hemkommun håller vi på att titta på etableringar. Hemtjänsten
              har vi redan gjort, och det kändes lättare. De flesta kommuner
              har gjort det. Men när det gäller särskilda boenden är det lite
              knepigt. Kanske är det inte så knepigt för oss som bor i Helsingfors,
              men som Lena Hallengren sade måste många mindre kommuner fundera
              över vad man ska göra och om man kan köpa de platser man behöver
              eller inte. Det är en frågeställning.
            </seg>
            <seg n="4b3076aa">
              Är det bra att vi kan välja? Hemtjänst är lättare att välja.
              Ett särskilt boende är svårare. Initialt vet många var de vill
              hamna och väljer det boendet, men sedan kan det vara svårt att
              flytta sin mamma eller pappa från ett boende.
            </seg>
            <seg n="d382039c">
              Kommunerna har ansvaret att se till att all verksamhet är bra.
              Ansvaret att göra uppföljningen ligger hos kommunpolitikerna.
              Den dåliga verksamheten ska sorteras bort. Det är meningen med
              konkurrensen.
            </seg>
          </u>
          <note type="speaker" n="71b3035c">
            Anf. 50 LENA HALLENGREN (S) replik:
          </note>
          <u who="lena_hallengren_c9798e" xml:id="i-6234f1bc59a04399-3" n="5e34abc0">
            <seg n="6593f449">
              Fru talman! Det bygger på att äldre har kraften, orken och insikten
              att välja bort dåliga och välja något annat, att både reagera
              över den verksamhet man får och göra ett annat val. Det ska finnas
              plats och utrymme. Det ska dessutom vara tillräckligt många som
              gör detta, och det ska få konsekvensen att det läggs ned.
            </seg>
            <seg n="b54aaa60">
              Hela grundtanken i den fria etableringen bygger på att man har
              kunder som har kraft att välja bort det dåliga och välja det bra.
              Det bygger inte på att de får välja mellan bara bra alternativ,
              utan det bygger på att man använder brukaren, eleven eller den
              äldre som en regulator.
            </seg>
            <seg n="ee9b5e31">
              Svensk förskola fick inte etableringsfrihet förrän 2006. Ändå
              är nästan var femte förskola enskild. I stället för att bygga
              upp en konkurrenssituation samverkade man med kommunen om hur
              etableringar kunde ske på ett bra sätt. Det vore klokt om man
              kunde hitta en sådan modell, för det är olyckligt att vi ska dividera
              om privat eller inte om vi får en överetablering och om vi får
              dålig kvalitet. Det är det allra största problemet.
            </seg>
            <seg n="6e12f6a8">
              Hur ser Isabella Jernbeck på att det har försvunnit 8 000 platser
              på särskilda boenden under de åtta år som Reinfeldtregeringen
              har suttit vid makten? De 500 miljonerna i investeringsstöd har
              uppenbarligen inte räckt. Var och en kan ju räkna ut hur många
              äldreboenden det blir för de pengarna. Hur ser Isabella Jernbeck
              på denna utveckling och på den kraft regeringen har lagt på denna
              fråga?
            </seg>
          </u>
          <note type="speaker" n="41de24a4">
            Anf. 51 ISABELLA JERNBECK (M) replik:
          </note>
          <u who="isabella_jernbeck_2153e5" xml:id="i-aa13710ce353c684-2" n="84b49b70">
            <seg n="100285db">
              Fru talman! Ja, det har funnits investeringsstöd till det. Här
              måste man åter gå på kommunerna. En ansvarsfull kommun ser till
              att det finns platser.
            </seg>
            <seg n="6dcef83c">
              Det är ju olika. Särskilt boende är en sak, för det har man rätt
              att få. Är man biståndsbedömd för särskilt boende ska det anvisas
              en plats inom tre månader. Det måste kommunen göra. Annars får
              den sanktionsavgifter av Inspektionen för vård och omsorg.
            </seg>
            <seg n="0edd932e">
              Bostadsförsörjningen är kommunernas ansvar. Det är de som ska
              se till att bostäder finns. Ansvarsfulla kommuner ser till att
              det också finns trygghetsboende och en blandning av hyresrätter
              och bostadsrätter att välja på för dem som inte kan själv.
            </seg>
            <seg n="7874a5e2">
              De äldre har också ett ansvar att planera för sitt boende, för
              är det några som är etablerade på bostadsmarknaden är det de äldre.
            </seg>
            <seg n="d766d349">
              Det är som sagt kommunernas ansvar, och det vore intressant att
              kartlägga vilka kommuner som har gjort det och vilka som inte
              har gjort det. Det finns goda exempel i Helsingforss län på borgerliga
              kommuner där man har gjort det på ett utmärkt sätt.
            </seg>
          </u>
          <note type="speaker" n="c0e1e0e2">
            Anf. 52 EVA OLOFSSON (V) replik:
          </note>
          <u who="eva_olofsson_993bb0" xml:id="i-8088ddee3b8760ec-3" n="34d88635">
            <seg n="0b42164c">
              Fru talman! Jag ska börja med att instämma i det Isabella sade
              om att all verksamhet ska vara bra. Det är grundsynen för Vänsterpartiet.
              Därför tror vi inte på en modell där gamla människor ska försöka
              värdera och välja bort det som är dåligt. De ska inte behöva uppleva
              en dålig verksamhet som de måste välja bort. Som Lena Hallengren
              sade är många som får hemtjänst 80–90 år gamla och har stora omsorgsbehov,
              börjar glömma lite grann och har inte så lätt att ta till sig
              information och agera på egen hand. De ska inte behöva välja bort
              något, utan det är samhällets ansvar att se till att all verksamhet
              är bra.
            </seg>
            <seg n="fd673e2d">
              Tycker Isabella Jernbeck att det är detsamma att bedriva äldreomsorg
              som att asfaltera en väg eller gata i en stad?
            </seg>
            <seg n="4d4a48a5">
              Jag menar att det finns stora skillnader. Vi vill inte ha vinst
              i välfärden, för då styr inte behoven. Då styr andra överväganden:
              Om jag gör si eller så kan jag tjäna lite mer pengar. Därför satsar
              jag på dem som är mest lönsamma och inte på dem som är besvärligast,
              har mest behov och är minst lönsamma.
            </seg>
            <seg n="aca8e7bb">
              Dessa överväganden ska aldrig vara med när vi bedriver omsorg
              för gamla och sköra människor. De äldres behov ska gälla till
              100 procent.
            </seg>
            <seg n="e1ad8dcf">
              Därför vill jag gärna veta om Isabella Jernbeck tycker att det
              är detsamma som att asfaltera en väg.
            </seg>
            <seg n="72b8dbfa">
              Det är visserligen dyrt att göra fel när man anlägger en gata,
              men det sista året eller halvåret i en gammal människas liv kan
              inte göras om. Det går inte att reparera om det går fel. Ser Isabella
              Jernbeck inte skillnaden där heller?
            </seg>
          </u>
          <note type="speaker" n="d6dc3a9b">
            Anf. 53 ISABELLA JERNBECK (M) replik:
          </note>
          <u who="isabella_jernbeck_2153e5" xml:id="i-aa13710ce353c684-3" n="84b49b70">
            <seg n="a054bb12">
              Fru talman! Eva Olofsson och jag har olika människosyn. Jag tror
              att människor är kapabla att välja även efter 65 och vill göra
              det. Om man inte kan det finns det ofta en anhörig som är intresserad
              av att göra det.
            </seg>
            <seg n="084bce76">
              Jag talade om vart skattepengarna tar vägen. Om det görs en rondell
              i en kommun är det ingen som frågar vem som har gjort den och
              vilken vinstmarginal det företaget har. Det tar ju också av skattepengarna
              som vi tar av alla människor och som kunde ha gått till vård och
              omsorg. Det är ingen som ifrågasätter att det går mer skattepengar
              till de stora byggbolagen än till vård- och omsorgsföretagen.
              Det är det jag har talat om. Jag värderar inte vad de gör.
            </seg>
            <seg n="d7f70949">
              Tycker inte Eva Olofsson att det är en viktig jämställdhetsfråga
              att kvinnor ska kunna driva företag och få jobb i andra företag.
              Nu kategoriserar jag igen, men det är fler kvinnor som jobbar
              i vård och omsorg och fler män som asfalterar, tvättar kläder
              och bygger sjukhus. Här ska männen få driva företag men inte inom
              vård och omsorg.
            </seg>
            <seg n="47ddf115">
              Ni vill ju förbjuda dessa företag. Vad ska Eva Olofsson säga
              till alla dem som arbetar där? Det börjar smyga sig in överallt.
              Tyvärr har en del socialdemokrater sagt att de vill avskaffa det
              fria skolvalet. Vi vet inte var detta ska sluta. Jag känner mig
              orolig för vilka S ska samarbeta med om de vinner valet. Blir
              det med Vänsterpartiet blir det elände.
            </seg>
          </u>
          <note type="speaker" n="c7a99c9d">
            Anf. 54 EVA OLOFSSON (V) replik:
          </note>
          <u who="eva_olofsson_993bb0" xml:id="i-8088ddee3b8760ec-4" n="34d88635">
            <seg n="310a3e88">
              Fru talman! Jag kan konstatera att till och med Moderaternas
              väljare är klokare, för de säger att skattepengarna inte ska tas
              ut i vinst i äldreomsorg, sjukvård och skola utan gå tillbaka
              till verksamheten.
            </seg>
            <seg n="9e0a1d67">
              Jag har svårt att se jämställdhetsperspektivet i att bara män
              kan jobba i byggbranschen och bli chefer där och att bara kvinnor
              kan bli chefer inom vård och omsorg. Det är ingen vidare jämställdhetssyn.
            </seg>
            <seg n="270ccb29">
              Jag är orolig för arbetsvillkoren för undersköterskorna i äldreomsorgen,
              för dem som inte kan få ett fast jobb, för dem som har timanställning
              och får komma in lite då och då och för dem som jobbar på företag
              som inte ens har kollektivavtal. I vissa kommuner i Helsingforssområdet
              har de anställda så tuffa villkor att de inte ens får betalt för
              gångtiderna eftersom ersättningsnivåerna från kommunerna ligger
              så lågt att företagen inte tänker betala för gångtiden.
            </seg>
            <seg n="8f8cdce0">
              Vad vi måste ha är arbetsvillkor som ger en lön att leva på,
              en trygg anställning och en heltid. Vi ska inte ha en massa timanställningar
              och otrygga anställningar. Det blir skit för de kvinnor som jobbar
              där, och det blir också väldigt dålig kvalitet på äldreomsorgen.
            </seg>
            <seg n="a0d0d0db">
              Jag skulle vilja fråga dig, Isabella Jernbeck: Hur ser du på
              de hemtjänstföretag som inte har kollektivavtal? Hur ser du på
              rätten till heltid och på att kvinnor som jobbar i äldreomsorgen
              – jag hoppas att vi får mer män där också – ska kunna få rätt
              till heltid, kunna leva på sin lön, få betalt för gångtider som
              ingår i jobbet, få tid att reflektera och ha arbetsplatsträffar
              och möta varandra?
            </seg>
            <seg n="544b4d8a">
              Jag var på ett äldreboende i Uppsala som jag tyckte var hyfsat
              bra. Det var Attendo, och de hade arbetsplatsträffar var femte
              vecka. Det tycker jag är ganska illa. Jag tror att det är de som
              i stort sett aldrig har det.
            </seg>
          </u>
          <note type="speaker" n="f0cc95d5">
            Anf. 55 ISABELLA JERNBECK (M) replik:
          </note>
          <u who="isabella_jernbeck_2153e5" xml:id="i-aa13710ce353c684-4" n="84b49b70">
            <seg n="96ee1895">
              Fru talman! Jag tycker att Eva Olofsson skulle vara mer orolig
              för att det är över 80 procent av väljarna som vill kunna välja.
              För det är vad det handlar om. Ska man få välja själv vilken äldreomsorg
              man vill ha, eller ska Eva Olofsson bestämma vad man ska ha?
            </seg>
            <seg n="007ee861">
              Att man måste göra ett överskott i ett företag är en helt annan
              sak än att man tar ut vinster. Statsrådet Maria Larsson berättade
              att 70 procent av alla vård- och omsorgsföretag drivs i enbart
              en kommun. Jag har träffat många av dem. Nu är det kvinnor vi
              pratar om igen, som inte har kunnat ta ut lön i början och som
              gör allt de kan för att se till att de boende har det bästa. Det
              är nämligen kvinnornas intäkter det handlar om. Varje person är
              en intäkt, inte en kostnad, för dem, så de gör allt de kan för
              att lägga dagar till de boendes liv och för att det ska vara så
              bra som möjligt.
            </seg>
            <seg n="65007f86">
              När det gäller jämställdhetsfrågan är det viktigt att konstatera
              att Vänsterpartiet vill höja skatterna. En av de viktigaste sakerna
              för alla låg- och medelinkomsttagare är att vi har sänkt skatterna.
              En månadslön till om året betyder mycket om man arbetar. Jag är
              väldigt orolig för vad Vänsterpartiet ska göra. Jag kommer att
              tala om för dem, Eva Olofsson, att ni är beredda att lägga ned
              välfärdsföretagen.
            </seg>
            <seg n="ed656475">
              Det är 100 000 personer som arbetar i de privata vård- och omsorgsföretagen.
              Ännu fler har valt dem, men det ska de inte få göra. Ni påstår
              att de har valt fel. Det är vad valet kommer att handla om. Ska
              man kunna få välja själv, eller är det politiker som Eva Olofsson
              som ska få bestämma i Sverige?
            </seg>
          </u>
          <note type="speaker" n="055fc162">
            Anf. 56 BARBRO WESTERHOLM (FP):
          </note>
          <u who="barbro_westerholm_07b327" xml:id="i-a675e1590e1b7fea-0" n="5758b24c" next="i-a570d1734e09345f-0"/>
          <note n="7624061e">
            Fru talman! Jag börjar med att yrka bifall till förslaget i betänkandet
            och avslag på reservationerna.
          </note>
          <u who="barbro_westerholm_07b327" xml:id="i-a570d1734e09345f-0" n="5758b24c" prev="i-a675e1590e1b7fea-0">
            <seg n="5df72a19">
              Det är ett viktigt betänkande, och det är en viktig skrivelse
              som är grunden för det. Här sammanfattas Alliansens arbete på
              detta område – en bra äldrepolitik. Allt finns inte med. Enstaka
              lagförslag som parboende och annat finns inte med, men här ges
              en bred bild av vad som har gjorts under dessa åtta år.
            </seg>
            <seg n="329ac7d1">
              När jag lägger betänkandet bredvid en bok som Sveriges Pensionärsförbund
              gav ut i början av 2000-talet med frågan: Vågar jag bli gammal?
              och går igenom de punkter som SPF ville ska förbättras ser jag
              vilka framsteg som har gjorts. Det var inte bättre förr.
            </seg>
            <seg n="9f8cc7ea">
              Det är klart att det finns sådant som inte är bra i dag heller.
              Vi vill mer, och vi har idéer om vad som ska göras under den kommande
              mandatperioden. I det program och den utredning som regeringen
              nu lagt fram med direktiv och olika punkter ser jag att det här
              är en väg framåt.
            </seg>
            <seg n="7a518b68">
              Ska man våga bli gammal eller årsrik? Jag vill gärna använda
              det ordet, för om man har kommit upp i åren är man rik på levda
              år, kunskap och livserfarenhet. Under livet har man fått bestämma
              hur man vill skapa sin dag, och det är viktigt med självbestämmande,
              integritet och att ses som en individ. Att då inte kunna få fortsätta
              att välja hela livsresan ut, om man nu inte drabbas av demens
              och den oförmåga som den sjukdomen för med sig, tycker jag är
              skämmigt.
            </seg>
            <seg n="18edddaf">
              Men det är klart att det finns människor som har blivit så miljöskadade
              av att inte få bestämma själva att det kanske känns lite motigt
              att få göra det i en tid då vi har infört LOV.
            </seg>
            <seg n="4247a3fc">
              Fokus i betänkandet ligger på omsorgen, men ett bra äldreliv
              innehåller mycket annat. Man vill känna att man är en resurs under
              hela livsresan. Det har jag tagit upp tidigare här i kammaren.
              Man vill få möjlighet att fortsätta i arbetslivet, man vill känna
              att man är en resurs i det civila samhället med de insatser man
              gör som anhörigvårdare, delaktig i olika organisationers verksamhet
              och så vidare och man vill att det ska lyftas fram att man är
              en värdefull person.
            </seg>
            <seg n="ac7d7a8c">
              Folkpartiet har genom lagen mot åldersdiskriminering, som Alliansen
              stödde och som är verklighet sedan 1 januari, velat få bukt med
              ålderismen. Denna syn på årsrika människor som lägger hinder i
              vägen för att man ska kunna leva sitt liv som man själv vill måste
              vi få bukt med. Jag vill upprepa ett citat som jag har tagit upp
              i den här kammaren tidigare. Det är en fråga som en tolvårig pojke
              ställde i en uppsats: Varför är det finare att vara en gammal
              möbel än en gammal människa? Det är något vi måste ändra på.
            </seg>
            <seg n="79f01654">
              Jag kan konstatera att lagen mot åldersdiskriminering vann laga
              kraft den 1 januari 2013 och att det under 2013 kom in 262 anmälningar
              till DO om åldersdiskriminering. Av dessa gällde 69 bemötande.
              Det har vi tagit upp här i äldreomsorgssammanhang. Därför är tillägget
              i lagen om en värdegrund för äldreomsorgen oerhört viktigt. Regeringen
              har satsat pengar på att få personal att se när man har tappat
              bort värdegrunden och hur man ska arbeta med en värdegrund som
              innehåller den etik som årsrika människor i vården och omsorgen
              ska mötas av.
            </seg>
            <seg n="1e797d39">
              Det finns en rad punkter i oppositionens reservationer att ta
              upp i debatten. Jag är lite undrande över att Socialdemokraterna
              vill ha en äldrepolitik med en helt ny inriktning. När jag läser
              vad Socialdemokraterna vill är det väldigt likt det som regeringen
              och Alliansen redan genomför. Vi använder kanske lite olika svenska
              ord för det ibland. En tydlig åsiktsskillnad är LOV, och det har
              debatterats i flera av inläggen. Man certifierar vårdgivare så
              att de sedan kan verka i äldreomsorgen. Detta kräver en dialog
              mellan kommun och utförare och sedan uppföljning. I LOU var inriktningen
              vård och omsorg till lägsta pris, inte kvalitetshänsyn.
            </seg>
            <seg n="0365274d">
              Det har tagits upp hur mycket pengar som satsas på omsorgen i
              olika kommuner. När man tittar närmare på kvalitet i relation
              till pengar finner man att det inte är någon parallellitet. Det
              är andra faktorer som ligger bakom om man når kvalitet. Man kan
              till och med uppvisa högre kvalitet och ganska låga kostnader
              därför att man har kommit till rätta med pengasvinn där läkemedel
              har använts på ett felaktigt sätt.
            </seg>
            <seg n="8f4bed18">
              Jag tycker att den satsning som regeringen har gjort på en bra
              läkemedelsbehandling av årsrika människor är oerhört viktig. I
              boenden där man har kommit till rätta med läkemedelsproblemen
              har man kunnat visa att personalen har fått mycket mer tid. Flera
              debattörer har tagit upp detta med tid för de personer som bor
              i särskilda boenden. Om man ger rätt behandling och samarbetar
              på ett effektivt sätt vinner man tid, och då får man den tid som
              behövs för att göra sociala aktiviteter.
            </seg>
            <seg n="0694819d">
              Ett mycket gott exempel är Tomtebogården i Mora, där man fick
              ned antalet läkemedel per boende till 3,14 från att ha legat på
              över 10 läkemedel per boende. Människor vaknade till, kunde gå
              upp och själva fylla dagen med innehåll.
            </seg>
            <seg n="e93313c2">
              Socialstyrelsens riktlinjer, demensvården och så vidare har tagits
              upp. Där finns en dialog med SKL, och det är viktigt att den tar
              sin tid. Riktlinjer ska kunna användas på ett bra sätt. Då är
              det tillfredsställande att en fruktbar dialog är på gång.
            </seg>
            <seg n="b54b9a16">
              Boendefrågan har tagits upp. Man räknar antalet boendeplatser.
              Ja, det är en brist att kommunerna inte har grepp om vilka behov
              som finns framöver. Jag vill verkligen slå ett slag för att den
              utredning som nu kommer i gång, baserad på Boverkets analys av
              trygghetsboendena, leder till en utveckling av den idén, som jag
              tror är bärkraftig.
            </seg>
            <seg n="288155ae">
              I vård- och omsorgsboendena behöver människor som är väldigt
              sjuka plats. Man kan säga att det är moderna sjukhem där man har
              ett eget boende. Sedan finns de mycket gamla personer som har
              nekats plats i ett särskilt boende men som egentligen skulle ha
              behövt ett bra trygghetsboende fast det inte har funnits. Folkpartiet
              applåderar att regeringen nu går vidare i den frågan.
            </seg>
            <seg n="22b53d4c">
              Statsrådet Maria Larsson gav en bred och fin redovisning av vad
              vi gör. Men jag kan säga att vi vill mer och kommer att göra mer
              – om vi får förtroendet från väljarna.
            </seg>
          </u>
          <note type="speaker" n="5dda3833">
            Anf. 57 EVA OLOFSSON (V) replik:
          </note>
          <u who="eva_olofsson_993bb0" xml:id="i-8088ddee3b8760ec-5" n="34d88635">
            <seg n="7643bdf4">
              Herr talman! Först vill jag säga att Vänsterpartiet inte tänker
              lägga ned äldreboenden. Det är kommunernas skyldighet, och staten
              har i och för sig också en skyldighet att se till att vi har en
              bra äldreomsorg. Det är i stället så att de här ställena får drivas
              vidare genom att man själv vill fortsätta utveckla äldreomsorgen
              och då gör om sitt företag till ett företag som inte är vinstsyftande.
              Eller också kanske man är ett kooperativ eller är Ersta-Sköndal,
              och då fortsätter man bara, eller också är man en kommun.
            </seg>
            <seg n="831d78b3">
              Det är inte valfriheten som vi vänder oss emot. I hela mitt inledningsanförande
              pratade jag om att öka äldres inflytande över vardagen. Då finns
              det självklart kopplingar till: Är det tillräckligt mycket personal?
              Finns det tid för mig, som Barbro Westerholm pratade om?
            </seg>
            <seg n="606d0b48">
              Min erfarenhet, efter att ha varit på många äldreboenden, är
              att man visst kan spara viss tid genom att organisera arbetet
              bättre och bli av med för mycket läkemedelsanvändning och annat.
              Men i många fall är man väldigt få. Man är inte fler än man är,
              och man ska hjälpa människor på morgonen, med hygienen och med
              frukosten, man ska städa, diska och förbereda mat. Allt det ska
              man göra, och sedan ska man hitta något meningsfullt innehåll
              i dagen.
            </seg>
            <seg n="3ba38773">
              Jag är väldigt förvånad om Barbro Westerholm kopplar bort detta
              med inflytande och verklig valfrihet och pratar om tillräckligt
              med personal, för det har vi inte på många äldreboenden. Jag skulle
              verkligen höra: Är det tillräckligt med resurser? Tycker Folkpartiet
              och Barbro Westerholm det?
            </seg>
            <seg n="7c14994d">
              Vi kan sedan se på hemtjänsten, som har många äldre med stora
              omsorgsbehov. Har man tillräckliga resurser i hemtjänsten för
              att ge den omsorg som behövs till dem som är dåliga, för att jobba
              rehabiliterande, för att ha ett socialt innehåll, för att följa
              upp att man äter ordentligt och för allt annat man ska göra? Anser
              Barbro Westerholm det?
            </seg>
          </u>
          <note type="speaker" n="f54f0f89">
            Anf. 58 BARBRO WESTERHOLM (FP) replik:
          </note>
          <u who="barbro_westerholm_07b327" xml:id="i-09c53afd2a9e997f-0" n="5758b24c">
            <seg n="507d800e">
              Herr talman! Det finns naturligtvis inte en enda lösning på hur
              man ska driva ett vård- och omsorgsboende eller hemtjänsten på
              ett optimalt sätt. Jag var inne på läkemedelsbehandlingen. Jag
              var också inne på samordningen av resurser för att vinna just
              den där tiden.
            </seg>
            <seg n="8d7a4ed9">
              Jag var på ett boende där man hade sett att alla i medarbetarskaran
              sprang ned i källaren och hämtade blöjor och glödlampor och allt
              möjligt annat. Sedan anställde man en vaktmästare, en pensionerad
              person, som hämtade alla blöjor, skruvade i glödlamporna och så
              vidare, och då vann man tid.
            </seg>
            <seg n="ef4a35cd">
              Vårdanalys, Socialstyrelsen och Ivo har i sitt arbete visat att
              det är personalbrist på sina håll, och de har också tagit upp
              det med kommunalt ansvariga och dem som är ansvariga i företag.
              När man genom sina inspektioner hittar detta förutsätter jag att
              man också får en lösning på problemen.
            </seg>
            <seg n="32fce03f">
              Men det är problem med att försöka sätta exakta siffror på att
              det ska vara ett visst antal personer per boende, eftersom behoven
              hos dem som bor på ett sådant är så olika. Det är där Socialstyrelsens
              riktlinjer, som diskuteras med SKL, kommer in.
            </seg>
          </u>
          <note type="speaker" n="08eff098">
            Anf. 59 EVA OLOFSSON (V) replik:
          </note>
          <u who="eva_olofsson_993bb0" xml:id="i-8088ddee3b8760ec-6" n="34d88635">
            <seg n="fdd4f14a">
              Herr talman! Jag tycker att det är väldigt oturligt att det drar
              ut så väldigt mycket med de riktlinjerna. Det hade behövts att
              det styrdes upp bättre. Det kan finnas bättre förslag än det som
              fanns i Socialstyrelsens riktlinjer. Men när jag besöker äldreboenden
              ser jag på många håll att det är väldigt lite personal, till exempel
              på kvällstid eller genom att avdelningar kopplas ihop. Man är
              inte många, och man får stötta upp för varandra. I värsta fall
              får man inte in vikarier heller. Den tid som man skulle ha till
              sociala frågor blir ibland dubbla-turen-tiden, när man helt enkelt
              får gå hem mitt på dagen. Det handlar om ekonomi. Det handlar
              om att man har för lite resurser till äldreomsorgen i kommunen.
            </seg>
            <seg n="786107d0">
              Ser Barbro Westerholm något behov av rationella satsningar när
              det gäller högre bemanning i äldreomsorgen? Är det helt och hållet
              kommunernas sak?
            </seg>
            <seg n="59113aee">
              Sedan funderade jag lite över arbetsförhållandena. Vi kan se
              att det har blivit mycket tuffare att sköta jobbet för många inom
              äldreomsorgen. Det har blivit stressigare. Man har fått ett tyngre
              jobb. I vissa fall är det rent utnyttjande: Man har inte kollektivavtal,
              man har inte fasta tjänster, och man har inte heltider, utan personalen
              får försöka klara sig bäst de kan genom att hitta jobb, pussla
              hit och dit och inte veta om det går att leva på sin lön och klara
              hyran.
            </seg>
            <seg n="426bd729">
              Ibland när jag ser på den typen av företag funderar jag: Finns
              det tid för personalen att reflektera, att diskutera sitt jobb,
              att fundera över arbetsrutinerna? Jag tvivlar på att det fungerar.
              Vi vet ju att när det är många timanställda får de inte delta
              i speciellt mycket arbetsplatsträffar, kompetensutveckling och
              annat.
            </seg>
            <seg n="c40eebcb">
              Behöver vi göra något för att öka heltiderna? Det tycker Vänsterpartiet.
              Vill vi göra något för att få ned timanställningarna? Ska vi ställa
              krav på kollektivavtal på den som driver äldreomsorg?
            </seg>
          </u>
          <note type="speaker" n="ffcc770b">
            Anf. 60 BARBRO WESTERHOLM (FP) replik:
          </note>
          <u who="barbro_westerholm_07b327" xml:id="i-09c53afd2a9e997f-1" n="5758b24c">
            <seg n="f577f08a">
              Herr talman! Det finns en tydlig ansvarsfördelning mellan vad
              staten har ansvar för och vad kommunerna har ansvar för. Staten
              har ansvar för lagstiftning och tillsyn. Vi kan ge stimulansbidrag
              till vissa projekt och satsningar. Sedan har vi utjämningspengarna.
            </seg>
            <seg n="fe45ced8">
              De riktlinjer som Socialstyrelsen går ut med innebär att det
              kommer att kosta pengar för en del kommuner – men kanske inte
              för alla, för när riktlinjerna kom fanns det kommuner som redan
              levde efter dem, och deras ekonomi gick inte över styr. Andra
              kommuner och också SKL tog fram underlag över vilka kostnader
              det skulle föra med sig.
            </seg>
            <seg n="b0d763da">
              Jag följer inte de diskussionerna, men jag antar att diskussionerna
              är fokuserade på vilka resurser det handlar om. Är det så att
              staten har ansvar för att kostnaderna går upp blir det också en
              förhandling mellan regeringen och SKL.
            </seg>
            <seg n="e787f0ea">
              Denna tågordning tar tid, liksom mycket i en demokrati. Men det
              måste få ta tid, för slutresultatet blir då något som man kan
              leva med. Om man hastar för att visa dådkraft, så att säga, kan
              det bli hur tokigt som helst.
            </seg>
            <seg n="df4eba77">
              Det finns många andra frågor, som jag inte hinner komma in på
              här. När det gäller vikarier, till exempel, finns det kommuner
              som har löst frågan väl och organiserat det hela på ett bra sätt.
              Vi måste lyfta fram hur man har löst sådana här frågor på ett
              bra sätt i olika kommuner. Men vi svartmålar och talar mer om
              skandaler än om de positiva lösningarna.
            </seg>
          </u>
          <note type="speaker" n="b1effa7f">
            Anf. 61 LENA HALLENGREN (S) replik:
          </note>
          <u who="lena_hallengren_c9798e" xml:id="i-6234f1bc59a04399-4" n="5e34abc0">
            <seg n="ca174ddc">
              Herr talman! Barbro gjorde en indirekt apostrofering genom att
              nämna Socialdemokraterna, så jag kände att jag var tvungen att
              gå upp.
            </seg>
            <seg n="3c87eec5">
              Rätta mig om jag har fel, Barbro Westerholm, när det sägs någonting
              om att vi vill ha en helt ny äldreomsorg trots att vi egentligen
              håller med om mycket. Vi känner oss ganska delaktiga i utformandet
              av den äldreomsorg vi har i dag. Den har inte växt fram under
              de senaste åtta åren, precis. Vi känner oss nog ganska skyldiga
              till rätt mycket av det som finns.
            </seg>
            <seg n="df3bac9a">
              Vi ser dock stora utmaningar. Det är det här jag saknar i samtliga
              regeringspartiers anföranden. Ni är väldigt nöjda. Det är klart
              att man ska kunna lägga fram ett testamente efter åtta år och
              berätta om allt vad man har gjort. Men om man gärna vill fortsätta
              borde man se en del av utmaningen och inte bara tala om att man
              är så bra i alla jämförelser. Det beror ju alltid på vem man jämför
              med och hur långt framför man har legat även tidigare. Det är
              som att jämföra svensk förskola nu och för 10–15 år sedan. Då
              låg vi också långt framför, men det betydde inte att vi var nöjda.
            </seg>
            <seg n="7bd96dad">
              Jag vill peka på några saker där det finns skillnader. Det är
              inte så lätt som att säga att vi tycker lite olika om valfrihet.
              Jag tycker att ni samtliga förenklar diskussioner rätt mycket
              och negligerar de olikheter som finns. Det handlar om marknadiseringen
              – att man börjar se äldre rätt mycket som kunder som ska välja
              och välja bort på en marknad där styrsystemen handlar just om
              detta. Jag tycker att det är helt klart problematiskt.
            </seg>
            <seg n="ee9b56e8">
              Det andra handlar om det som man ofta hör: Hur ska resurserna
              räcka i framtiden? Vi får nog vara beredda att betala mer själva.
              Vi har redan i dag tilläggstjänster som är möjliga för privata
              aktörer att nyttja. Är det rätt väg att slå in på? Det är nummer
              två.
            </seg>
            <seg n="3e8b07b6">
              Jag ska på 15 sekunder nämna de andra punkterna, så får jag återkomma
              sedan. Det handlar om heltidsfrågan, som ingen talar sig särskilt
              varm för. Det är inga stimulansmedel som har avsatts till att
              stimulera några heltider eller några sjysta villkor, utan då handlar
              det mer om att stimulera privat ägande. När det gäller utbildningsplatser
              drar man ned på vuxenutbildning och så vidare trots att vi vet
              att vi behöver utbilda många fler.
            </seg>
            <seg n="7c27d3fe">
              Detta var några exempel. Barbro Westerholm får gärna reflektera
              över dem.
            </seg>
          </u>
          <note type="speaker" n="0741dacf">
            Anf. 62 BARBRO WESTERHOLM (FP) replik:
          </note>
          <u who="barbro_westerholm_07b327" xml:id="i-09c53afd2a9e997f-2" n="5758b24c">
            <seg n="de9591b0">
              Herr talman! Vad bra – jag hade en del av dessa punkter på min
              lista, men då hade de åtta minuterna passerat!
            </seg>
            <seg n="3944e212">
              Detta med att betala mer själv är en jätteviktig etisk fråga.
              Den har Statens medicinsk-etiska råd tagit upp som en prioriterad
              fråga på sitt bord, och man utreder nu medfinansiering och egenfinansiering.
              Vi har en hälso- och sjukvård och en omsorg som sedan länge är
              baserad på solidarisk finansiering. Folkpartiet anser att så måste
              det förbli. Vården och omsorgen måste genom den solidariska finansieringen
              vara så bra att man kan få sina behov tillgodosedda genom den.
            </seg>
            <seg n="21cea98e">
              Det är viktigt att vi tar itu med medfinansiering och egenfinansiering,
              som har dykt upp på arenan. Jag har inte svaret ännu, för detta
              är någonting som vi började med för ett halvår sedan i Statens
              medicinsk-etiska råd. Under nästa år hoppas vi att i alla fall
              komma upp med ett första diskussionsunderlag. Frågan har kommit
              upp i samband med starroperationer – om man betalar själv kan
              man få en mer avancerad operation och så vidare. Vi ifrågasätter
              om detta är en väg som man ska gå vidare på.
            </seg>
            <seg n="d499d987">
              Jag får nog tala om styrsystemen i mitt nästa inlägg. Jag har
              varit på ett seminarium där man sade att vården och omsorgen är
              ostyrbar.
            </seg>
          </u>
          <note type="speaker" n="a75e0aae">
            Anf. 63 LENA HALLENGREN (S) replik:
          </note>
          <u who="lena_hallengren_c9798e" xml:id="i-6234f1bc59a04399-5" n="5e34abc0">
            <seg n="3723d69e">
              Herr talman! När det handlar om tilläggstjänster tycker jag att
              det vore bra om Folkpartiet bidrog lite mer i denna regeringskonstellation,
              för jag har inte hört någon vara särskilt bekymrad över detta.
              Man betalar lite extra om man vill det, om man har levt ett bättre
              liv tidigare och om man har satt undan pengar på banken. Ska man
              då inte få köpa sig lite extra? Det är en problematisk fråga när
              man diskuterar den i ett solidariskt perspektiv, tycker jag. Det
              vore intressant att veta om detta är ett FP-besked eller ett regeringsbesked.
            </seg>
            <seg n="e31c73c8">
              Jag skulle gärna vilja beskriva marknadiseringen lite vidare.
              Det handlar om fri etablering, som vi har på skolans område –
              om än med regleringar. Det som Barbro Westerholms regering med
              näbbar och klor har kämpat för att få in i vården och i äldreomsorgen
              bygger på att den som är brukare ska välja. Om det är dåligt ska
              man välja bort det. Sjukvården kan vi lämna därhän; nu talar vi
              om äldreomsorg. En dålig hemtjänst ska man välja bort, och sedan
              ska man välja en ny hemtjänst. Det är inte så svårt i en kommun
              som har ett par utövare. Men i Helsingfors, med 140 utövare, är
              frågan: Är det stjärnexemplet? Är det skyltfönstret? Eller är
              det skräcken att sitta med 140 aktörer, som allihop börjar på
              a därför att man vet att ingen orkar läsa till slutet. Den stackars
              person som är beviljad bistånd för hemtjänst ringer kommunen,
              som säger: Vi kan inte vägleda dig, för det är fri konkurrens.
              Är det verkligen en bra ordning för att organisera omsorg för
              människor när de är i allra störst behov av omsorg?
            </seg>
            <seg n="540015f9">
              Det handlar inte om dem som har fyllt 65 och är pigga och friska.
              Det handlar om att man har omvårdnadsbehov som är ganska omfattande.
              Det är den gruppen vi ser framför oss. Vi tycker att det är bekymmersamt.
              Vi vill hitta en lagstiftning där det inte är fri etablering utan
              människors behov som styr resurserna. Det handlar inte om mig
              som riksdagsledamot eller någon kommunpolitiker som sitter i fullmäktige,
              utan det handlar om demokratiskt fattade beslut.
            </seg>
          </u>
          <note type="speaker" n="0e1223ed">
            Anf. 64 BARBRO WESTERHOLM (FP) replik:
          </note>
          <u who="barbro_westerholm_07b327" xml:id="i-09c53afd2a9e997f-3" n="5758b24c">
            <seg n="c412de82">
              Herr talman! Det som Lena Hallengren tappar bort är att kommunerna
              har ett ansvar för vad jag vill kalla för certifieringen – att
              de som erbjuder tjänsterna gör det med den kvalitet som vi kräver
              för att det ska vara en god hemtjänst och en god vård och omsorg.
            </seg>
            <seg n="7952d442">
              Jag ser en fördel med möjligheten att etablera sig. Det börjar
              växa fram boenden för människor som kommer från andra länder.
              Persikan i Tensta är ett gott exempel. Det kommer också boenden
              med inriktning på olika hälsoproblem. Vi har ett hbtq-boende,
              Regnbågen, på Gärdet i Helsingfors. Det är det här som växer fram
              tack vare LOV och denna etableringsmöjlighet. Men jag är helt
              med på att det krävs att det är kvalitet värd namnet.
            </seg>
            <seg n="2609e27c">
              När det handlar om att man vill byta kan det ofta – jag ska väl
              modifiera det lite – bero på personkemi. I hemtjänsten trivs man
              med olika människor. RUT-tjänsterna har blivit populära, och det
              går tillbaka till att man har möjlighet att välja precis vem som
              ska komma hem genom det företag som erbjuder RUT-tjänster i form
              av hemtjänst.
            </seg>
            <seg n="55be1f9a">
              Lena Hallengren var inne på styrsystemen. Det är klart att man
              har prövat uppifrån och ned och på olika sätt att försöka styra
              med pengar. Detta har Handelshögskolan i Helsingfors intresserat
              sig särskilt för eftersom det finns en styrning nedifrån, utifrån
              människors behov. Här har man inte riktigt hittat den salomoniska
              lösningen på hur det hela ska styras.
            </seg>
          </u>
          <note type="speaker" n="f1ee0bd4">
            Anf. 65 AGNETA LUTTROPP (MP) replik:
          </note>
          <u who="agneta_luttropp_7d2a21" xml:id="i-2e28926614a0a788-3" n="a88e3fcb">
            <seg n="9d33811f">
              Herr talman! Jag tänkte tala lite om de föreskrifter som Socialstyrelsen
              har om äldreboenden. Jag tycker att det är tragiskt att det tar
              så lång tid; det är ändå över två år sedan vi fattade ett beslut
              i riksdagen om detta. Jag vet inte om man kalla det att hasta
              fram något när man har haft så lång tid på sig, utan det handlar
              kanske lite mer om viljan att få fram föreskrifterna.
            </seg>
            <seg n="443cc61a">
              Då kan man undra en sak. Det finns ändå i socialtjänstlagen att
              all omsorg ska bedrivas med god kvalitet. Det finns ju; det är
              så att säga inget nytt. Om vi tittar på det som står i riktlinjerna
              handlar det fortfarande om att det ska vara en god vård, men det
              står dessutom att det på demensboenden ska vara bemanning dygnet
              runt och så vidare. Det här borde inte vara något nytt för kommunerna.
              Min fråga är: Är det okej att inte uppfylla de här kraven?
            </seg>
            <seg n="dc4219a1">
              Det är nämligen så vi ser att det är i dag. Annars hade Riksrevisionsverket
              aldrig uttryckt sig som de gjorde, och annars hade initiativet
              i riksdagen inte gått igenom. Det är ändå majoritet för det. Då
              kan man fråga sig: Tycker majoriteten – Alliansen – att det är
              okej att strunta i det som finns i socialtjänstlagen?
            </seg>
          </u>
          <note type="speaker" n="be94cbe0">
            Anf. 66 BARBRO WESTERHOLM (FP) replik:
          </note>
          <u who="barbro_westerholm_07b327" xml:id="i-09c53afd2a9e997f-4" n="5758b24c">
            <seg n="20238284">
              Herr talman! Vi struntar inte i det. Det finns ett datum utsatt
              för när riktlinjerna ska ha gått i mål, men det innebär ju inte
              att ingenting görs under tiden.
            </seg>
            <seg n="e9b93d3c">
              Vi har socialtjänstlagen, och vi har skapat Myndigheten för vårdanalys
              just för att kvaliteten ska ligga på den nivå som krävs för att
              människor ska få en god vård och omsorg. Socialstyrelsen gör sitt
              jobb på sin kant, vi har Inspektionen för vård och omsorg och
              vi har andra statliga myndigheter – Riksrevisionen nämndes, och
              vi har Statskontoret och så – som är inne på just olika delar
              av kvalitetssäkringen. Vårdanalys kommer nu med den ena boken
              efter den andra där man har god nytta av kvalitetsregistren.
            </seg>
            <seg n="fbdcc1d1">
              Den här kunskapen går ut till kommunerna, och är man kommunalt
              ansvarig för verksamheten vill man inte vara den som ligger längst
              ned på listan. Jag ser ju när jag åker ut i kommunerna att man
              tar inspektionerna, kvalitetsregisterinformationen och allt det
              här på stort allvar och arbetar för förbättringar. Att riktlinjerna
              inte har kommit i mål innebär alltså inte att ingenting görs,
              utan det görs en väldig massa ute i bygderna.
            </seg>
          </u>
          <note type="speaker" n="14bfb9e8">
            Anf. 67 AGNETA LUTTROPP (MP) replik:
          </note>
          <u who="agneta_luttropp_7d2a21" xml:id="i-2e28926614a0a788-4" n="a88e3fcb">
            <seg n="bc62b557">
              Herr talman! Jag uppfattade inte detta som ett svar på det jag
              frågade om.
            </seg>
            <seg n="a54dbffb">
              Det kanske inte är så konstigt att vi blir lite misstänksamma
              när det gäller det ni inte får igenom egen majoritet för. Det
              här var ingenting ni ville, och det kanske är en orsak till att
              det inte går så fort. Ett annat område där ni inte heller fick
              som ni ville är brist på delaktighet som diskrimineringsgrund,
              vilket har gått om möjligt ännu långsammare och där resultatet
              dessutom inte har blivit alltför strålande för dem som är beroende.
            </seg>
            <seg n="8dba5f8f">
              Jag återkommer alltså till frågan, som handlar om vad socialtjänstlagen
              i dag säger och när det inte uppnås. Det vi vill och det beslutet
              gäller är att det är skarpare regler än det som var tidigare.
              Jag tror inte heller att inget gjordes tidigare, men uppenbarligen
              gjordes inte tillräckligt eftersom det här är ett majoritetsbeslut.
              Anser Alliansen, nu i form av Barbro, att det är okej för kommunerna
              att inte uppfylla det socialtjänstlagen säger?
            </seg>
            <seg n="11c7393e">
              Det var ju ändå det som var själva meningen med initiativet och
              med beslutet från riksdagen: att skärpa reglerna för att försäkra
              sig om en bättre kvalitet.
            </seg>
          </u>
          <note type="speaker" n="c799b1ed">
            Anf. 68 BARBRO WESTERHOLM (FP) replik:
          </note>
          <u who="barbro_westerholm_07b327" xml:id="i-09c53afd2a9e997f-5" n="5758b24c">
            <seg n="c2a48c2e">
              Herr talman! Det vi var oense om var framför allt att sätta siffror
              på hur bemanningen skulle se ut i boendena.
            </seg>
            <seg n="2998a0e5">
              Vi i Alliansen tyckte – och det är också det som har framkommit
              i Socialstyrelsens riktlinjearbete – att det inte går att sätta
              exakta, numeriska tal, för behoven hos dem som bor i ett vård-
              och omsorgsboende varierar. Har man många med långt gången demens
              behöver man fler, och har man människor med lätt demens behöver
              man färre. Vårdtyngden är nämligen olika. Har man några som behöver
              palliativ vård – ja, då behövs extrainsatser för det.
            </seg>
            <seg n="729e8634">
              Att sätta numeriska tal är dock riskabelt, för då kan man invaggas
              i falsk säkerhet där man tänker: Jag lever upp till de där tre
              – eller vilken siffra man nu har valt – som det står i riktlinjerna,
              så allt är gott och väl. Det kanske är helt fel, för det kan vara
              fel antal och fel kompetens på dem som deltar i vården och omsorgen.
              Det är det vi gav uttryck för.
            </seg>
            <seg n="c8cbfff6">
              Riksdagsbeslutet är dock till för att följas, och Socialstyrelsen
              har kommit med riktlinjeförslag. Men läser vi dem noga ser vi
              att också Socialstyrelsen har problem med att skriva så precist
              att man riskerar att invagga vårdgivarna i falsk säkerhet om de
              uppfyller riktlinjerna. Vårdgivarna måste se till målsättningen
              – en god vård – och sedan analysera vad det är för insatser den
              boende behöver.
            </seg>
          </u>
          <note type="speaker" n="7e57ed4d">
            Anf. 69 RICKARD NORDIN (C):
          </note>
          <u who="lise_nordin_4160b2" xml:id="i-78948240a1a4d06b-0" n="e308cc6d">
            <seg n="fec363b9">
              Herr talman! Jag och exempelvis Barbro Westerholm har lite olika
              erfarenhetsbas i de här frågorna. Det betyder att vi har lite
              olika utgångspunkter, men våra slutsatser blir desamma.
            </seg>
            <seg n="c0972bbf">
              Det är nämligen lätt att tänka att äldrepolitiken bara rör äldre,
              precis som det är lätt att tänka att pensionerna bara rör dem
              som är pensionärer. De som borde vara allra mest intresserade
              av de här frågorna är dock människor i min egen ålder. Det är
              vi som under de kommande decennierna kommer att finansiera äldrepolitiken,
              och det är vi som måste se till att det finns pengar kvar när
              vi själva blir gamla – pengar som ska finansiera vår egen, allt
              längre, ålderdom. Den ska givetvis finansieras solidariskt via
              skattsedeln.
            </seg>
            <seg n="844e39b5">
              Regeringen har mål för äldrepolitiken, och de är samlade i tre
              huvudsakliga inriktningar: värdighet och välbefinnande, självbestämmande
              och valfrihet samt kvalitet i vård och omsorg. Den stora skiljelinjen
              mellan partierna i Sveriges riksdag gäller självbestämmande och
              valfrihet.
            </seg>
            <seg n="6e54ec3a">
              Vi hörde Lena Hallengren säga att det här inte är en marknad
              som alla andra, där man köper potatis. Hon har helt rätt – det
              är långt viktigare än så. Det handlar om att människor ska få
              bestämma själva vem som ska komma innanför deras dörr och hjälpa
              dem med de allra mest integritetskänsliga uppgifterna. Det handlar
              om vem som duschar dig, tar hand om dig och sköter många av de
              saker du behöver för att kunna leva ett värdigt liv. Då är det
              viktigt att man faktiskt får vara med och bestämma själv vem det
              är som kommer innanför den där dörren.
            </seg>
            <seg n="43e6fc26">
              Det handlar dock inte bara om att bestämma vem som kommer innanför
              dörren, utan det handlar också om att man ska ha valfrihet i att
              bestämma vad den tid man har blivit beviljad ska användas till.
              Det kan faktiskt vara så att solen skiner, att fåglarna kvittrar
              och att det är en fantastisk vårdag. Då kan det kännas viktigare
              att få gå ut på promenad än att få duscha för andra gången den
              veckan. Det är också viktigt att ha valfrihet att få lämna det
              hem man bor i när man känner att man har behov av mer stöd. När
              man känner att man inte klarar av att bo hemma själv ska man också
              ha möjlighet att lämna det hemmet.
            </seg>
            <seg n="cfbc59eb">
              Det finns ganska mycket vi behöver göra för att klara av äldreomsorgen
              under de kommande decennierna. Det är här min generation kommer
              att få ta ett stort ansvar.
            </seg>
            <seg n="a68af538">
              Det handlar bland annat om ett förebyggande arbete. Vi behöver
              göra mycket mer för att människor inte ska bli sjuka och inte
              ska behöva lika mycket hjälp som i dag, utan människor ska i stället
              klara sig bättre därför att man helt enkelt är friskare och mår
              bättre.
            </seg>
            <seg n="3db78d63">
              Det handlar också om olika typer av effektivisering, och då handlar
              det inte om att man ska göra saker snabbare och slarvigare. Det
              handlar inte heller om att människor ska hinna utföra samma arbete
              på kortare tid, som vissa kommuner vill. Man ska göra saker på
              ett bättre sätt; man ska göra det smartare.
            </seg>
            <seg n="10197bea">
              Vi måste satsa på välfärdsinnovationer. Det finns ett lysande
              exempel i Säffle, där man har valt att lägga in stötdämpande mattor
              i stället för de vanliga golven. Det gör att man inte har haft
              en enda höftledsfraktur. Man har inga fallskador. Det är klart
              att äldreboendet i sig inte tjänar så otroligt mycket på det,
              men landstinget tjänar på det. Här gäller det att vi vågar se
              över de stuprörsgränser som finns och hur samhället får ut mest
              för pengarna.
            </seg>
            <seg n="b211d269">
              Det finns också ganska många olika förslag som vi i Centerpartiet
              skulle vilja se de kommande åren. Det handlar om att se över förutsättningarna
              för de anhöriga. Som vi har hört här i dag drar de många gånger
              ett väldigt stort lass. Och det finns möjligheter att få sjukpenninggrundande
              ersättning för vård av närstående i livets slutskede. Man skulle
              kunna fundera på om det är möjligt att se över förutsättningarna
              att ta ut detta på andra sätt också.
            </seg>
            <seg n="341d2098">
              Vi har unika system i Sverige för hälsovård i form av exempelvis
              barnhälsovård, skolhälsovård och företagshälsovård. Genom det
              förebyggande arbetet har vi bland världens lägsta mödradödlighet
              och spädbarnsdödlighet. Kunskapen finns även om hur en god hälsa
              kan främjas hos äldre, men det är ett område där det saknas en
              nationell samordning. Det finns flera goda exempel på lokala program
              där man med relativt låga kostnader nått goda resultat. Här skulle
              vi vilja se att det går att få till den kunskapen så att alla
              svenskar ska kunna få ett friskt åldrande.
            </seg>
            <seg n="ed87ef94">
              Vi ser också gärna att man utnyttjar möjligheterna med kvalitetsregister
              som Senior Alert- och BPSD-registret som har varit väldigt effektiva.
              Vi tycker att det är bra att det finns flera öppna jämförelser
              och flera öppna kvalitetsregister, för det är inte roligt att
              hamna sist i jämförelserna mellan kommunerna, och det sporrar
              till förbättring.
            </seg>
            <seg n="cde3f2e8">
              Vi vill använda samhällets gemensamma resurser på bästa sätt.
              Därför tror vi att det handlar om ett äldrehälsovårdsprogram med
              förebyggande arbete och om ett systematiskt förebyggande arbete
              som gagnar den enskilda individen, i form av ökad livskvalitet
              och hälsa, och det kan ge stora samhällsvinster. Vi tycker att
              Socialstyrelsen och Folkhälsoinstitutet bör få i uppdrag att ta
              fram konkreta åtgärder för hur svensk äldrehälsovård kan stärkas.
            </seg>
            <seg n="7afb1da6">
              Var femte till sjätte person över 65 år som vårdas på sjukhus
              har varit inlagd en gång tidigare den senaste månaden. Ofta kan
              en återinläggning förhindras. Det kräver ett bättre fungerande
              omhändertagande inom kommunens vård och omsorg, hemsjukvård, primärvård
              och öppen specialistvård. En viktig åtgärd är att inrätta mobila
              team som uppsöker de äldre sjuka i deras eget hem.
            </seg>
            <seg n="fdd88b2e">
              Centerpartiet vill lyfta fram arbetet med aktiv hälsostyrning
              som tillämpas i flera delar av landet. Arbetssättet innebär att
              en specialutbildad sjuksköterska fungerar som en vårdcoach och
              håller regelbunden kontakt med en svårt sjuk patient samt hjälper
              denne att få rätt vård och stöd i rätt tid under hela behandlingen.
              Genom vårdcoachen upptäcks försämringar i sjukdomstillståndet
              tidigare, vilket gör att besök i större utsträckning kan planeras.
            </seg>
            <seg n="8a67318e">
              Arbetet med aktiv hälsostyrning har visat sig leda till färre
              vårddygn, minskat antal akuta besök och bättre överlevnad. Patienterna
              kräver mindre av sjukvårdens resurser, samtidigt som de blir friskare.
              Det är en vinst för alla parter.
            </seg>
            <seg n="95c3cab3">
              Vi vill också lyfta fram arbetet med hälsosamtal som man har
              infört i Västerbotten. Man talar i större utsträckning med människor
              som har uppnått en viss ålder, kallar dem till samtal och diskuterar
              deras konsumtion av olika beroendesubstanser som alkohol och tobak
              och om hur de äter, motionerar och sover för att på så sätt kunna
              förebygga ohälsa senare i livet.
            </seg>
            <seg n="74679fad">
              Det finns många idéer för framtiden. Med Centerpartiet och Alliansen
              vid rodret känner jag mig trygg i att kunna bli gammal i Sverige.
            </seg>
            <seg n="34997288">
              Med detta vill jag yrka bifall till förslaget i betänkandet och
              avslag på motionerna.
            </seg>
          </u>
          <note type="speaker" n="c8626e09">
            Anf. 70 LENA HALLENGREN (S) replik:
          </note>
          <u who="lena_hallengren_c9798e" xml:id="i-6234f1bc59a04399-6" n="5e34abc0">
            <seg n="aa3d7527">
              Herr talman! Är det mandatperiodens sista äldredebatt så är det.
            </seg>
            <seg n="56005f7f">
              Rickard Nordin talade om friheten att få välja vem som ska komma
              hem och vem som ska sköta de mest integritetskänsliga delarna,
              och jag tror att det är precis det som valfrihet är för de allra
              flesta. Det handlar inte om ifall det är Attendo, Aleris eller
              någon annan aktör, utan jag tror att det handlar just om vem det
              är som kommer hem till mig. Och det är såklart en utmaning för
              personalen, oavsett vilken utövare som sköter detta, att kunna
              se till att det är samma människa som kommer hem och att det helst
              är väldigt få, utan att man har en personlig assistent. Att få
              en kontinuitet i verksamheten är otroligt väsentligt, något som
              vi socialdemokrater uppmärksammar i vårt budgetalternativ.
            </seg>
            <seg n="0abe427d">
              Jag är lite förvånad över att Centerpartiet och regeringen inte
              lägger fram förslag som handlar om vem som kommer hem och hur
              man ska få använda sina timmar i stället för att hela tiden fokusera
              på att de företag som vill etablera sig ska för få göra det –
              som om den äldre vore nöjd med att man får rätt företag. Det garanterar
              ju ingen kontinuitet. Det garanterar inte alls vilken individ
              som kommer hem.
            </seg>
            <seg n="dad300a4">
              Jag tycker att valfrihetsdebatten är en sak i LOV-lagstiftningen
              och en helt annan sak i retoriken och i det som jag tror att många
              äldre hör när man säger att de har rätten till valfrihet. Jag
              är mest nyfiken på om det finns förslag som jag har missat som
              handlar om att man ska ha rätten att bestämma själv över sina
              timmar och vem som kommer hem. Kan vi göra någonting åt detta
              på nationell nivå? Vilka initiativ har regeringen i så fall tagit
              under de gångna mandatperioderna?
            </seg>
          </u>
          <note type="speaker" n="6d6b9efb">
            Anf. 71 RICKARD NORDIN (C) replik:
          </note>
          <u who="lise_nordin_4160b2" xml:id="i-78948240a1a4d06b-1" n="e308cc6d">
            <seg n="1c44a0c5">
              Herr talman! Regeringen har gjort det möjligt att välja en annan
              utövare av hemtjänst. Det är inte möjligt i till exempel Socialdemokraternas
              Göteborg. Enligt Socialstyrelsens siffror landar Göteborg på plats
              273 av 290 kommuner i Sverige när det gäller hur man tar hand
              om hemtjänsten som helhet. En tredjedel av människorna där är
              inte trygga med den hemtjänst som de får. De har ingen möjlighet
              att välja en annan hemtjänst. De har inte möjlighet att välja
              en hemtjänst kanske på sitt eget språk eller som är certifierad
              när det gäller hbt-frågor. Hälften av dem säger också att de inte
              kan påverka den hemtjänst de får över huvud taget, och hälften
              vet inte ens vart de ska vända sig när de är missnöjda. Det är
              den största kommun som de rödgröna partierna styr ihop i tillsammans.
              Där känner människor att de inte är nöjda. Och man ligger på plats
              273 av 290.
            </seg>
            <seg n="57e2fe7a">
              Det är klart att man funderar på om det är den modellen som de
              rödgröna ser framför sig. Och om det är så det ska se ut i resten
              av Sverige blir jag orolig, för där finns ingen valfrihet. Där
              finns ingen möjlighet att fundera på vem som ska komma innanför
              dörren, utan du får den som kommunen väljer åt dig. Jag vill ge
              människor möjligheten att fundera på: Är jag nöjd med den här
              personen? Är det någon som jag hellre skulle vilja se komma i
              stället?
            </seg>
            <seg n="8fc732e0">
              När det gäller bemötandet från hemtjänsten är det också en helt
              annan situation i Göteborg än på många andra ställen. Den stora
              skillnaden mellan de rödgröna partierna och allianspartierna är
              att vi faktiskt ger människor en möjlighet att säga: Nej tack,
              inte du men gärna någon annan.
            </seg>
          </u>
          <note type="speaker" n="3d74146f">
            Anf. 72 LENA HALLENGREN (S) replik:
          </note>
          <u who="lena_hallengren_c9798e" xml:id="i-6234f1bc59a04399-7" n="5e34abc0">
            <seg n="f2edd628">
              Herr talman! Nu tycker jag att vi pratar om äpplen och päron
              en gång till. Antingen får man bestämma om det handlar om vilken
              person det är eller om det handlar om vilken utövare det är. Du
              kan ju byta utövare, och om du skulle vilja välja någon annan
              kan du naturligtvis också göra det i kommunal regi.
            </seg>
            <seg n="bd7a125f">
              Rickard Nordin kanske känner till Göteborgs system bättre än
              jag, för jag vet inte exakt hur de har byggt upp det. Däremot
              tror jag att det vore klokt om vi kunde tala om valfrihet som
              den verkliga valfriheten och inte bara att välja ett företag.
            </seg>
            <seg n="daad9ed3">
              Något som förvånar mig att Rickard Nordin inte tog upp i debatten
              är det faktum att hälften av all välfärd ska bedrivas i privat
              regi. Det är ju ett stämmobeslut och något som jag inte behövt
              gräva fram. Det talar ni om vitt och brett, så det är inte så
              konstigt att jag tar upp det här. Ska det vara 50 procent i offentlig
              regi som en konsekvens av detta, eller är det minst 50 procent
              och helst allt? Det är jag lite nyfiken på.
            </seg>
          </u>
          <note type="speaker" n="34d40e54">
            Anf. 73 RICKARD NORDIN (C) replik:
          </note>
          <u who="lise_nordin_4160b2" xml:id="i-78948240a1a4d06b-2" n="e308cc6d">
            <seg n="917aba61">
              Herr talman! Eftersom det finns ungefär 11 000 vårdföretag i
              Sverige och över 10 000 av dem har 0–19 anställda är jag ganska
              övertygad om att den som väljer ett privat vårdföretag som levererar
              hemtjänst och inte känner sig nöjd med den som kommer innanför
              dörren kan få en annan utövare. Då talar man med företaget som
              antagligen vet i större utsträckning vart man ska vända sig. Man
              kan också få en chans att byta ut den anställde till en annan,
              för så gör en privat och framför allt lyhörd och god företagare.
              Annars får ju inte företagaren den personen kvar som brukare av
              sin hemtjänst.
            </seg>
            <seg n="0ca62981">
              När det gäller hur mycket välfärd eller framför allt hur mycket
              privat utförd offentlig verksamhet vi ska ha handlar det om en
              målsättning.
            </seg>
            <seg n="51b8606b">
              Det handlar inte om att vi ska ha en fast siffra på något sätt.
              Av välfärdsföretagen leds 62 procent av en kvinna. Vi ser att
              det är en väldigt stor andel människor som ser att de får en annan
              möjlighet att hitta en annan arbetsgivare och en löneutveckling.
            </seg>
            <seg n="c17e778c">
              De kanske kan utforma sin egen arbetsdag på ett helt annat sätt
              när de startat ett mindre företag. Det är 10 400 av 11 000 företag
              som har 0–19 anställda. Det ger en helt annan möjlighet att påverka
              sin egen vardag.
            </seg>
            <seg n="32fa1834">
              Vi tror att det ger en helt annan möjlighet när man bedriver
              verksamheten i privat form. Däremot ska den fortfarande vara offentligt
              finansierad via skattsedeln. Det är vi helt eniga om. Det tror
              jag är den stora skillnaden mellan oss.
            </seg>
          </u>
          <note type="speaker" n="80efcd1c">
            Anf. 74 ANDERS ANDERSSON (KD):
          </note>
          <u who="anders_andersson_62a6e6" xml:id="i-d89ffb11cdfe8d59-0" n="3fca720d">
            <seg n="824d8788">
              Herr talman, och ni som här i kammaren eller någon annanstans
              runt om i landet lyssnar till denna debatt om äldrepolitiken!
              Inledningsvis vill jag instämma i det vår äldreminister Maria
              Larsson har framfört här i debatten. Hon har engagerat, tydligt
              och sakligt pekat på ett fokus som handlar om värdighet, självbestämmande
              och kvalitet i svensk äldreomsorg. Det är ett fokus som jag vet
              har ett brett stöd.
            </seg>
            <seg n="75d6a53a">
              Maria har sagt det mesta i debatten. För övrigt vill jag säga
              att skrivelsen Ett värdigt liv – äldrepolitisk översikt 2006–2014
              , som redogör för de två mandatperioderna, är ett viktigt dokument
              om utvecklingsarbetet och förbättringsarbetet som vi haft och
              som vi tänker fortsätta.
            </seg>
            <seg n="b0276dbc">
              I äldrepolitiken mäts verkligen den människosyn man har. Det
              handlar om vilka värderingar som är grunden för välfärdsbygget.
              Värdighet, respekt, trygghet och tillit är sådana frågor som prövas
              när vi formar äldrepolitiken.
            </seg>
            <seg n="3feeec88">
              Herr talman! Jag vill inledningsvis peka på ett viktigt beslut.
              Det är ett beslut som bygger på en proposition från Maria Larsson
              för ett antal år sedan som vi behandlade här i riksdagen. Det
              är ett beslut som jag tror att jag lyft fram i nästan varje äldredebatt
              som jag har deltagit i, nämligen propositionen Värdigt liv i äldreomsorgen
              .
            </seg>
            <seg n="cf2e52c2">
              Denna proposition hade som inriktning att just tydliggöra de
              brister som fanns i socialtjänstlagen och ange en färdriktning
              för framtidens äldreomsorg. Det som markerades i det dokumentet
              från regeringen är att äldre ska få leva ett värdigt liv och känna
              välbefinnande. Det är grunden för den utveckling vi vill se av
              äldrepolitiken, och där har vi påbörjat ett viktigt arbete.
            </seg>
            <seg n="2ab97fc7">
              Personligen är jag övertygad om att den propositionen, som jag
              har citerat ett antal gånger, kommer när man analyserar den om
              fem till tio år att visa sig haft stor betydelse för hur respekt
              och värdighet genom hela livet har fått vara ett synsätt som är
              grundläggande för ett välfärdssamhälle. Det kan också ge Sverige
              en fortsatt ledande roll när det gäller att utveckla en äldrepolitik
              som har sin grund i respekt för människor oavsett ålder.
            </seg>
            <seg n="d2500751">
              Det är härligt att vi i den här debatten där olika partier företräds
              också kan se personer med verkligt årsrika erfarenheter som Barbro
              Westerholm delta aktivt i debatten. Det är ett uttryck för vår
              svenska riksdag men också för den gemenskap vi ser i den äldrepolitiska
              debatten att årsrika människor behövs på många sätt även i Sveriges
              riksdag.
            </seg>
            <seg n="72d96b13">
              Herr talman! I fredags när jag var i Hultsfred och som en del
              andra politiker höll på att förbereda en del av kampanjandet inför
              EU-valet och skulle ägna mig åt affischer och kampanjplanering
              kom det två glada cyklande pensionärer på Storgatan. När dem såg
              mig stannade de till och ville börja prata lite grann.
            </seg>
            <seg n="325af526">
              Jag här känt de två sedan jag var ganska ung. Han är nu 88 år,
              och hon är 84 år. De berättade att de nu hade bott i sin villa
              i över 60 år. De trivdes med livet. De berättade både om minnen
              som de hade och hur livet var just nu. Men de sade till mig: Vi
              har ändå anmält oss till Sämjan. Vi vill nog flytta till ned till
              centrum nära affären, apoteket och hälsocentralen, för det kanske
              ändå blir behov av det. Det var en del av de ord jag hann växla
              innan de vinkade och cyklade vidare.
            </seg>
            <seg n="5a6aae88">
              Det var några korta minuter i en förberedelse i en EU-valrörelse.
              Men det är några minuter som jag kommer att lägga till mitt liv
              av erfarenhet. Det är många som är 80-plus och 90-plus som är
              pigga och klarar det mesta själva. Samtidigt är det viktigt att
              vi ger våra äldre chansen att byta bostad i ett läge där de behöver
              mer omsorg och hjälp.
            </seg>
            <seg n="3ad4b418">
              Byggandet av trygghetsbostäder centralt belägna i olika tätorter
              är därför viktigt för att vi ska visa respekt och värdighet inför
              den dag när krämporna blir fler och människor behöver en mer omfattande
              insats, för jag vet att också mer omfattande insatser kan komma
              att behövas.
            </seg>
            <seg n="a0f02520">
              Samma eftermiddag som jag träffade de två pensionärerna träffade
              jag min egen far som nu är 88 år och just i fredags kom hem från
              Västerviks sjukhus. Lika viktigt som att vi har hemtjänst, trygghetsboende
              och särskilda boenden är det att vi har en garanterad och likvärdig
              hälso- och sjukvård till alla oavsett ålder. Den helheten är den
              svenska välfärdsmodell som vi kristdemokrater slår vakt om och
              är beredda att utveckla och förstärka.
            </seg>
            <seg n="b40ad399">
              Herr talman! Min företrädare som kristdemokratisk riksdagsledamot
              från Kalmar län och också företrädare i socialutskottet var Chatrine
              Pålsson Ahlgren i Mönsterås. Jag träffade henne i lördags på Mönsterås
              marknad. Hon är en härlig människa som ger alla en kram så fort
              man träffar henne. Nu är hon inte längre bunden av riksdagsuppdrag.
              Men hon har en hel del politiska uppdrag kvar i kommun- och landstingspolitiken
              bland annat som vice ordförande i landstingsfullmäktige.
            </seg>
            <seg n="84f8ab75">
              Det som jag upptäckte är hennes stora passion är pensionärsrörelsens
              arbete. Hon är i dag ordförande för SPF i Kalmar län, Sveriges
              Pensionärsförbund. Jag kan lova kammaren och övriga att hon eldar
              på mig och andra för att vi aldrig ska svika den äldre och årsrika
              generation som varit med och byggt upp vårt land.
            </seg>
            <seg n="ca092b27">
              Men det är inte för att de varit med och byggt upp vårt land
              som de ska ha den ena eller den andra tryggheten. Oavsett vilket
              arbete de har haft ska de känna att de har rätt till kvalitet
              och trygghet i äldreomsorgen. Det är just för att de har ett människovärde
              som gör att alla ska kunna lita på svensk äldreomsorg.
            </seg>
            <seg n="7bca1ed1">
              Det Chatrine som före detta riksdagsledamot ville skicka med
              in i debatten i dag när hon nu hade chansen var att lyfta fram
              de anhörigas situation och insatser. Anhörigvården är frivillig
              och ska vara frivillig, vilket Maria Larsson markerade. Men vi
              ska för den skull inte undervärdera betydelsen. Tvärtom är det
              viktigt att vi vågar markera betydelsen av anhöriginsatserna.
              De är en del i det välfärdssamhälle vi vill ha.
            </seg>
            <seg n="304a8a47">
              Herr talman! Jag ska försöka avrunda med att kommentera något
              av debatten som har varit. Lena Hallengren valde i sin inledning
              att peka på att värdighetsgarantin var ett mycket klokt beslut
              och klokt tänkt. När det gäller anhörigstödet och satsningen på
              ett nationellt kompetenscentrum för anhöriga – dessutom förlagt
              till Kalmar, vilket vi båda gläds åt – har det betytt mycket.
              Jag har träffat många anhörigföreningar, enskilda personer i anhörigföreningar
              och personer som vårdar anhöriga och också kommunala medarbetare
              som är glada över den utvecklingen.
            </seg>
            <seg n="c9f2362f">
              Det tredje som hon lyfte fram var de mest sjuka äldre. Det finns
              väl ingen satsning som varit så tydlig och så viktig för att markera
              helheten och att ingen får falla mellan stolarna som satsningen
              på de mest sjuka äldre. Men jag blir ändå lite orolig när du,
              Lena, på ditt sätt värderar äldres självbestämmande. Det par som
              kom cyklande i Hultsfred, 88 och 84 år gamla, önskar inga kommunpolitiker
              som fattar beslut om deras framtid. De vill själva vara med och
              välja. De vill påverka innehållet.
            </seg>
            <seg n="79a5398b">
              När vi fattade detta beslut efter propositionen beslutade vi
              inte bara att man ska kunna få välja olika vårdgivare, kommun
              eller vårdföretag. Vi beslutade också om att den enskilde pensionären
              ska kunna få välja hur och när hemtjänstinsatsen ska göras. Detta
              är en del av beskeden från oss i alliansregeringen. Jag hoppas
              att det når ned till varje socialdemokrat också ute i kommuner
              och landsting. Vi har markerat att hur och när hemtjänstinsatser
              utförs och görs ska den enskilde vara med och påverka. Det är
              den friheten och den självrespekten som vi tycker är viktig. Det
              har vi lagt fast, och det vill vi slå fast också i fortsättningen
              som en del av detta.
            </seg>
            <seg n="87266337">
              Eva Olofsson kunde väl här i sitt anförande och i sina repliker
              inte låta bli att ta upp vissa saker. Bambi på is har vi alla
              sett någon gång på tv. Vänsterpartiet är lite grann som Bambi
              på is. Det ska inte finnas några privata företag som sjuksköterskor
              och undersköterskor driver. En och annan byggföretagare kan bygga
              sjukhus och äldreomsorgsboenden. Men däremot ska det vara fullt
              tillåtet att ha privata företag som bedriver assistansverksamhet.
              Där lyfter Vänsterpartiet inte ett finger.
            </seg>
            <seg n="d5603339">
              Då tycker jag faktiskt att det är en spretande politik. Vänstern
              har så att säga uppträtt som en igelkott eller som Bambi på is.
              Allting spretar. Vad är det ni vill? Vill ni sätta åt alla privata
              företag och visa att ni vill det? Eller är det så att ni inte
              vågar säga sanningen till de funktionsnedsatta i vårt land? Sanningen
              är att om ni får genomdriva er ideologi kan tyvärr varken de äldre
              eller de funktionsnedsatta få denna valfrihet. Det tycker jag
              är det allvarliga.
            </seg>
            <seg n="65dd86f9">
              Jag har stor respekt för det som du säger i debatten och för
              din förmåga, Eva Olofsson, men här har du ett parti bakom dig
              som tyvärr har valt ett dubbelkommando och ett dubbelspel. Det
              är anmärkningsvärt och beklagansvärt.
            </seg>
            <seg n="4041a545">
              Herr talman! Jag hade skrivit en hel del mer i mina papper men
              valde att göra några anteckningar och ge några kommentarer.
            </seg>
            <seg n="d6bb42a8">
              Varje dag får 300 000 pensionärer i vårt land insatser inom hemtjänst
              och särskilt boende. Det är alltså fantastiska insatser från medarbetare
              som vi har anledning att vara stolta över. Det handlar om sjukvårdens
              och äldreomsorgens olika medarbetare. Vi ska se till att äldre
              kan känna trygghet.
            </seg>
            <seg n="81a03855">
              Som kristdemokrat är jag inte nöjd förrän varje person som behöver
              äldreomsorgens insatser känner att man kan få dem. Med utgångspunkt
              i våra värderingar är vi beredda att arbeta för ett samhälle som
              har värme, trygghet och kvalitet.
            </seg>
          </u>
          <note n="71e8de85">
            Med detta yrkar jag bifall till förslaget i socialutskottets
            betänkande.
          </note>
          <note type="speaker" n="70b11afe">
            Anf. 75 EVA OLOFSSON (V) replik:
          </note>
          <u who="eva_olofsson_993bb0" xml:id="i-8088ddee3b8760ec-7" n="34d88635">
            <seg n="96fa6e07">
              Herr talman! Nu fick du upp mig i talarstolen för en replik,
              Anders. Det är nog vår sista äldreomsorgsdebatt, så då får det
              vara värt det.
            </seg>
            <seg n="32c67dbb">
              Vi är ingen Bambi. Vi står stadigt på benen och känner en tydlig
              medvind när det gäller nej till vinst i välfärden. Majoriteten
              av Sveriges befolkning, LO och många andra står på samma linje
              som Vänsterpartiet i detta sammanhang. Det som vi tydligt har
              sagt är att vi har lagt fram lagstiftningsförslag om sjukvården,
              äldreomsorgen och skolan. Vi har också tittat på HVB-hemmen. Vi
              gör detta för att vi går igenom de områden där vi lägger fram
              lagförslag. Vi gör detta tydligt, och vi ser att detta ska hålla
              och vara genomförbart.
            </seg>
            <seg n="4eab2126">
              Ni älskar att ta upp den personliga assistansen här eftersom
              ni tydligen inte har några bättre argument än att komma dragande
              med att det inom den personliga assistansen finns andra komponenter
              och frågor att titta på. Ni har själva tillsatt en utredning som
              har tittat på timschablonen. Människor är mycket oroliga för att
              ersättningen till den personliga assistansen ska dras ned och
              att regeringen, om ni får sitta kvar, faktiskt skulle lägga mindre
              pengar till personlig assistans. Det finns en stor oro för detta
              inom funktionshindersrörelsen. Det finns också en stor oro för
              att ni kommer med ett lagförslag som inte kommer att ge ett tillgängligt
              samhälle eftersom ni inte vågar utmana näringslivet över huvud
              taget. Ni lyssnar på dem i stället för att tänka på mänskliga
              rättigheter för funktionshindrade.
            </seg>
            <seg n="9476e3ac">
              Vi är tydliga. Det är sjukvården, äldreomsorgen, skolan, förskolan
              och HVB som vi har tittat på. Vi kommer kanske att komma tillbaka
              med andra förslag. Men, Anders Andersson, vad har ni egentligen
              skickat med för pengar för att din valfrihet ska bli verklighet,
              det vill säga att man faktiskt ska få ramtid och att man faktiskt
              ska få bestämma vad man vill ha utfört och av vilken person? Jag
              har inte sett dessa stimulanspengar från alliansregeringen. Däremot
              har jag sett stimulanspengar för att öka privatiseringen.
            </seg>
          </u>
          <note type="speaker" n="c3967e87">
            Anf. 76 ANDERS ANDERSSON (KD) replik:
          </note>
          <u who="anders_andersson_62a6e6" xml:id="i-d89ffb11cdfe8d59-1" n="3fca720d">
            <seg n="81811d58">
              Herr talman! Beskedet från Eva Olofsson är – vi har tidigare
              hört det från Jonas Sjöstedt – nej till vinster i välfärden. Nu
              fortsätter du att säga att det handlar om skola, äldreomsorg och
              sjukvård. Vad har du sagt med detta besked, Eva? Du har sagt att
              funktionshindersrörelsens viktiga del när det gäller assistans
              inte ingår i välfärden. Du har exkluderat hela satsningen på funktionshinderspolitiken
              från välfärdspolitiken. Varför läggs detta åt sidan? Funktionshinderspolitiken,
              där vi har utvecklat LSS-lagstiftningen och slagit vakt om den,
              borde vara ett föredöme för hur människor ska uppleva att de blir
              behandlade och vilka rättigheter de har. Den borde vara ett föredöme
              för välfärdspolitiken.
            </seg>
            <seg n="73ef0e52">
              Men vad Vänsterpartiet nu ägnar sig åt är att exkludera funktionsnedsatta
              personer från att ingå i välfärdspolitiken. För mig är detta ett
              ofattbart synsätt. Det är verkligen Bambi på is. Ni försöker inte
              slå blå dunster i folk, för de dunster ni har är väl röda. Vi
              kristdemokrater, alliansregeringen och Alliansens företrädare
              vill visa respekt för alla människor. När det gäller personer
              med funktionsnedsättning – det kan vara barn, äldre och sjuka
              – vill vi ha en politik som bygger på att man har värdighet, respekt
              och kvalitet i den omsorg som ges.
            </seg>
          </u>
          <note type="speaker" n="22e731bd">
            Anf. 77 EVA OLOFSSON (V) replik:
          </note>
          <u who="eva_olofsson_993bb0" xml:id="i-8088ddee3b8760ec-8" n="34d88635">
            <seg n="17363152">
              Herr talman! Har man inga argument får man hitta på dem, säger
              jag till Anders Andersson. Jag tror att du har hört Jonas Sjöstedt,
              och jag tror att du har tittat så mycket på våra förslag att du
              vet att när vi säger nej till vinster i välfärden har vi preciserat
              förskola, skola, äldreomsorg och sjukvård. Det har vi sagt hela
              tiden. Det gör vi mot bakgrund av att vi är ett seriöst parti.
              Vi går igenom de olika områdena, och vi kommer att titta på andra
              områden också. Vi tycker inte att det är bra när man säljer ut
              all personlig assistans för att man tycker att det är för dyrt
              i kommunerna och inte har några kommunala alternativ. Vi reagerar
              när man säljer ut daglig verksamhet och gruppboenden också i kommunerna.
            </seg>
            <seg n="149d4cf8">
              Men jag vill säga följande till Anders Andersson: Kasta inte
              sten i glashus! Vad står man här utanför varje tisdag och protesterar
              mot? Jo, man protesterar mot att ni inte vågar lägga fram förslag
              om en lagstiftning om bristande tillgänglighet som faktiskt bygger
              på medborgerliga och mänskliga rättigheter för människor med funktionsnedsättning.
              Tar du det på allvar röstar du på MP:s och V:s motion som kommer
              upp till omröstning den 23.
            </seg>
            <seg n="63bf1459">
              Nu sitter man ute i Farsta, eftersom det är en internationell
              dag för funktionshindersfrågor, och protesterar mot neddragningar
              av den personliga assistansen. Jag har inte sett att du har röstat
              för att vi skärpa lagstiftningen så att människor inte ska förlora
              assistansen som de gör i dag när Försäkringskassans bedömningar
              har skärpts, Anders Andersson. Ditt försök att argumentera här
              är alltså mycket märkligt.
            </seg>
            <seg n="aeb86496">
              Däremot tycker jag att det vore mycket bra att få se och höra
              vad du tycker om verklig valfrihet. Behövs det mer resurser för
              att få en verklig valfrihet? Är det säkert att det par som du
              träffade i Hultsfred får en plats i äldreboendet? Det kanske var
              ett trygghetsboende som de ville flytta in i? Om det hade varit
              fråga om en person, är hyran på detta trygghetsboende då sådan
              att man hade haft råd med det?
            </seg>
            <seg n="65ce6a9a">
              Ramtid, som du talar om, finns i det rödgrönt styrda Göteborg,
              i det rödgrönt styrda Norrköping och i det rödgrönt styrda Eskilstuna
              men inte i Helsingfors, vad jag vet.
            </seg>
          </u>
          <note type="speaker" n="83fb506d">
            Anf. 78 ANDERS ANDERSSON (KD) replik:
          </note>
          <u who="anders_andersson_62a6e6" xml:id="i-d89ffb11cdfe8d59-2" n="3fca720d">
            <seg n="a1b117e2">
              Herr talman! Jag gillar att debattera med dig Eva. Jag har stor
              respekt för dig, både här i kammaren och i socialutskottet. Det
              vet du.
            </seg>
            <seg n="26cef4b8">
              Men i den här debatten, som är offentlig, måste jag ändå konstatera
              att du ger ytterligare ett besked, nämligen att Vänsterpartiet,
              som är ett seriöst parti, har preciserat vad ni bedömer vara välfärd
              och där det inte ska finnas några vinster. Det innebär logiskt
              att det andra inte är en del av denna välfärd. Om det ändå inkluderas
              i välfärden, vilket jag vill tro, är risken att ert synsätt på
              äldre, på barn och på sjuka med bristande självbestämmande också
              kommer att smyga sig in i när det gäller funktionshinderspolitiken.
              Det innebär att funktionsnedsatta drabbas av en minskad valfrihet.
              Jag hoppas att ni inte får inflytande för den inriktningen.
            </seg>
            <seg n="c931e29d">
              Det andra jag vill säga är att företag som bedriver omsorgsverksamhet
              inte ska ha möjlighet att använda sig av räntesnurror och skicka
              pengarna till riskkapitalbolag på skattefria öar. Det har vi gett
              besked om här i kammaren. Vi vill ha en mångfald. Men vi tänker
              inte låta pengarna rinna ut, utan de ska användas till det som
              de behövs för.
            </seg>
            <seg n="733c7bb2">
              Jag vill slutligen säga angående det som du frågade mig om vilka
              satsningar som vi har gjort att jag nu ser här i mina papper att
              vi från alliansregeringens sida sedan 2007 har satsat ca 2 miljarder
              varje år när det gäller äldreomsorgen. Jag konstaterar att den
              S-regering som du stödde före 2006 satsade 150 miljoner per år
              utom 2006, valåret, då man höjde till 600 miljoner. 2 miljarder
              är Alliansens besked under de här åren. Vi tänker fortsatt ta
              ansvar för att resurserna finns för en god äldreomsorg i hela
              landet.
            </seg>
          </u>
          <note type="speaker" n="29848fb7">
            Anf. 79 CATHARINA BRÅKENHIELM (S):
          </note>
          <u who="catharina_brakenhielm_2b6c79" xml:id="i-4ece7b59c1e5f5f5-0" n="03e650ca">
            <seg n="6c7d3578">
              Herr talman! Som sista talare i den här äldrepolitiska debatten
              kan man sammanfatta lite grann av vad de borgerliga ledamöterna
              har gjort. Det kanske inte riktigt stämmer överens med bokslutet
              Ett värdigt liv . Man kan fundera på om det verkligen blev ett
              så värdigt liv efter de här åtta åren och om det har skett så
              stora förändringar. Jag tycker faktiskt att det mesta handlar
              om fler företag och inte riktigt om innehållet i omsorgen.
            </seg>
            <seg n="f6129b9c">
              Maria Larsson beskriver att vi anhöriga är nöjda över att vi
              får hjälpa till så mycket och att många människor har fått lägga
              ned mycket arbetstid och gå ned i tjänst för att hjälpa sina äldre.
              Visst vill vi hjälpa våra äldre men kanske inte utöver den arbetstid
              vi har, och vi vill inte ta hemtjänstens timmar.
            </seg>
            <seg n="c7ee9c28">
              Rickard Nordin tycker att valfrihet är att man väljer bort duschen,
              kanske veckans andra dusch. Om Rickard bara duschade en gång i
              veckan och dessutom kanske hade blöjor och kissade ned sig varje
              dag skulle han då välja att ta en promenad i stället? Om det är
              den valfriheten som allianspartierna slår sig för bröstet med
              tycker jag att det är bedrövligt.
            </seg>
            <seg n="3fd653b8">
              Isabella Jernbeck talar om att vi politiker verkligen inte ska
              bestämma utan att det är de äldre som ska bestämma. Hur blir det
              då? Vilka äldre är det som bestämmer? Det är de äldre som är starka
              och kraftfulla som kan ta för sig. Visst måste politiken vara
              med och bestämma och styra så att vi får ett bra land; det är
              väl därför vi sitter här allihop. Det är bara populistiska floskler
              alltihop. Vi vill självklart att de äldre också ska kunna bestämma
              över innehållet i sin vardag.
            </seg>
            <seg n="6238acd6">
              Man gör också ett stort nummer av RUT-bidraget som man har infört
              – det är faktiskt ett bidrag – och som ska användas av de äldre
              i stället för att de ska anlita hemtjänstens städning. Man ska
              använda RUT-avdraget och köpa privata företagstjänster. De som
              har råd att betala den där halva delen av räkningen ska göra det,
              och då får de ett bidrag.
            </seg>
            <seg n="d63a3847">
              Nu har kommunerna höjt hemtjänsttaxan så mycket att man styr
              över städningen på privata företag. Det har blivit dyrare att
              anlita den offentliga städningen.
            </seg>
            <seg n="e0184cd8">
              Man tar också i skrivelsen upp problemet med boende för äldre
              och påpekar att det tillkommit 11 000 nya platser, men det står
              ingenting om att platserna totalt sett har minskat. Det kanske
              också borde redovisas.
            </seg>
            <seg n="8efe2ece">
              Det är också intressant att veta varför antalet platser har minskat.
              Nästan hälften av alla kommuner, i alla fall drygt 40 procent,
              talar om att de inte har tillräckligt med platser för sina äldre.
              Det är inte bra. Vi går åt fel håll. I stället skulle utvecklingen
              ha gått mot fler platser.
            </seg>
            <seg n="406aaaa4">
              Hur ser regeringens planering egentligen ut på det här området?
              Hur ska man kunna se till att de människor som behöver en plats
              i ett särskilt boende verkligen kan få det den dagen de känner
              oro och inte längre klarar eller orkar bo kvar hemma? Man skriver
              att boendet är en central del av människors liv, att man själv
              ska kunna bestämma om man vill bo på ett seniorboende, trygghetsboende
              eller ett särskilt boende och att det ska kunna finnas val. Men
              de människor jag möter har inget sådant val, utan de väntar och
              väntar på en plats i ett särskilt boende och oroar sig för om
              de ska hinna få den innan isoleringen i hemmet blir total.
            </seg>
            <seg n="09c9781f">
              Att det finns seniorboenden och trygghetsboenden i de flesta
              av våra kommuner och att de är någon form av hyresrätt är inte
              en beskrivning av verkligheten. Möjligtvis där man kan köpa en
              lägenhet i städerna, men då måste man oftast planera i god tid.
              Det är kö, och det finns restriktioner för vid vilken ålder man
              kan köpa de här lägenheterna.
            </seg>
            <seg n="88784d29">
              Herr talman! Programmet Bo bra på äldre dar var ett lovvärt regeringsuppdrag
              som pågick under ett par år och resulterade i ett antal projekt.
              Men det räcker inte med bara projekt. Det måste bli lite mer konkreta
              åtgärder, och sådana saknas. Annars rinner alla de här goda projektidéerna
              ut i sanden. Dessutom är reglerna för när man är berättigad till
              en plats i särskilt boende olika i våra kommuner. Här borde man
              verkligen göra någonting så att det blir lite mer jämställt.
            </seg>
            <seg n="c969a31a">
              Vi har många äldre i dag som är pigga och har bra hälsa, och
              det är ett stort framsteg för äldrepolitiken, sjukvårdspolitiken
              och inte minst för folkhälsopolitiken. Allt bottnar i grunden
              i politiska beslut, och vi kan inte se det som något negativt.
              Det är politiken som styr i den riktning vi vill.
            </seg>
            <seg n="70419db8">
              Sverige är ett rikt land, och vi har råd att se till att det
              är bra att åldras i Sverige. Det är en fråga om respekt över åldersgränserna.
              Alla partier pratar varmt om våra äldre men gör det oftast i bekymrade
              ordalag. Man säger samtidigt att man inte har råd med en kommande
              ökning av antalet äldre. Här känns det lite grann som att det
              är ättestupan som kikar fram bakom hörnet igen. Sällan hör vi
              den formen av politiska argument när vi pratar om att barnkullarna
              ökar och vi måste bygga ut antalet förskoleplatser. Är inte varje
              del av livet lika viktig för Alliansen? Lurar här möjligtvis en
              form av åldersdiskriminering?
            </seg>
            <seg n="36eab904">
              Pengar har funnits till de här satsningarna om man hade menat
              allvar med allt det man har sagt här i dag i debatten. Regeringen
              har i stället valt att göra någonting annat med de här pengarna.
              Nästan 140 miljarder, en hiskligt stor summa som hade gjort god
              nytta hos våra äldre, har man valt att dela ut i form av skattesänkningar,
              och det har inte gett särskilt mycket. Det har gått direkt till
              direktörernas fickor i Danderyd, på Östermalm och så vidare. Jobbskapande?
              Nja, några jobb gav det ju inte, utan arbetslösheten är skyhög.
              Nu har vi faktiskt den massarbetslöshet som Anders Borg och kompani
              har pratat så mycket om i sina senaste valrörelser.
            </seg>
            <seg n="ff8dcdc2">
              Ska man få en bra äldreomsorg och verkligen menar allvar med
              det måste man också avsätta resurser. Man måste se till att man
              har utbildad personal och heltidstjänster som det går att försörja
              sig på. Då blir yrket attraktivt, och lönerna stiger till rättvisa
              nivåer. På så vis söker sig fler människor till yrket.
            </seg>
            <seg n="5f624dce">
              Samtidigt som vi ökar resurserna till äldreomsorgen måste vi
              också se över organisationen. Vi måste förbättra, vi måste utveckla,
              vi måste förnya och vi måste modernisera. Vi måste också ta hjälp
              av tekniken där den verkligen är en hjälp för den äldre och hennes
              integritet och trygghet.
            </seg>
            <seg n="e7c518f8">
              Det fanns ett teknikprojekt som avslutades 2012, men det behövs
              kraftfullare åtgärder än projekt. Nu behöver vi en äldreomsorg
              som följer med tiden och utvecklingen samtidigt som den ger trygghet
              och omsorg och verkligen finns där för alla när den behövs. Det
              är svensk politiks skyldighet.
            </seg>
            <seg n="599422a2">
              Ett tydligt tecken på att någonting håller på att gå fel inom
              äldreomsorgen är den redovisning som finns av att flera hundra
              tusen anhöriga har gått ned i tjänst eller helt slutat arbeta
              för att de känner att de verkligen måste vårda sina äldre. Då
              finns inte ens de som är pensionärer och vårdar sina anhöriga
              eller de som gör det utöver sin arbetstid med i beräkningen. Maria
              Larsson säger att man är nöjd över att gå in och ta över där hemtjänsten
              brister. Man är absolut inte nöjd. Man vill besöka sina anhöriga
              och man vill hjälpa till, men man vill inte vara tvungen att gå
              in för att hemtjänsten brister. Det är inte sant.
            </seg>
            <seg n="f8e0e069">
              Det här är ett kvitto på att svensk äldreomsorg håller på att
              krackelera. Det behövs en prioritering av äldrepolitiken på hög
              nivå så att den verkligen hamnar i topp på listan över politiska
              prioriteringar. Den är ett viktigt framtida område.
            </seg>
            <seg n="1f94873b">
              Herr talman! Att ha en bra äldreomsorg är lika viktigt som att
              ha en bra barnomsorg. Man ska kunna arbeta och veta att barnen
              har det bra i förskolan, och man ska också kunna arbeta och veta
              att ens äldre föräldrar har det bra. Hur ser det egentligen ut
              i dag för de äldre som inte har några anhöriga som stöder där
              hemtjänsten brister? Det är ett mörkt, svart hål i dag.
            </seg>
            <seg n="e7a70496">
              Herr talman! Det här är en solklar politisk fråga, och det går
              att utveckla den genom gemensamt finansierad vård och omsorg för
              alla äldre. Det handlar om politiska prioriteringar och politiska
              beslut.
            </seg>
          </u>
          <note n="6ba82298">
            Jag yrkar bifall till reservation nr 1.
          </note>
          <note n="b5710f1d">
            I detta anförande instämde Lena Hallengren och Meeri Wasberg
            (båda S).
          </note>
          <note type="speaker" n="cdeb7efb">
            Anf. 80 ANDERS ANDERSSON (KD) replik:
          </note>
          <u who="anders_andersson_62a6e6" xml:id="i-d89ffb11cdfe8d59-3" n="3fca720d">
            <seg n="48e6a5d7">
              Herr talman! När man kommer till slutet på debatten brukar det
              inte vara ofta man får chansen att ta repliker. Nu när vi har
              lyssnat till Catharina Bråkenhielm är det klart att den litania
              vi nu har hört uppfyller det mesta av man kan önska sig av klagovisor.
            </seg>
            <seg n="7034819b">
              Catharina Bråkenhielm, du talar om ättestupa och att saker krackelerar.
              Vi har en situation i Sverige i dag där vi resursmässigt satsar
              mest per äldre över 65 år jämfört med alla andra länder i världen,
              förutom Nederländerna. Menar du att detta är att ha krackelerad
              äldreomsorg, i ett land som satsar mer resurser än något annat
              land med ett undantag, nämligen Nederländerna?
            </seg>
            <seg n="df31c181">
              Den här resurssatsningen har inte kommit till av en slump. Den
              har kommit till medvetet, trots finanskrisen 2008 som de flesta
              är medvetna om. Jag hoppas att Catharina Bråkenhielm också är
              det. Trots det har vi kunnat fortsätta, och som Maria Larsson
              utvecklade, har vi gått från 80 miljarder till äldreomsorgen och
              ligger nu på 100 miljarder. Personalmässigt har det gått från
              148 000 till 161 000 personer som ger omsorg och vård inom svensk
              äldreomsorg.
            </seg>
            <seg n="8da94303">
              Vi har nya utmaningar. Jag kommer att vara beredd, Maria Larsson
              är beredd och Alliansen är beredd att fortsätta utveckla äldreomsorgen
              och skapa ökad kvalitet. Vi gör det utifrån att det behövs resurser,
              men vi gör det också utifrån att det behövs värderingar och ett
              synsätt där man respekterar de äldre. Det är utgångspunkten för
              vår politik.
            </seg>
            <seg n="00d565f7">
              Vi hoppas, och vi tror, att vi kan få fortsätta. För den nidbild
              som här har satts av Catharina Bråkenhielm har inte mycket med
              verkligheten att göra.
            </seg>
          </u>
          <note type="speaker" n="10a82e14">
            Anf. 81 CATHARINA BRÅKENHIELM (S) replik:
          </note>
          <u who="catharina_brakenhielm_2b6c79" xml:id="i-4ece7b59c1e5f5f5-1" n="03e650ca">
            <seg n="97a3015a">
              Herr talman! Jag tror att Anders Anderssons och min verklighet
              ser helt olika ut. Tycker Anders Andersson att det är rimligt
              att anhöriga måste sluta sina anställningar eller gå ned i tjänst
              för att stödja upp den hemtjänst som nu håller på att fallera?
              Tycker Anders Andersson att det är rimligt att man inte kan få
              en plats på äldreboende när man verkligen behöver det, så att
              man känner en stor oro och får vänta alldeles för länge innan
              man får den plats som man har bistånd till och verkligen behöver?
              Är det verkligen rimligt, Anders Andersson, att äldre i Alliansens
              Sverige ska behöva välja bort en dusch för att kunna komma ut
              på promenad och gå i solen en stund? Är det här den äldreomsorg
              som Anders Andersson och KD glorifierar och tycker är fantastisk?
            </seg>
            <seg n="93dbd7b7">
              Jag tycker att vi har en god äldreomsorg i Sverige, men den går
              åt fel håll. Vi ser på alla kurvor och alla listor att det förändras
              och att det försämras. Då är det väl inte bra? Då måste man väl
              göra något annat? Det måste vara en kursändring, Anders Andersson.
              Man kan inte bara säga att det är fantastiskt.
            </seg>
            <seg n="8fdb6c9c">
              Vi hör ständigt från Alliansen att företag är lika med valfrihet.
              Så är det inte för oss. Vi är också för valfrihet, men vi vill
              att de äldre får välja på innehållet och inte på vilka företag.
            </seg>
          </u>
          <note type="speaker" n="edae64af">
            Anf. 82 ANDERS ANDERSSON (KD) replik:
          </note>
          <u who="anders_andersson_62a6e6" xml:id="i-d89ffb11cdfe8d59-4" n="3fca720d">
            <seg n="12285210">
              Herr talman! Jag vill till Catharina Bråkenhielm och övriga som
              lyssnar säga att Maria Larsson markerade tydligt att anhöriga
              behöver ett stöd. När Socialdemokraterna regerade här i riksdagen,
              med ditt stöd Catharina Bråkenhielm, hette det att man borde ge
              anhöriga stöd. Med Alliansen och Maria Larsson som äldreminister
              är det inskrivet i socialtjänstlagen att det är en skyldighet
              för 290 kommuner att ge stöd till anhöriga.
            </seg>
            <seg n="c40eaa40">
              Vi har sagt att det är frivilligt och ska vara frivilligt. Vi
              vet att det finns många som vill ge denna kärlekshandling till
              anhöriga – släkt eller vänner. Och vi vill stödja och utveckla
              det. Det handlar inte om att ställa ytterligare krav däremot att
              stödja anhöriga.
            </seg>
            <seg n="0447e9f4">
              När det gäller platser på äldreboenden är det den här regeringen
              som vi nu har haft, alliansregeringen, som har gett möjligheter
              för att bygga både särskilda boenden och trygghetsboenden. Det
              är vi som har utvecklat möjligheten och som kommer att fortsätta
              göra det. Förhoppningsvis ger väljarna också Alliansen möjlighet
              att fortsätta en utveckling som innebär att man inte stoppar upp
              den inriktningen. Utvecklingen går inte åt fel håll, men vi har
              nya utmaningar.
            </seg>
            <seg n="21029552">
              Man kan syna Socialdemokraternas äldrepolitik lite. Mellan 2002
              och 2006 satsade ni som mest 150 miljoner per år, förutom valåret.
              Varje år sedan 2007 har alliansregeringen tillfört 2 miljarder
              årligen till äldreomsorgen. Detta är skillnaden. Vi har sett till
              att också resurserna kommer till för att kunna utveckla äldreomsorgen.
            </seg>
            <seg n="72d22344">
              Jag noterar också att i den motion som Socialdemokraterna har
              lagt fram talar de om kvalitetsplan, bättre vård för mest sjuka
              äldre, ökat självbestämmande, kompetens till personalen och äldrebostäder.
              Det beskedet har Alliansen redan givit. Vi har gett inriktningen,
              och vi är beredda att fortsätta.
            </seg>
            <seg n="0f131b0a">
              Socialdemokraterna är dock svaret skyldiga. Hur kom det sig att
              ni hade så liten satsning när ni själva regerade?
            </seg>
          </u>
          <note type="speaker" n="f576e3e2">
            Anf. 83 CATHARINA BRÅKENHIELM (S) replik:
          </note>
          <u who="catharina_brakenhielm_2b6c79" xml:id="i-4ece7b59c1e5f5f5-2" n="03e650ca">
            <seg n="4c9a91c7">
              Herr talman! Att KD och allianspartierna har gett stöd till anhöriga
              och att du, Anders Andersson, dessutom kan säga att anhöriga gör
              kärlekshandlingar till sina äldre är nästan som ett skämt.
            </seg>
            <seg n="a337ab93">
              När de ringer från min pappas äldreboende och vill att jag ska
              komma och hämta ut en salva från apoteket, hämta hans kläder,
              hämta hans rullator eller köra honom hit eller dit vet jag inte
              om det är en kärlekshandling för mig att ta ledigt härifrån för
              att åka till min pappa. Är det verkligen en kärlekshandling?
            </seg>
            <seg n="0dd0185c">
              Jag vill att min pappa har en god och trygg omsorg och vill veta
              att den finns så att jag kan arbeta. Sedan åker jag gärna till
              min pappa på min fritid och besöker honom och gör andra trevliga
              saker. Lika lite kunde jag passa mina barn om jag jobbade heltid.
              Då fanns det i stället en förskola som var bra och trygg. Och
              precis så ska det vara när man har äldre föräldrar. Det är inte
              en kärlekshandling att behöva gå in och göra hemtjänstens arbete.
              Det är bedrövligt att höra dig.
            </seg>
            <seg n="cbb32824">
              När det gäller att Alliansen och KD hoppas få sitta kvar har
              vi naturligtvis också en annan åsikt. KD:s siffror ser inte direkt
              lysande ut. Vi socialdemokrater kanske hoppas på något annat.
            </seg>
            <seg n="ad1b1347">
              När ni säger att ni har satsat 2 miljarder är det bara en liten
              tummetott av de 134 miljarder ni har använt för att bara slänga
              ut i skattesänkningar och strö för vinden. Det har inte hänt någonting
              med dem. Det har inte gett någonting för äldreomsorgen. Vi har
              alltså helt olika syn på äldreomsorg. Det är stor skillnad mellan
              blå och röd sida.
            </seg>
            <seg n="0aab7270">
              Vi har hört mycket om siffror och procent i många anföranden.
              Det kan man slänga sig med och tolka tabeller och siffror precis
              utifrån vilket bas man kommer från. Och jag kan plocka fram siffror
              som visar motsatsen. Det är alltså bättre att hålla sig till verkligheten
              och mer jordnära fakta, Anders Andersson.
            </seg>
          </u>
          <note type="speaker" n="e772f502">
            Anf. 84 BARBRO WESTERHOLM (FP) replik:
          </note>
          <u who="barbro_westerholm_07b327" xml:id="i-09c53afd2a9e997f-6" n="5758b24c">
            <seg n="6edaae90">
              Herr talman! Jag undrar vilken verklighet Catharina Bråkenhielm
              lever i. Hon ser bara bristerna, men inte framstegen. Det förvånar
              mig. Det ger verkligen en orättfärdig bild.
            </seg>
            <seg n="1363bdd6">
              Vi i Alliansen har sett bristerna, vi har sett möjligheterna
              att förändra och vi förändrar. Vi följer också upp. Somligt går
              väldigt bra. Annat har haft vissa problem, och då gör vi vid dem.
              Vi lär hela tiden av utvecklingen.
            </seg>
            <seg n="32e67135">
              Analyser som myndigheter har gjort och som har gjorts internationellt
              visar att vi är på rätt väg. Men bra kan bli bättre. Vi vill mer.
              Vi är på väg med mycket mer.
            </seg>
            <seg n="c0905b6b">
              Sedan undrar jag om Catharina Bråkenhielm har läst redovisningen
              och läst våra överväganden. Jag läser ur betänkandet: Regeringen
              anför vidare att varje person som behöver vård och omsorg alltid
              är unik och har rätt att få hjälp och sina personliga önskemål
              tillgodosedda utifrån sina specifika behov. Äldre har numera rätt
              att själva välja när och hur de vill ha omsorg. Dessa utgångspunkter
              är enligt regeringen centrala för att äldre personer ska kunna
              känna värdighet och välbefinnande.
            </seg>
            <seg n="77206b05">
              Det är sådant vi bygger på. Sedan tar vi även upp LOV, värdighetsreform,
              lex Sarah, våld mot äldre, äldres hälsa, äldresamordnare och så
              vidare. Inte minst har äldresamordnarens arbete lett till väsentliga
              förbättringar. Har Catharina Bråkenhielm inte sett dem?
            </seg>
          </u>
          <note type="speaker" n="34917afd">
            Anf. 85 CATHARINA BRÅKENHIELM (S) replik:
          </note>
          <u who="catharina_brakenhielm_2b6c79" xml:id="i-4ece7b59c1e5f5f5-3" n="03e650ca">
            <seg n="3f7d3ce4">
              Herr talman! Vi debatterar eftersom vi har olika åsikter om äldrepolitiken.
              Vi har fler delade turer. Vi har sämre tjänstgöring för personal.
              Vi har neddragning av personal. Vi har många gånger dåligt utbildad
              personal. Vi har mycket outbildad personal. Det är jättefina saker
              som Barbro räknar upp, och där är det ingen skillnad mellan partierna.
              Det är vägen dit det handlar – hur mycket resurser vi ska satsa.
              Att kunna välja innehållet i sin vardag har vi precis samma åsikt
              om. Men, Barbro Westerholm, vad är det som gör att man inte kan
              införa det i den offentliga äldreomsorgen? Måste det vara privata
              företag för att man ska kunna välja när man vill gå upp på morgonen,
              vad man vill ha till mat och så vidare? Måste det vara privata
              företag för det? Går det inte att göra det inom det offentliga?
            </seg>
            <seg n="07fadb88">
              För övrigt har vi inte sagt att vi är emot privata företag. Det
              är inom helt andra saker vi skiljer oss åt. Det gäller personalsituationen,
              neddragningarna. Ingen har sagt att vi har en dålig äldreomsorg
              i Sverige. Om vi jämför med många andra länder i världen ser vi
              att vi har en god äldreomsorg, men den börjar vända nedåt. Det
              börjar bli sämre på många sätt. Resurserna brister. När man talar
              med personal visar det sig att de hela tiden får göra neddragningar
              och har ganska tuffa arbetstider. Det är inte bra i äldreomsorgen
              på det viset, Barbro Westerholm.
            </seg>
          </u>
          <note type="speaker" n="4a91f840">
            Anf. 86 BARBRO WESTERHOLM (FP) replik:
          </note>
          <u who="barbro_westerholm_07b327" xml:id="i-09c53afd2a9e997f-7" n="5758b24c">
            <seg n="3a33cf8a">
              Herr talman! När jag lyssnade på Catharina Bråkenhielms huvudanförande
              hörde jag bara att allt var dåligt, dåligt, dåligt. När det gäller
              personal kan jag säga att personalantalet totalt sett har ökat.
              Det vi nu talar om är en mindre generation än tidigare. Att bolla
              med siffror på det sättet kan jag inte ställa upp på.
            </seg>
            <seg n="d0165b16">
              Vad gäller utbildning finns det välutbildad men tyvärr också
              outbildad personal. Det är därför vi på bred front gör satsningar
              på kompetenshöjning. Privata företag ska finnas sida vid sida
              med offentligt finansierade, såsom de kommunalt drivna. Vi ser
              att det blir dels en konkurrens, dels en idéutveckling när vi
              har en mångfald av utförare. Det är mångfalden och de möjligheter
              det ger till att specialinrikta insatser som vi är ute efter.
              Människor har olika behov och är individer.
            </seg>
            <seg n="4aad0e84">
              En framtida målsättning är att man ska kunna komma till ett vård-
              och omsorgsboende som har en sådan profil att ens behov av socialt
              innehåll i vardagen kan tillgodoses. Vi är jätteduktiga i Sverige
              på den fysiska omsorgen, men det sociala innehållet i vården och
              omsorgen måste utvecklas. Det är där mångfalden av utförare kommer
              in.
            </seg>
          </u>
          <note type="speaker" n="51d77f3d">
            Anf. 87 CATHARINA BRÅKENHIELM (S) replik:
          </note>
          <u who="catharina_brakenhielm_2b6c79" xml:id="i-4ece7b59c1e5f5f5-4" n="03e650ca">
            <seg n="d9e824f2">
              Herr talman! När vi har en debatt i kammaren tar jag upp det
              som skiljer oss åt. Det är ingen idé att jag står och räknar upp
              det som vi delar. Vi delar naturligtvis åsikten att det ska finnas
              mångfald, att man ska kunna välja, men det handlar inte bara om
              vilket företag utan också om innehållet.
            </seg>
            <seg n="4d277f99">
              Jag håller med Barbro Westerholm om att den sociala delen har
              varit dålig och att den måste byggas upp. Man är mätt, torr och
              ren, men man är väldigt ensam och äter ganska tråkig mat i dag.
              Man har lite att se fram emot varje dag. Det har vi ett gemensamt
              ansvar för att göra någonting åt, och det har ingenting att göra
              med vilken form eller utövare det är. Det är innehållet som det
              handlar om. Det kanske kostar pengar, och därför måste vi satsa
              på äldreomsorgen.
            </seg>
            <seg n="f3cc5e83">
              Ute i äldreomsorgen drar man ned även på det lilla. Man drar
              in efterrätten då man inte har råd med det, på vissa boenden har
              man dragit in grädden till kaffet och så vidare. Man siktar in
              sig också på de små pengarna och lämnar till personalen att se
              över vad de kan spara in på. Det är helt absurt.
            </seg>
            <seg n="369b355a">
              När man sedan räknar på hur mycket man har lagt till och hur
              mycket kostnaderna har ökat ser man att de äldre ju har blivit
              fler. Det är alltså inte säkert att resurserna per äldre har ökat
              på samma sätt som när man talar om den totala summan. Vi har inte
              riktigt samma verklighetsuppfattning.
            </seg>
          </u>
          <note type="speaker" n="0999c9b3">
            Anf. 88 RICKARD NORDIN (C) replik:
          </note>
          <u who="lise_nordin_4160b2" xml:id="i-78948240a1a4d06b-3" n="e308cc6d">
            <seg n="60c80ae5">
              Herr talman! Man får passa på när man får chansen att debattera
              också från den här sidan.
            </seg>
            <seg n="a46d6f40">
              Catharina Bråkenhielm talade mycket om floskler i sitt anförande.
              Samtidigt var det ganska tomt på konkreta förslag från Socialdemokraterna,
              vad jag kunde höra. Det var mycket hon klagade på och var inte
              nöjd med, men förslag på vad de själva skulle göra annorlunda
              var det däremot ont om.
            </seg>
            <seg n="50bf5870">
              Catharina Bråkenhielm apostroferade mig och frågade hur många
              gånger per vecka jag duschade. Jag kan säga att i dag har jag
              inte duschat över huvud taget. Jag kanske hinner duscha i morgon,
              beroende på min arbetssituation. Men skulle jag få välja mellan
              att gå ut i vårsolen, kanske äta en glass och lyssna på fåglarna
              i en kvart tjugo minuter eller ta en dusch så vete katten om jag
              inte skulle satsa på att gå ut i solen. Det kan faktiskt vara
              bättre. Det finns sju dagar i veckan och bara för att det är andra
              duschen man hoppar över behöver det inte vara på en söndag; det
              kan vara på en tisdag.
            </seg>
            <seg n="024305cd">
              Catharina Bråkenhielm talar också om att man ska få välja innehåll,
              att det inte handlar om vilken utförare man väljer utan om innehållet.
              Ja, vi har testat det i Göteborg. Där har de rödgröna styrt i
              20 år. Vad säger Catharina Bråkenhielm till de 50 procent som
              tycker att de inte kan påverka när hemtjänsten ska komma, den
              tredjedel som inte känner sig trygg med sin hemtjänst, den fjärdedel
              som inte är nöjd med bemötandet? Vad säger Socialdemokraterna
              och de rödgröna till dem? De kan ju inte välja vem som ska komma
              i stället. De kan inte välja på vilket språk de ska få sin äldreomsorg
              och hitta en annan utförare som har ett annat språk som grund.
              De kan inte välja en annan certifiering när det till exempel gäller
              hbt-frågor. Vad säger Socialdemokraterna till dem? Hur ska de
              få en bättre hemtjänst?
            </seg>
          </u>
          <note type="speaker" n="babc5960">
            Anf. 89 CATHARINA BRÅKENHIELM (S) replik:
          </note>
          <u who="catharina_brakenhielm_2b6c79" xml:id="i-4ece7b59c1e5f5f5-5" n="03e650ca">
            <seg n="d2841425">
              Herr talman! Rickard Nordin säger att det var mycket floskler.
              Jag vill säga att den här debatten inte handlar om vad Socialdemokraterna
              ska bedriva för politik. Skrivelsen är ett bokslut, en redogörelse
              för vad som har hänt under de åtta åren med Alliansens politik
              för äldreomsorgen. Det är inte någon budgetredogörelse för socialdemokratisk
              politik. Därför är det klart att det blir en slagsida. Vi är i
              opposition och opponerar mot den förda äldreomsorgspolitiken.
              Det är självklart att det är de sakerna vi här lyfter fram. Konstigt
              vore det väl annars.
            </seg>
            <seg n="16d7ef68">
              Jag frågade inte om Rickard hade duschat i dag, utan det handlade
              om ifall man verkligen ska behöva välja bort sådant som rör den
              personliga hygienen för att man är äldre och växla det mot att
              få gå en promenad. Det är nog inte så att man tänker att solen
              skiner, jag hoppar över duschen och duschar i kväll, för så ser
              valfriheten inte ut i äldreomsorgen i dag. Att säga så är till
              att lite grann raljera.
            </seg>
            <seg n="48569e45">
              Man ska kunna få ett bra innehåll i den sociala vardagen, det
              som Barbro Westerholm talade om, samtidigt som man får den personliga
              hygienen skött. I dag är det alldeles för lite dusch exempelvis,
              och det är för lite tvätt. Det är mycket som brister inom äldreomsorgen.
              Det finns också mycket som är bra, men i dag har jag valt att
              lyfta fram skillnader mellan Alliansen och Socialdemokraterna.
              Jag har valt att lägga tiden på det. Det hade varit ganska konstigt
              om jag hade stått och tagit upp våra budgetförslag i den här debatten.
            </seg>
          </u>
          <note type="speaker" n="f277dedb">
            Anf. 90 RICKARD NORDIN (C) replik:
          </note>
          <u who="lise_nordin_4160b2" xml:id="i-78948240a1a4d06b-4" n="e308cc6d">
            <seg n="1c539bf0">
              Herr talman! Jag lyssnar men hör fortfarande inte ett enda konkret
              förslag. Om debatten bara handlar om skrivelsen funderar jag på
              varför man tidigare talade om exempelvis skattsänkningar. Jag
              vill gärna veta, med tanke på alla elever som sitter på läktaren,
              vad Socialdemokraterna tycker om PRO:s förslag att ta de ungas
              pensionssparande i PPM-systemet och ge till dagens pensionärer.
              Det vore en ganska stor omfördelning av resurser från unga till
              äldre. Vad tycker Socialdemokraterna om det?
            </seg>
            <seg n="42356cbf">
              Jag ska ge Catharina Bråkenhielm kredd för att hon lyfte upp
              frågan om den tråkiga maten inom äldreomsorgen. Jag ser därför
              fram emot att Socialdemokraterna runt om i landet tillstyrker
              alla de motioner som Centerpartiet väckt om att vi ska upphandla
              mer närproducerad mat – det går faktiskt att ställa sådana krav
              – och att den också ska vara lokalt lagad så att alla äldre, liksom
              skolelever, får näringsriktig mat. På så sätt kan de få en helt
              annan kvalitet på sin mat. Jag ser fram emot att Socialdemokraterna
              kommer att tillstyrka de förslagen.
            </seg>
            <seg n="17aabbb8">
              Det är problematiskt när Catharina Bråkenhielm säger att debatten
              bara handlar om skrivelsen och att hon därför väljer att tala
              om vad regeringen gjort och inte gjort och att inte säga någonting
              om vad Socialdemokraterna själva vill göra. Om det är skillnaderna
              Catharina Bråkenhielm vill lyfta fram undrar jag vad som är skillnaderna.
              Vad är det Socialdemokraterna vill göra annorlunda, annat än att
              säga att man tycker att vissa saker inte fungerar och inte har
              gjorts bra? Det räcker inte. Det är lätt att säga att saker inte
              fungerar. Jag håller med om att vissa saker går att göra bättre
              i dagens Sverige, annars hade vi inte varit politiker. Då hade
              vi varit nöjda och kunnat gå hem.
            </seg>
            <seg n="7c8bb0c6">
              Men då måste man också fundera på vad som är skillnaden. I Göteborg
              handlar skillnaden om att man inte får välja vem som kommer innanför
              ens dörr och hjälper en med de mest privata behoven. Det tycker
              jag är en viktig skiljelinje.
            </seg>
          </u>
          <note type="speaker" n="501ac174">
            Anf. 91 CATHARINA BRÅKENHIELM (S) replik:
          </note>
          <u who="catharina_brakenhielm_2b6c79" xml:id="i-4ece7b59c1e5f5f5-6" n="03e650ca">
            <seg n="2b75b0fc">
              Herr talman! När det gäller skattesänkningar handlar det om att
              vi socialdemokrater hade valt att lägga en del av pengarna i äldreomsorgen
              i stället, med allt vad det innebär. Det finns att läsa i vårt
              budgetförslag.
            </seg>
            <seg n="61286447">
              När det gäller maten är vi nog ganska överens om att den i dag
              har svängt över till att finnas i plastlådor som man kör ut. Sedan
              får de äldre mikra den. Oftast får personalen åka ut ett varv
              till för att dra av plasten och hjälpa till att dela och mikra,
              och det är inte ett värdigt sätt. Maten är för många någonting
              de ser fram emot. Maten är jätteviktig för att man ska hålla sig
              alert och frisk.
            </seg>
            <seg n="35df2564">
              I några av våra S-styrda kommuner, senast Munkedal, har det införts
              att man lagar mat hemma hos de äldre. Hemtjänstpersonalen handlar
              mat och lagar den sedan medan den äldre sitter i köket och känner
              matlukten. Den äldre har också varit med och valt vilken mat man
              ska handla. Detta gör man varje dag året runt hos de äldre. Dessutom
              gör man det på i princip samma pengar som det kostar att köpa
              matlådan i plast. Det är kanske inte alltid närproducerad mat,
              men ofta är det närhandlad mat från närbutiken eller i alla fall
              den närliggande butiken i bygden. Det här är någonting som jag
              tycker att man ska lyfta fram i alla kommuner. Det är att gå tillbaka
              till någonting ursprungligt som stärker.
            </seg>
            <seg n="d1676a14">
              Man behöver också ha in dietister i äldreomsorgen, så att man
              inte köper Lätta och lättmjölk och så att man inspirerar de äldre,
              som kanske inte har varit i affären på många år. De kan många
              gånger välja själva och lära sig vad det finns för varor och vad
              som nu för tiden är nyttigt att äta om man blir äldre. Man ska
              inte heller ha så lång nattfasta som man har på många äldreboenden,
              med mat ganska tidigt på kvällen och sen frukost, vilket gör att
              många ramlar och bryter sig.
            </seg>
            <seg n="ff088a89">
              Det finns mycket att utveckla när det gäller maten. Vi kan i
              alla fall vara överens med Centerpartiet och Rickard Nordin om
              det här med närproducerad och riktig mat och om att maten är väldigt
              viktig.
            </seg>
          </u>
          <note n="80c96a9c">
            Överläggningen var härmed avslutad.
          </note>
          <note n="31a2ca54">
            9 § Några sjömansfrågor
          </note>
          <note n="59478b2a">
            Tredje vice talmannen konstaterade att ingen talare var anmäld.
          </note>
          <note n="3d5ca964">
            10 § Integritets- och sekretessfrågor
          </note>
          <note type="speaker" n="d3188fdd">
            Anf. 92 JONAS ÅKERLUND (SD):
          </note>
          <u who="jonas_akerlund_38a542" xml:id="i-de55709f808163bb-0" n="460b6b19">
            <seg n="ad1327fb">
              Herr talman! I betänkandet har vi två reservationer. Jag står
              givetvis bakom båda, men yrkar bifall endast till reservation
              nr 5 om sekretessen för uppgifter i de så kallade Stasiarkiven.
              Orsaken till att vi vill få den frågan prövad är att det är bra
              att kunna kartlägga om det funnits personer i vårt land som gått
              den här kommunistiska diktaturstatens ärenden i väsentliga frågor.
              Det handlar alltså inte om att saklöst häva sekretessen rakt över,
              så att kvällspressen ska kunna hänga ut en massa personer som
              kanske var med helt perifert eller inte hade någon som helst betydelse.
              Uppgifterna om att de haft med Stasi att göra kan dessutom vara
              felaktiga. Om det däremot är fråga om personer i landet som haft
              en sådan position att de verkligen kunnat påverka händelseutvecklingen
              i Sverige och använt den på ett sådant sätt att de gått främmande
              stats ärenden är det viktigt att få reda på det.
            </seg>
            <seg n="93853f93">
              För mig var det en ganska omtumlande upplevelse att besöka DDR-museet
              i Berlin. Det är ett av de mest interaktiva museer jag besökt;
              det är väldigt lätt att ta reda på saker och ting där. Jag gick
              in och tänkte att jag skulle titta hur journalisterna arbetade
              i gamla DDR. Jag hade förväntat mig att möta en värld som för
              mig var mycket främmande när det gällde tv, radio och tidningar.
              Så var det inte alls. Barnprogrammen var inte snarlika dem vi
              hade i Sverige – mina barn är födda på 70-talet – de var identiska.
              Den bild som man fick av den politiska debatten i medierna var
              heller inte särskilt obekant. Har du en felaktig eller oönskad
              åsikt beror det på att du har brister i din karaktär, ingenting
              annat.
            </seg>
            <seg n="4727479a">
              Vi uppfattar detta som en anständighetssak, så här lång tid efteråt.
              Det handlar inte om straffansvar för personer eller någonting
              sådant. Men om det var så att människor i hemlighet missbrukade
              det förtroende man har som medborgare och lönnvägen försökte införa
              en viss politik i Sverige, oavsett om det nu gällde försvarspolitik,
              skolpolitik eller vad vi än talar om, är det bra att få det kartlagt.
              Överensstämmelsen för övrigt när det gäller de medier som jag
              tittade på kan ju ha varit rent slumpmässig. Det behöver alltså
              inte finnas ett samband. Men det är besvärande att sekretessen
              ligger kvar helt oprövad.
            </seg>
          </u>
          <note type="speaker" n="da28cfdb">
            Anf. 93 MIA SYDOW MÖLLEBY (V):
          </note>
          <u who="mia_sydow_molleby_80af82" xml:id="i-bd90317fc5e66e89-0" n="c4b141ab">
            <seg n="823ff061">
              Herr talman! I det betänkande vi diskuterar nu behandlas 49 olika
              motionsyrkanden från den allmänna motionstiden som på olika sätt
              berör frågor om integritet och sekretess. Vi är överens om många
              ställningstaganden, men inte alla. Vänsterpartiet har tre reservationer.
              Jag står givetvis bakom alla tre, men för att inte dra ut på voteringstiden
              yrkar jag bara bifall till reservation nr 1.
            </seg>
            <seg n="62f7eebc">
              Reservation nr 1 handlar om behovet av att samordna tillsynen
              av att människors rätt till integritet på internet tillgodoses.
              Vi gör mer och mer saker på nätet. Vi handlar där, vi har våra
              bankkontakter där, vi är föreningsaktiva på nätet och vi sköter
              våra myndighetskontakter där. Det här är praktiskt och bra, men
              innebär också integritetsrisker. Om någon av alla de verksamheter
              vi har kontakter med via nätet slarvar och uppgifter kommer ut
              kan det i bästa fall vara irriterande och i en del andra fall
              totalt katastrofalt, till exempel för personer som lever med skyddad
              identitet.
            </seg>
            <seg n="8383d633">
              Det är sällan brister i integritetsskyddet får katastrofala följder,
              men det är illa nog att uppgifter som är tänkta för en verksamhet
              och för ett särskilt syfte används för någonting annat. Tillsynen
              över register och integritetsskydd ligger i dag uppdelad mellan
              flera olika parter: Datainspektionen, Säkerhets- och integritetsskyddsnämnden
              samt till viss del JK och andra myndigheter.
            </seg>
            <seg n="3ea123f9">
              Integritetsskyddskommittén skrev redan i sitt delbetänkande Skyddet
              för den personliga integriteten – kartläggning och analys , SOU
              2007:22, att det i lagstiftningen saknas ett systemtänkande och
              en helhetssyn och att regelverket därför inte är enhetligt och
              överskådligt. Det här gör det också svårare att se när olika lagrum
              påverkar varandra och samverkar så att integritetsskyddet totalt
              sett försämras, även om varje liten del i sig inte verkar så farlig.
            </seg>
            <seg n="7b84870c">
              En parlamentarisk integritetsskyddskommitté ska nu tillsättas
              med ett ganska löst och diffust uppdrag att bearbeta olika integritetsaspekter
              som kan förekomma inom sociala medier, privata företag och förvaltningsmyndigheter.
              Man kan också från kommittén komma med egna nya förslag som bör
              belysas, och man ska särskilt se över om ett integritetsskyddsråd
              bör inrättas.
            </seg>
            <seg n="426bcebe">
              Det kan säkert bli bra. Det kan säkert vara ett arbete som tillför
              ny kunskap, och man kan säkert också identifiera integritetsbrister.
              Men vi sitter fortfarande där med en tillsyn som delas mellan
              flera olika myndigheter.
            </seg>
            <seg n="74c92644">
              Vänsterpartiets uppfattning är att det är bäst med en myndighet
              som får det totala tillsynsansvaret och att en utredning bör tillsättas
              för att ta fram förslag på hur det ska gå till. Med en samlad
              tillsyn ökar möjligheten att hitta brister i lagstiftningen och
              få en överblick och helhetssyn på integritetsskyddet. Det är därför
              vi yrkar bifall till reservation nr 1.
            </seg>
            <seg n="02c99a8a">
              Den andra reservationen handlar om behovet av en allmän kommunikationshemlighet.
              Sedan länge har det varit straffbart att skaffa sig tillgång till
              ett meddelande som gått via post eller telebefordringsföretag,
              som det heter. Man får inte öppna andras brev eller telegram.
              Avsikten med det är att skydda människors rätt att kommunicera
              utan insyn av myndigheter, utom i speciella undantagsfall som
              är reglerade i lag, eller nyfikna anhöriga.
            </seg>
            <seg n="83163782">
              Vi kommunicerar i dag alltmer via andra kanaler än brev och telekommunikation.
              Internet och e-post är de stora systemen, och då måste lagstiftningen
              anpassas till det. Vänsterpartiet menar att en kommunikationshemlighet
              måste gälla alldeles oavsett vilket sätt man kommunicerar på och
              vad man använder för att kommunicera, och en ny lag om allmän
              kommunikationshemlighet behöver tas fram.
            </seg>
            <seg n="c8cf8818">
              Samtidigt som vi ser de här bristerna på integritetsskyddsområdet
              för enskilda och att det försämras ser vi att sekretess för företag
              och myndigheter ökar och allmänhetens möjligheter till insyn minskar.
              Vår sista reservation handlar om möjligheten till insyn i apoteksverksamheten.
            </seg>
            <seg n="ca41ae51">
              Uppföljningar av avregleringen av apoteksmarknaden visar på flera
              brister. Bland annat tar det längre tid att få ett läkemedel nu
              än tidigare, och det finns brister i kompetensen hos personal.
            </seg>
            <seg n="0e1c5e8d">
              Läkemedelsverket utövar tillsyn över apoteken, men stora delar
              av deras granskning är sekretessbelagd. Läkemedel är en del av
              vården, och att läkemedelsförsörjningen fungerar på alla sätt
              är avgörande för en patients behandling. För oss är det därför
              självklart att det behövs större insyn i hur apoteksverksamheten
              sköts och att offentlighets- och sekretesslagen därför behöver
              ses över på det området.
            </seg>
            <seg n="62bf7c41">
              Med det tackar jag för mig. Och jag yrkar som sagt bifall till
              reservation 1.
            </seg>
          </u>
          <note type="speaker" n="a3cbf8dd">
            Anf. 94 KARL SIGFRID (M):
          </note>
          <u who="karl_sigfrid_d4a10c" xml:id="i-ce2b356ebf92e4d2-0" n="91febfe9">
            <seg n="9c65d485">
              Herr talman! Den här debatten handlar om någonting oerhört viktigt.
              Det är någonting som de senaste åren har blivit en ganska stor
              fråga och som jag tror kommer att bli ännu större i framtiden.
              Det handlar om den personliga integriteten, skyddet mot insyn
              i ditt privatliv.
            </seg>
            <seg n="a966447d">
              De flesta av oss, nästan alla, har en privat sfär av något slag
              som vi inte vill att andra ska klampa in i. Vi vill förbehålla
              oss rätten att hålla viss information för oss själva. Det kan
              vara information om vilka människor vi träffar, vilka mediciner
              en läkare skriver ut, vilka böcker vi läser, vilka webbplatser
              vi besöker och mycket annat.
            </seg>
            <seg n="8f8904c1">
              Vad som anses vara privat skiftar mycket från individ till individ.
              Det finns somliga som tycker att religiösa och politiska övertygelser
              är någonting som de inte vill att andra ska känna till. De flesta
              av oss här inne har kanske inte så stora problem med att berätta
              var vi står någonstans politiskt, men var och en av oss har säkert
              någonting som vi tycker är vår ensak.
            </seg>
            <seg n="ab4f68b9">
              De som vill inkräkta på andras privata angelägenheter kan vara
              väldigt olika sorters aktörer. Det kan vara allt från mobbare
              i skolan som tar smygbilder som de lägger ut på nätet till stater
              som ägnar sig åt massövervakning av medborgarna. När det gäller
              statlig övervakning i demokratiska samhällen hamnar vi ofta i
              en konflikt mellan å ena sidan intresset av ett privatliv och
              å andra sidan andra angelägna intressen, till exempel intresset
              av att hitta dem som utsätter oss för brott.
            </seg>
            <seg n="50c909aa">
              I takt med att den tekniska utvecklingen går framåt och i takt
              med att större delar av vårt liv digitaliseras uppstår också nya
              integritetsutmaningar som vi måste hantera. Vi kommer aldrig att
              komma till den punkt då vi kan säga att lagstiftningen är perfekt
              och i alla delar anpassad till den verklighet vi lever i. Därför
              behövs det ständigt nya översyner av regelverket. En sådan översyn
              påbörjar regeringen nu genom att tillsätta en parlamentarisk integritetsskyddskommitté.
            </seg>
            <seg n="7ea03829">
              I riksdagsmotioner som vi behandlar här krävs det att vi ska
              tillsätta någon form av kommission som ska utreda behoven av att
              stärka rätten till ett privatliv. Jag skulle nog säga att skillnaden
              mellan å ena sidan det och å andra sidan den kommitté som regeringen
              nu tillsätter är en fråga om semantik. Den tillsatta integritetsskyddskommittén
              ska ha ett brett mandat, och inom mandatet finns det sannolikt
              utrymme för att utvärdera flera av de förslag som det har skrivits
              riksdagsmotioner om, exempelvis en allmän lagstiftning till skydd
              för privat kommunikation, som vissa partier i sina reservationer
              säger att de vill utreda. Om en sådan lag sedan är en bra idé
              och om den är möjlig att genomföra inom ramen för EU:s regelverk,
              som blir alltmer harmoniserat, återstår att se.
            </seg>
            <seg n="97c00e4a">
              Ett annat motionsförslag som förekommer i betänkandet handlar
              om att de myndigheter som bevakar integriteten – Datainspektionen
              och Säkerhets- och integritetsskyddsnämnden nämns specifikt –
              ska slås samman. Syftet skulle vara att en ny samlad myndighet
              skulle få en bättre helhetssyn än vad dagens myndigheter har.
            </seg>
            <seg n="45148e2e">
              Jag uppfattar i ärlighetens namn förslaget om en ny myndighet
              mer som symboliskt än som ett praktiskt försök att stärka integriteten,
              för myndigheters uppgift är i första hand att tolka och upprätthålla
              lagar. Att bevaka den samlade effekten av det regelverk vi har,
              vilket också är en viktig uppgift, ligger snarare på oss förtroendevalda,
              på Regeringskansliet och på andra som befinner sig i den mer politiska
              sfären.
            </seg>
          </u>
          <note n="054d643f">
            Herr talman! Med det yrkar jag bifall till förslaget i utskottets
            betänkande.
          </note>
          <note type="speaker" n="c924efdf">
            Anf. 95 KARIN GRANBOM ELLISON (FP):
          </note>
          <u who="karin_granbom_1f4a4d" xml:id="i-212af83941fdf874-0" n="9dd9df0a">
            <seg n="4fc014b2">
              Herr talman! Den personliga integriteten är en grundbult i en
              demokrati. Varje människa har rätt till sin personliga sfär. Därför
              ingår skyddet för kroppslig integritet och skydd mot övervakning
              eller kartläggning av den enskildes personliga förhållanden i
              grundlagen. Konstitutionsutskottet får därmed ett särskilt ansvar
              för dessa frågor.
            </seg>
            <seg n="3b795e45">
              Dagens debatt har sitt upphov i ett antal motioner från den allmänna
              motionstiden. Jag yrkar avslag på alla men vill för dem som lyssnar
              på debatten särskilt framhålla det viktiga arbete som framöver
              kommer att ske i en parlamentarisk integritetsskyddskommitté.
              Kommittén kommer att få ett brett uppdrag att se över hur integritetsskyddet
              ser ut i dag och vilka åtgärder som kan behöva vidtas.
            </seg>
            <seg n="9423a99d">
              En reservation i dagens betänkande handlar om att inrätta en
              tillsynsmyndighet som tar ett helhetsgrepp om integritetsskyddet.
              Mitt parti, Folkpartiet, tog år 2008 ställning för att bredda
              Datainspektionens mandat till alla slags integritetsfrågor och
              att myndigheten samtidigt skulle byta namn till Integritetsinspektionen.
              Detta förslag, och många andra, för att stärka den personliga
              integriteten finns i Folkpartiets integritetspolitiska program,
              Integritet i en ny tid , som finns på vår hemsida. Förslaget om
              ett breddat mandat för Datainspektionen finns också i vårt nyligen
              antagna partiprogram. Vi menar alltså att det finns stora fördelar
              att vinna på att låta olika tillsynsfrågor kring integritet samlas
              hos en myndighet för att få bättre överblick.
            </seg>
            <seg n="686df27a">
              I höstas träffades en överenskommelse mellan Alliansen och Socialdemokraterna
              om att tillsätta den här nya integritetsskyddskommittén, som ska
              ha ett brett anslag kring integritetsfrågor. Bland annat ska de
              särskilt följa upp den tidigare Integritetsskyddskommitténs förslag
              om att inrätta ett integritetsskyddsråd. Diskussionerna i denna
              kommande kommitté kommer att vara mycket viktiga för utvecklingen
              av integritetsskyddet i Sverige. Vi som står bakom majoritetstexten
              i betänkandet anser att riksdagen därför inte bör föregripa dessa
              diskussioner och kommitténs betänkande.
            </seg>
            <seg n="2e5eb995">
              Folkpartiet menar också att det bör göras en utvärdering ur integritetsskyddsperspektiv
              av alla nuvarande lagar med stark påverkan på den personliga integriteten.
              Därtill menar vi att alla nya lagförslag ska analyseras ur integritetssynpunkt.
              Varje utredning som lämnar lagförslag bör ha gjort en analys av
              hur förslaget skulle påverka den personliga integriteten, på samma
              sätt som man i dag alltid bedömer effekterna av förslag på till
              exempel jämställdheten. Detta med utvärdering av lagar ur integritetsskyddsperspektiv
              utgår jag också från blir föremål för ställningstaganden i den
              kommande integritetsskyddskommissionen.
            </seg>
            <seg n="d3580481">
              När det gäller integritet brukar det oftast finnas målkonflikter
              som måste bedömas. Det handlar till exempel om avvägningen mellan
              offentlighetsprincip och integritet och mellan brottsbekämpande
              myndigheters behov och integriteten.
            </seg>
            <seg n="4d3fd550">
              I det betänkande som nu ligger på riksdagens bord finns det en
              reservation där SOS Alarm anses ha för stark sekretess kring den
              enskilde gentemot polisen. Frågan är då: Hur ska en alarmeringstjänst
              se ut för att fungera effektivt, säkert och ändamålsenligt och
              samtidigt ta hänsyn till den enskildes integritet? I utskottet
              går vi inte vidare i denna fråga med tanke på att frågan nyligen
              har behandlats i en offentlig utredning och att regeringen nu
              arbetar med frågan.
            </seg>
            <seg n="35a8abb5">
              Med dessa ord yrkar jag bifall till förslaget i betänkandet.
            </seg>
          </u>
          <note n="80c96a9c">
            Överläggningen var härmed avslutad.
          </note>
          <note n="7bca553a">
            11 § Offentlig förvaltning
          </note>
          <note type="speaker" n="418d24f4">
            Anf. 96 PER-INGVAR JOHNSSON (C):
          </note>
          <u who="per-ingvar_johnsson_9ad870" xml:id="i-cfdccf2c4ad0c3f0-0" n="6c9ec027">
            <seg n="aa6056a2">
              Herr talman! I betänkandet om offentlig förvaltning finns det
              40 motionsyrkanden. Själv har jag bidragit med två. När det gäller
              båda mina motioner är förslaget från konstitutionsutskottet att
              de ska avslås, men jag är ändå nöjd med det svar som lämnats från
              konstitutionsutskottet med anledning av mina motioner.
            </seg>
            <seg n="65e62a37">
              I min motion om överklagande av vissa förvaltningsbeslut lyfter
              jag fram att överklaganden av länsstyrelsers beslut om skyddsjakt
              ofta leder till en sådan fördröjning av jakten att den aldrig
              kommer att kunna verkställas. Så var det förra sommaren. En varg
              i östra och mellersta Skåne dödade ett stort antal får. Flera
              fårägare var berörda, och många fårägare fick hålla vakt för att
              skydda sina får. Ansökan gjordes om skyddsjakt, och Länsstyrelsen
              Skåne beslutade att vargen fick skjutas. Men överklaganden ledde
              till att skyddsjakten inte kunde genomföras. Det ledde till att
              ytterligare får dödades, men efter en tid lämnade vargen det område
              för vilket beslutet om skyddsjakt hade fattats.
            </seg>
            <seg n="07dd16a0">
              Naturligtvis inbegriper det här en hel del rättsliga frågor.
              Konstitutionsutskottet hänvisar till Förvaltningslagsutredningen,
              och den har i sin tur noterat att frågan om ett besluts verkställbarhet
              tillhör de mer oklara inom den allmänna förvaltningsrätten.
            </seg>
            <seg n="55a8c2ae">
              Den slutsats som Förvaltningslagsutredningen har dragit har inte
              lett till något beslut ännu. Men som huvudregel lyfts fram att
              man ska avvakta ett överklagande innan beslut får verkställas,
              men det finns också en proportionalitetsregel i detta. I vissa
              situationer kan beslut, när det är nödvändigt, få verkställas
              trots att det finns ett överklagande.
            </seg>
            <seg n="9fbb083f">
              När det gäller skyddsjakt har frågan kommit upp även på annat
              sätt. Regeringen har i rovdjurspropositionen lyft fram problemet
              med överklagande och skyddsjakt. Riksdagen har i vinter tagit
              beslut om rovdjurspropositionen. I den finns det med att vissa
              länsstyrelser, bland annat Länsstyrelsen Skåne, får rätt att fatta
              det slutliga beslutet om jakten, och det beslutet kan då inte
              överklagas. Det gör att den skyndsamhet som ofta är nödvändig
              numera är möjlig, men den var inte det förra sommaren. Det är
              jag naturligtvis väldigt glad för utifrån den motion jag har skrivit.
              Frågan är alltså i huvudsak löst.
            </seg>
            <seg n="2cccdca6">
              Jag kan alltså yrka bifall till förslaget i konstitutionsutskottets
              betänkande.
            </seg>
          </u>
          <note n="80c96a9c">
            Överläggningen var härmed avslutad.
          </note>
          <note n="b8b065e7">
            12 § Etermediefrågor
          </note>
          <note type="speaker" n="99ae5d5f">
            Anf. 97 KARL SIGFRID (M):
          </note>
          <u who="karl_sigfrid_d4a10c" xml:id="i-ce2b356ebf92e4d2-1" n="91febfe9">
            <seg n="a38de1a6">
              Herr talman! Regelverken för tv-sändningar i Sverige genomsyras
              av principer som största möjliga yttrandefrihet, fri konkurrens
              och god mångfald. De motioner som riksdagen har att behandla och
              som vi debatterar nu handlar om i vilken mån vi ska begränsa friheten
              och mångfalden, till förmån för hårdare regleringar och särskilda
              privilegier till de stora tv-kanalerna på de små kanalernas bekostnad.
              Ett förslag som syftar till att gynna de stora på småföretagens
              bekostnad är förslaget om en evenemangslista, en lista över evenemang
              som anses så viktiga att de ska vara reserverade för de större
              kanalerna.
            </seg>
            <seg n="cf60d6cc">
              En rapport från Myndigheten för radio och tv har kommit fram
              till att om en sådan lista skulle upprättas skulle man kunna kräva
              att de större evenemang som är uppsatta på listan ska nå minst
              80 procent av befolkningen. Majoriteten i utskottet, som i det
              här fallet består av Socialdemokraterna, Miljöpartiet, Sverigedemokraterna
              och Vänsterpartiet, anser att vi borde gå ännu längre i att begränsa
              vilka kanaler som kan sända evenemang som OS, Nobelmiddagen eller
              fotbolls-VM. I nuläget analyserar regeringen rapporten från Myndigheten
              för radio och tv och tittar på de remissvar som har kommit in
              från berörda parter.
            </seg>
            <seg n="c2d4a36b">
              I stället för att komma med mitt eget allmänna tyckande tänkte
              jag berätta vad några av remissinstanserna har kommit fram till.
              Vad tv-kanalerna själva säger är väl ingen överraskning: De som
              gynnas är positiva; de som missgynnas är negativa.
            </seg>
            <seg n="68130998">
              Av neutrala, utomstående parter säger Institutionen för journalistik,
              medier och kommunikation vid Göteborgs universitet att övervägande
              skäl talar för att det inte finns något behov av en särskild evenemangslista.
            </seg>
            <seg n="109510ae">
              Konkurrensverket å sin sida skriver så här: Konkurrensverket
              anser att det saknas tillräckligt starka argument för att utforma
              föreskrifter om vilka evenemang som är av särskild vikt för det
              svenska samhället och som därmed ska sändas i fri tv som en väsentlig
              del av befolkningen har tillgång till.
            </seg>
            <seg n="6c526fc3">
              Nobelstiftelsen, som själv skulle påverkas av en evenemangslista,
              skriver: Däremot är det Nobelstiftelsens utgångspunkt att stiftelsen
              själv bör avgöra vem som ska erhålla sändningsrättigheter till
              dess evenemang. Genom att Nobelstiftelsen själv tar ansvar för
              att upplåta sändningsrätter till Nobelfesten och andra Nobelaktiviteter
              säkerställs på bästa sätt stiftelsens spridningsintresse.
            </seg>
            <seg n="edd6c0e8">
              Svenska Fotbollförbundet skriver följande: Svenska Fotbollförbundet
              (SvFF) avstyrker bifall till upprättandet av en s.k. evenemangslista
              som omfattar fotbollsevenemang. De skriver därefter att de ser
              en evenemangslista som en konfiskering av de rättigheter som förbundet
              har i dag – alltså av rätten att bestämma till vem man ska sälja
              sändningsrättigheterna.
            </seg>
            <seg n="48d5a600">
              Sveriges Olympiska Kommitté tycker att en evenemangslista framstår
              som ett verkningslöst förslag.
            </seg>
            <seg n="cfbefc46">
              Arrangörerna till Vasaloppet skriver: Vasaloppet har svårt att
              se värdet av en evenemangslista i dagsläget. Vasaloppet värnar
              om direktsändningarna och värderar penetrationen högt.
            </seg>
            <seg n="932d0cad">
              Riksidrottsförbundet säger så här: Riksidrottsförbundet vill
              understyrka att idrottsrörelsens självständighet är en styrka
              som värnats både av RF och riksdagen i över hundra år. Om riksdagen
              beslutar att införa en evenemangslista anser RF att den frångår
              en lång tradition där idrottsrörelsens självständighet har respekterats
              och försvarats.
            </seg>
            <seg n="6fdee585">
              Uefa skriver: Den föreslagna listan skulle snedvrida konkurrensen
              på den marknad där rättigheter köps och säljs, och det utan att
              skydda något verkligt allmänintresse. Det här skulle minska de
              intäkter som går till svensk fotboll på gräsrotsnivå. Det skulle
              kunna beskrivas som en orättvis och onödig skatt på idrott, och
              samtidigt som en indirekt subvention till fria tv-kanaler.
            </seg>
            <seg n="b8640ce9">
              Och så fortsätter det.
            </seg>
            <seg n="7d3a9835">
              En annan punkt i betänkandet, en punkt där vi har fattat ett
              enigt beslut, handlar om hur långa reklamtider som ska tillåtas.
              Det finns ett regelverk på EU-nivå som tillåter max tolv minuter
              reklam varje timme. När vi införde begränsningen i svensk lag
              var det en anpassning till EU-nivån.
            </seg>
            <seg n="2c41f04b">
              EU-anpassningen innebär att tv-kanaler som sänder från Sverige
              får samma villkor som de som sänder från utlandet. Många av de
              kanaler som vi betraktar som svenska kanaler sänder från andra
              länder, till exempel från Storbritannien. De påverkas inte av
              våra regler för reklamtid. Om vi vill att tv-bolag ska vara baserade
              i Sverige kan vi knappast ha som ambition att Sverigebaserade
              kanaler ska ha sämre villkor.
            </seg>
            <seg n="a01d4d8c">
              Just nu sitter en utredning och undersöker effekterna av de nuvarande
              EU-anpassade reglerna. I det här betänkandet är vi överens om
              att låta den utredningen ha sin gång. När vi tycker till om reklamtiderna
              gör vi det utifrån fakta.
            </seg>
            <seg n="b9a9ff76">
              De senaste veckorna har vi i medierna läst om att företrädare
              från Miljöpartiet vill återförvisa betänkandet till utskottet.
              Nu ska det bli spännande att se om det som Miljöpartiet har sagt
              blir på riktigt. Jag hoppas att det inte var mer än ett illa genomtänkt
              medieutspel. Det är viktigt att vi i riksdagen värnar om mediernas
              frihet. Hur skulle det se ut om vi i riksdagen, ett valår, försöker
              styra hur en nyhetskanals nyhetsrapportering ska se ut?
            </seg>
          </u>
          <note type="speaker" n="24804b10">
            Anf. 98 KARIN GRANBOM ELLISON (FP):
          </note>
          <u who="karin_granbom_1f4a4d" xml:id="i-cb98f1f531755f5d-0" n="9dd9df0a" next="i-6a942b4bfc0b13aa-0">
            <seg n="75ae3e07">
              Herr talman! Den här debatten tar sin utgångspunkt i motioner
              från allmänna motionstiden, och de rör vissa radio- och tv-frågor.
              Oppositionen har enat sig om ett tillkännagivande till regeringen
              på en punkt, den så kallade evenemangslistan för tv-sändningar
              av särskilda sportevenemang. Vi i Alliansen reserverar oss eftersom
              vi menar att regeringen håller på att bereda frågan. Processen
              är i gång.
            </seg>
          </u>
          <note n="bb50379c">
            Regeringen gav i februari 2013 Myndigheten för radio och tv i
            uppdrag att lämna förslag till hur en evenemangslista skulle kunna
            utformas. Myndigheten redovisade sitt förslag i november i fjol,
            och förslaget skickades på remiss till myndigheter, företag och
            organisationer, som hade fram till den 6 mars i år att lämna sina
            åsikter. Detta datum flyttades fram ytterligare något på begäran.
            Hela 34 remissvar inkom till Regeringskansliet. De sammanställs
            nu, och Karl Sigfrid redogjorde för en del av dem.
          </note>
          <u who="karin_granbom_1f4a4d" xml:id="i-6a942b4bfc0b13aa-0" n="9dd9df0a" prev="i-cb98f1f531755f5d-0">
            <seg n="3598b543">
              Vi i Alliansen anser att det är viktigt att säkerställa att sportevenemang
              som är av särskild vikt för samhället, till exempel OS, kan förbli
              tillgängliga för en väsentlig del av befolkningen. Att göra tillkännagivanden
              och ge uppmaningar till regeringen i detta skede, när remissammanställningen
              ännu inte är riktigt klar, är för tidigt. Därmed har vi en reservation
              med det innehållet.
            </seg>
            <seg n="81a0497b">
              När det gäller annonstider i tv pågår även här en översyn. Myndigheten
              för radio och tv ska genomföra en allsidig utvärdering av effekterna
              av den ändring som genomfördes 2008 och som innebar en ökning
              av högsta tillåtna annonstid till tolv minuter per timme. I utvärderingen
              ska det ingå en analys av konsekvenserna av lagändringen för konkurrensförutsättningarna
              för programföretagen och för tittare och lyssnare. Uppdraget ska
              genomföras i dialog med Konkurrensverket och Konsumentverket,
              och myndigheten ska inhämta synpunkter från programföretagen och
              andra berörda intressenter. Uppdraget ska redovisas till Regeringskansliet
              och Kulturdepartementet senast den 1 december i år. Därmed lämnar
              KU frågan för att senare ta del av översynen.
            </seg>
            <seg n="94885196">
              Vi i Folkpartiet anser att medielandskapet kraftigt förändrats.
              Digitaliseringen och internets framväxt har lett till att det
              aldrig har funnits så mycket information att ta del av som det
              gör nu och att allt fler kan göra sina röster hörda. Utvecklingen
              är på många sätt mycket positiv, men det finns också baksidor.
            </seg>
            <seg n="65c85150">
              I konstitutionsutskottet är det särskilt angeläget att fråga
              sig vad mediernas utveckling betyder för demokratin. Miljöpartiet
              har en reservation som slutar i att det behövs en bred utredning
              om en ny mediepolitik. Reservationen om vad som ska utredas är
              yvig och ger mycket lite vägledning om vad som egentligen behöver
              utredas. Att ta med allt tänkbart kan låta vackert och inkluderande
              men ger inte anledning till bifall i detta betänkande. Jag skulle
              därför vilja kommentera med att säga att frågan tjänar på att
              mogna.
            </seg>
            <seg n="ec446c6c">
              Med detta sagt yrkar jag bifall till förslaget i betänkandet.
            </seg>
          </u>
          <note type="speaker" n="1cb21ee7">
            Anf. 99 PER-INGVAR JOHNSSON (C):
          </note>
          <u who="per-ingvar_johnsson_9ad870" xml:id="i-cfdccf2c4ad0c3f0-1" n="6c9ec027">
            <seg n="3a06161e">
              Herr talman! I det här betänkandet behandlar vi elva motionsyrkanden
              från allmänna motionstiden. Betänkandet handlar ju om radio- och
              tv-frågor.
            </seg>
            <seg n="8144a033">
              En fråga som engagerat mig gäller upprättandet av evenemangslistan.
              Det behövs en del engagemang i frågan.
            </seg>
            <seg n="b907032c">
              Enligt EU-lagstiftningen har vi i Sverige rätt att ställa krav
              på medieföretag. Vissa stora evenemang ska kunna ses på tv av
              huvuddelen av befolkningen. I så fall ska regeringen upprätta
              en så kallad tv-lista – en evenemangslista. Efter ett beslut om
              en sådan lista är tv-företagen skyldiga att se till att de flesta
              invånarna har möjlighet att se programmen utan att betala extra.
            </seg>
            <seg n="d0852a49">
              För att det ska bli en lista i Sverige krävs ett beslut. Regeringen
              gav förra våren Myndigheten för radio och tv i uppdrag att upprätta
              förslag till en evenemangslista. Själv fick jag som företrädare
              för Centerpartiet möjlighet att följa utredningsarbetet. Nu har
              Myndigheten för radio och tv upprättat en sådan lista som omfattar
              bland annat olympiader, VM och EM i fotboll, ishockey-VM, friidrotts-VM,
              Nobeldagen med flera evenemang. Det är naturligtvis bra att det
              finns ett sådant förslag, men antalet evenemang som har lyfts
              fram har inte diskuterats så mycket. Diskussionen har i huvudsak
              kommit att handla om ifall det räcker att 80 procent av befolkningen
              ska kunna se dessa evenemang, vilket är förslaget från Myndigheten
              för radio och tv. I andra länder, till exempel grannländerna Norge
              och Finland, är kravet på täckning att minst 90 procent av befolkningen
              ska kunna se dessa evenemang på listan.
            </seg>
            <seg n="15fc2e05">
              Jag och Centerpartiet tycker att det är viktigt att vi fortsätter
              diskussionen om vilken täckningsgrad som ska finnas för de evenemang
              som finns på listan. Vi anser att det är svårt att acceptera att
              nästan två miljoner invånare inte skulle kunna se dessa stora
              evenemang, men vi tror att det är en fråga som regeringen kan
              lösa.
            </seg>
          </u>
          <note type="speaker" n="4c103820">
            Anf. 100 JONAS ÅKERLUND (SD):
          </note>
          <u who="jonas_akerlund_38a542" xml:id="i-86924f835c9da1e3-0" n="460b6b19" next="i-29e4f99baf760fe4-0"/>
          <note n="5a00bab1">
            Herr talman! Jag yrkar bifall till reservation nr 2, Granskningsnämndens
            ledamöter.
          </note>
          <u who="jonas_akerlund_38a542" xml:id="i-29e4f99baf760fe4-0" n="460b6b19" prev="i-86924f835c9da1e3-0">
            <seg n="d4dde483">
              I reservationen anför vi bland annat att granskningsnämnden många
              gånger har kritiserats utifrån sina ställningstaganden. Vi anser
              att det finns skäl att ta kritiken på allvar.
            </seg>
            <seg n="5f95f80e">
              Givet att samtliga aktörer som sänder i etermedier förutsätts
              följa reglerna i radio- och tv-lagen förutsätter allmänna rättsgrundsatser
              även en oberoende och rättssäker kontroll av sändningarna. Detta
              blir motsägelsefullt med tanke på att ledamöterna i granskningsnämnden
              består av journalister och bara en domare. Vi tycker kort sagt
              att det är en rätt dålig idé att journalister ska granska journalister.
            </seg>
          </u>
          <note type="speaker" n="cc41f7fe">
            Anf. 101 HANS EKSTRÖM (S):
          </note>
          <u who="hans_ekstrom_6961c5" xml:id="i-9771a8e73e01d3b5-0" n="2d93d543">
            <seg n="a5aa3513">
              Herr talman! Det är rimligt att hela folket ska kunna ta del
              av OS, VM i fotboll och andra stora händelser. Samtidigt finns
              det naturligtvis ett stort kommersiellt intresse av att kunna
              använda sådana evenemang för att få in reklamintäkter.
            </seg>
            <seg n="2b25b446">
              Utan en reglering är risken uppenbar att stora delar av befolkningen
              förhindras att ha tillgång till dessa arrangemang. Därför finns
              i dag i radio- och tv-lagen sedan 2010 en bestämmelse om att stora
              evenemang som inträffar högst en gång om året ska kunna nås av
              allmänheten. Detta kräver att regeringen meddelar föreskrifter
              om vilka evenemang som är av särskild vikt för det svenska samhället.
              Regeringen har haft fyra år på sig för att göra detta.
            </seg>
            <seg n="53d12016">
              Riksdagen har påmint regeringen en gång, och stora delar av befolkningen
              har gått miste om att ta del av ett OS. Då är det dags för handling
              från regeringen. Därför bör riksdagen elda på den tydligen handlingsförlamade
              regeringen för att man ska göra det som lagen föreskriver.
            </seg>
            <seg n="38b2c3ac">
              När det gäller Ulf Holms motion om begränsning av reklamtiden
              tar vi socialdemokrater ställning till detta först när vi har
              sett den utvärdering som pågår av vilka konsekvenser som utökad
              reklamtid har haft. Vi tycker att det är orimligt att ta ställning
              innan utvärderingen är färdig.
            </seg>
            <seg n="2181e2e8">
              Vi vill dock uttrycka vårt bekymmer över konsekvensen av TV4:s
              beslut att lägga ned de regionala nyhetssändningarna. Detta beslut
              innebär att TV4 tar ett mindre samhällsansvar än tidigare.
            </seg>
            <seg n="aed0cd5a">
              Regeringen har beslutat att det så kallade 700-bandet ska lämnas
              över från tv till telekom. Vi är, liksom tv-mediet, kritiska till
              att regeringen därvidlag inte tillräckligt har analyserat konsekvenserna
              för tittarna.
            </seg>
          </u>
          <note n="593676fb">
            Jag vill yrka bifall till utskottets förslag i betänkandet i
            dess helhet.
          </note>
          <note type="speaker" n="116cc564">
            Anf. 102 PETER ERIKSSON (MP):
          </note>
          <u who="peter_eriksson_5d85a2" xml:id="i-22fd1abc6e4d4181-0" n="11daf547">
            <seg n="2bb9c4cc">
              Herr talman! Vi behandlar etermediefrågor, och det är ett område
              som är i snabb förändring. Det händer väldigt mycket och viktigt,
              och hur etermedier fungerar är en central del av dagens samhälle.
              Vi ser i dag en förändrad världsbild med ny teknik som påverkar
              etermedierna, och det är bakgrunden till att vi skulle vilja se
              en översyn av mediepolitiken generellt.
            </seg>
            <seg n="d77c4c3e">
              Det är nog ingen nackdel, som Karin var inne på tidigare, att
              vi försöker se helheten. Det kan vara en fördel att tillsätta
              en bred utredning som undersöker hur vi ska föra en mediepolitik
              som säkrar det allmänna samtalet och den offentliga debatten.
              Jag tycker att det kunde vara en bra idé.
            </seg>
            <seg n="b726c7e0">
              Evenemangslistan har diskuterats här. Som Per-Ingvar var inne
              på har man i flera av våra grannländer har infört evenemangslista
              enligt de EU-direktiv som finns. Ska man ha en sådan lista bör
              man garantera en väldigt bred täckning. Kravet är då 90 procent.
              En sådan ordning skulle vi också kunna ha i Sverige. Det var det
              som var tanken när vi i konstitutionsutskottet för några år sedan
              beslutade om ett tillkännagivande om att vi ville införa en evenemangslista.
            </seg>
            <seg n="28dc9436">
              Efter ett antal år har det kommit en utredning som föreslår en
              lägre nivå, och det har också kommit fram att listan skulle vara
              ganska lång. Jag personligen är mer intresserad av en kort lista
              med bred täckning som garanterar till exempel OS och ytterligare
              några få evenemang.
            </seg>
            <seg n="4a9e2b0a">
              Ytterligare en sak: Jag skulle vilja lyfta upp en motion som
              har väckts och som vi har avstyrkt i betänkandet, därför att det
              har hänt saker efter att betänkandet lades fram. Bara några timmar
              efter det meddelade TV4 att man avsåg att lägga ned de regionala
              nyhetssändningarna.
            </seg>
            <seg n="740d3280">
              Under lång tid har TV4 haft en förmånlig ställning som en kommersiell
              kanal gentemot alla konkurrenter. Man har faktiskt kunnat tjäna
              miljarder kronor i vinst på att man har funnits i marknätet och
              nått ut brett till svenska folket. Utifrån den positionen har
              man kunnat ta in annonsintäkter i mycket stor omfattning.
            </seg>
            <seg n="689e971b">
              Till skillnad från de kommersiella kanalerna i övrigt har man
              på TV4 i gengäld haft en ganska omfattande nyhetsrapportering
              och också regionala nyhetssändningar runt om i landet. Det har
              funnits som ett krav i tillståndet för att man skulle få sända
              i marknätet.
            </seg>
            <seg n="465a31f4">
              Bara några dagar innan vi fattade beslut kom det ett nytt besked
              om ett nytt tillstånd från Myndigheten för radio och tv, som jag
              förutsätter att regeringen var fullt medveten om. TV4 behövde
              inte längre ha några regionala och lokala nyhetssändningar. Några
              timmar senare sade TV4-ledningen att man tänkte lägga ned de regionala
              sändningarna.
            </seg>
            <seg n="ba910dcb">
              Med tanke på att TV4 har varit hos KU för inte så länge sedan
              och sagt att man vill fortsätta med dessa sändningar och att de
              är centrala för TV4 kan man kan ompröva det beslut som vi fattade
              tidigare om att tillåta reklam i upp till tolv minuter. Då bör
              vi svara med att reklamtiden kan begränsas när nu TV4 inte fullgör
              de uppdrag som man tidigare har sagt att man är villig att fullgöra.
            </seg>
          </u>
          <note n="bad3466f">
            Jag yrkar bifall till den motionen från Ulf Holm och Mats Pertoft,
            K388. I övrigt yrkar jag bifall till utskottets förslag i betänkandet.
          </note>
          <note type="speaker" n="e2fa049e">
            Anf. 103 KARL SIGFRID (M) replik:
          </note>
          <u who="karl_sigfrid_d4a10c" xml:id="i-ce2b356ebf92e4d2-2" n="91febfe9">
            <seg n="783a10f6">
              Herr talman! Vad Peter Eriksson säger är att när vi senast tog
              ställning till reklamtiderna skulle vi ha haft någon form förhandling
              med TV4 där en viktig del var att TV4 lovade att upprätthålla
              sina sändningar av lokala nyheter. Inte minst i mediekommentarerna
              har man uppehållit sig mycket vid vad TV4 egentligen sade i konstitutionsutskottet.
            </seg>
            <seg n="24efc5a4">
              I mitt tycke är den frågan ganska irrelevant, för den bygger
              på en snedvriden syn på lagstiftningsarbetet och hur det ska gå
              till. Den bygger på synen att lagstiftning är någonting som vi
              skapar genom överenskommelser med enskilda företag. Så fungerar
              det ju inte, och så ska det inte heller fungera. Lagstiftning
              måste vara övergripande och fungera för hela marknaden, för både
              små och stora aktörer.
            </seg>
            <seg n="ff2b1156">
              Även om det finns framför allt ett stort företag som träffas
              av de regelverk som finns måste man ta hänsyn till hela marknaden,
              men inte bara till de företag som finns på marknaden i dag, utan
              också till möjliga framtida företag.
            </seg>
            <seg n="54b251f4">
              För det första: Vi kan inte använda lagstiftning som ett sätt
              att styra ett enskilt företag. När ett regelverk har trätt i kraft
              får vi acceptera att de företag som styrs av regelverket i fråga
              agerar inom ramen för de regler som vi har fastställt.
            </seg>
            <seg n="84e8bdb1">
              För det andra: Vi kan inte skapa en instabilitet på en hel marknad
              bara för att vissa har synpunkter på vad ett företag fattar för
              beslut inom sina privata angelägenheter.
            </seg>
            <seg n="11a576a0">
              Tycker Peter Eriksson att det är ett seriöst sätt att sköta lagstiftningsarbetet
              på?
            </seg>
          </u>
          <note type="speaker" n="b227969a">
            Anf. 104 PETER ERIKSSON (MP) replik:
          </note>
          <u who="peter_eriksson_5d85a2" xml:id="i-22fd1abc6e4d4181-1" n="11daf547">
            <seg n="bc7d608f">
              Herr talman! Jag måste säga att det är en lite besynnerlig argumentation
              utifrån situationen att ett företag har varit väldigt gynnat och
              haft ett särskilt sändningstillstånd, och genom det tillståndet
              har man haft krav på sig att sända regionala nyheter.
            </seg>
            <seg n="95ac9d63">
              När då regeringen och myndigheterna förändrar det tillståndet
              och företaget drar in de regionala nyhetssändningarna – de har
              ju varit deras public service-satsning för att motivera att man
              har särskilda villkor och större möjligheter att tjäna pengar
              än andra – är det inte orimligt att vi också ändrar villkoren
              i övrigt.
            </seg>
            <seg n="57746c56">
              Det här hänger ihop, och det är naturligt. Vi har inte haft regler
              på tv-marknaden som har varit lika för alla, utan TV4 har haft
              en särskild ställning. Det har också motiverats med att man har
              haft sändningstillstånd med särskilda krav gentemot TV4 som andra
              inte har varit tvungna att följa.
            </seg>
          </u>
          <note type="speaker" n="3072dab8">
            Anf. 105 KARL SIGFRID (M) replik:
          </note>
          <u who="karl_sigfrid_d4a10c" xml:id="i-ce2b356ebf92e4d2-3" n="91febfe9">
            <seg n="6162582f">
              Herr talman! TV4 har ju inte någon särställning på det sättet
              i dag, så jag har lite svårt att förstå ert sätt att förhålla
              er till ett enskilt företag.
            </seg>
            <seg n="6961c7c4">
              När ledningen för TV4 kommer till konstitutionsutskottet i samband
              med att vi behandlar ett betänkande, hur ska man betrakta det?
              Ja, det rimliga sättet att betrakta det är att de kommer och presenterar
              faktaunderlag som vi sedan kan ha som bakgrund. Vi kan knappast
              se det som någon form av förhandling, där ett företag kommer till
              riksdagen och ger löften om hur de ska agera och vi i gengäld
              ger dem det de önskar sig i form av lagstiftning. Det känns inte
              som ett bra och rimligt sätt att agera på – tvärtom.
            </seg>
            <seg n="2e00c86d">
              Min fråga är då: Vilka signaler skickar det till resten av marknaden
              om man beskriver det som att ett företag kommer till riksdagen
              och arbetar fram lagstiftning i samarbete med riksdagen? Det är
              på det sättet ni har beskrivit det här.
            </seg>
          </u>
          <note type="speaker" n="a6ad8da5">
            Anf. 106 PETER ERIKSSON (MP) replik:
          </note>
          <u who="peter_eriksson_5d85a2" xml:id="i-22fd1abc6e4d4181-2" n="11daf547">
            <seg n="4b723344">
              Herr talman! Det är framför allt Karl Sigfrid som beskriver det
              på det sättet. Jag har sagt att jag tycker att det är rimligt
              att vi ser över den här situationen med tolv minuter i timmen,
              enligt den lagstiftning vi har, som i praktiken har varit riktad
              enbart mot TV4 eftersom TV4 har haft ett särskilt sändningstillstånd
              med särskilda regler och har kunnat tjäna extra mycket pengar
              på grund av att de har fått sända i marknätet.
            </seg>
            <seg n="66a4d1b4">
              Sedan hör det till den mer mediala historien runt detta att TV4:s
              ledning för två år sedan var i konstitutionsutskottet och beskrev
              sina regionala nyhetssändningar som en central del av sin verksamhet
              och så fort de blev av med skyldigheten i sändningstillståndet
              drog in dem. Men det är lite mer kuriosa.
            </seg>
          </u>
          <note n="80c96a9c">
            Överläggningen var härmed avslutad.
          </note>
          <note n="17d1f789">
            13 § Ökad effektivitet, säkerhet och tillgänglighet i valförfarandet
          </note>
          <note type="speaker" n="0978e53d">
            Anf. 107 MIA SYDOW MÖLLEBY (V):
          </note>
          <u who="mia_sydow_molleby_80af82" xml:id="i-161406586b78ecd9-0" n="c4b141ab" next="i-e24938d36c3383a5-0"/>
          <note n="6d7fcd08">
            Herr talman! Nu hoppar vi vidare till konstitutionsutskottets
            betänkande nr 31, Ökad effektivitet, säkerhet och tillgänglighet
            i valförfarandet , där en proposition med samma namn och en följdmotion
            från Vänsterpartiet behandlas.
          </note>
          <u who="mia_sydow_molleby_80af82" xml:id="i-e24938d36c3383a5-0" n="c4b141ab" prev="i-161406586b78ecd9-0">
            <seg n="1c6c9688">
              Efter valet 2010 tillsattes en parlamentarisk kommitté som fick
              i uppdrag att se över flera av de lagar som reglerar de allmänna
              valen. Flera beslut som bygger på Vallagskommitténs slutsatser
              har redan diskuterats här i kammaren, bland annat att partier
              ska registreras före val och att personer som kandiderar i valen
              ska samtycka till det i förväg. Registreringen av partier och
              en del annat innebär ändringar i regeringsformen, och de kommer
              därför att behandlas igen efter höstens val. Frågan om samtycke
              till kandidatur för enskild person som ställer upp i valet är
              nära knuten till grundlagsändringarna, och den kommer därför också
              upp till beslut senare.
            </seg>
            <seg n="06f03036">
              Här behandlas framför allt tillgängligheten i samband med val,
              det vill säga allas möjlighet att använda sin rösträtt. Här slås
              det fast att vallokaler och röstmottagningsställen för förtidsröstning
              ska vara tillgängliga. Det ska inte längre vara möjligt att få
              dispens för lokaler som inte är tillgängliga. Sedan kan det förstås
              hända att till exempel en hiss går sönder och att någon som har
              åkt till vallokalen för att rösta inte kommer in. Därför ska det
              vara möjligt för röstmottagare att ta emot en röst utanför en
              vallokal. I förtidsröstningslokaler och på röstmottagningsställen
              har det tidigare inte varit möjligt.
            </seg>
            <seg n="8239d795">
              Om det är så att man inte kan ta sig till en vallokal även om
              den är anpassad ska det vara möjligt att få hjälp av ambulerande
              röstmottagare, som också ska kunna hjälpa till att göra i ordning
              själva rösten om man inte kan göra det själv. Det är bra eftersom
              det ger fler personer möjlighet att använda sig av sin demokratiska
              rätt att rösta.
            </seg>
            <seg n="b57c97e6">
              Man kommer också fortsättningsvis att kunna använda sig av bud,
              men då måste man kunna göra i ordning rösten själv. Det är viktigt
              att rösthemligheten upprätthålls så långt som möjligt. Det är
              ganska vanligt att bud är anhöriga, och att få rösta själv oavsett
              vad de anhöriga tycker eller utan att de vet vad man röstar på
              är en viktig rättighet.
            </seg>
            <seg n="70387116">
              För att upprätthålla förtroendet för valprocessen är det viktigt
              att det går rätt till i alla led, och här slås det fast att alla
              röstmottagare ska ha utbildning och att lokalerna ska vara avskilda
              så att man inte blir påverkad när man står i båset och ska rösta.
              Det blir tydligt reglerat hur röster som har tagits emot i en
              förtidsröstning ska förvaras.
            </seg>
            <seg n="31cb7cfe">
              På alla de här punkterna har regeringen följt den eniga kommitténs
              uppfattning. Men på en enda punkt har regeringen valt att inte
              följa den eniga kommitténs förslag, och det gäller att utöka möjligheten
              att lägga en särskild personröst vid förtidsröstning.
            </seg>
            <seg n="f433ce0e">
              Det är ganska vanligt att personer som förtidsröstar inte har
              tillgång till valsedlar med tryckta namn. Då kan man rösta med
              en blank valsedel som man skriver partinamn på eller en partivalsedel
              som saknar namn. De finns alltid tillgängliga i förtidsröstningslokalen.
              Den rösten tillfaller då det parti som personen har valt.
            </seg>
            <seg n="0afe8e00">
              Men det är inte helt ovanligt att väljare skriver dit ett personnamn
              på valsedeln på någon som man kanske vet står med på partiets
              vallista. Då skriver man dit det och tänker: Det här är en personröst
              på den person som jag har skrivit på den här lappen med det här
              partiets namn. Men som det är nu räknas inte ett sådant tillskrivet
              namn som en personröst, trots att många nog tror att det är så.
            </seg>
            <seg n="35a76ab5">
              Vallagskommittén ville öka människors möjlighet att använda sin
              rösträtt och föreslog därför att ett ditskrivet namn på en valsedel
              ska räknas om det är en person som kandiderar för partiet i fråga.
            </seg>
            <seg n="264f54df">
              Oavsett vad man anser om personval som sådant är det viktigt
              att människor har möjlighet att använda sin rösträtt fullt ut.
            </seg>
            <seg n="c9e67054">
              De allra flesta remissinstanser har tillstyrkt förslaget, men
              flera länsstyrelser har angett att det kan ta längre tid att räkna
              rösterna om det ska vara på det viset. Så kan man förstås tänka,
              men de förslag som jag redogjorde för i början på mitt anförande,
              om att personer som kandiderar ska ha godkänt det i förväg och
              att partier ska ha registrerats, underlättar räknandet av röster
              i väldigt stor utsträckning.
            </seg>
            <seg n="67925732">
              I dag kan väljare skriva vilket namn som helst på valsedeln,
              och sedan måste man försöka lista ut vilken person med det namnet
              som avses. Man måste också i dag försöka tyda alla ditskrivna
              partibeteckningar på nya partier. Det kommer också att försvinna
              när partierna redan är registrerade. Det kommer att vara betydligt
              lättare att då se vad det står på valsedeln, eftersom det bara
              går att välja mellan dem som är registrerade och inga nya partibeteckningar
              kan dyka upp på valdagen.
            </seg>
            <seg n="a5a33339">
              De förändringar som görs genomförs för att öka säkerheten och
              se till att så många som möjligt ska kunna använda sin rösträtt.
              I dag när man skriver dit namn och partier som inte är registrerade
              kan det vara många röster som inte går att tyda. Eller också kan
              det finnas flera personer som har samma namn inom en valkrets,
              och man kan inte veta vilken person som väljaren har avsett att
              rösta på. Då räknas inte dessa röster.
            </seg>
            <seg n="3750749f">
              När man inför förhandsregistrering minskar risken betydligt för
              att det blir oklart vem som väljaren har avsett. Då kan också
              personens röst räknas. Det blir alltså både lättare för den enskilde
              att faktiskt rösta och lättare att räkna rösterna.
            </seg>
            <seg n="998e6b34">
              Att man då hävdar att man inte samtidigt skulle kunna se till
              att ditskrivna registrerade personröster ska räknas, med argumentet
              att det försvårar räkningen av rösterna, är väldigt märkligt.
              Med alla sammanlagda förslag till förändringar blir det i alla
              fall betydligt enklare att räkna än det är i dag.
            </seg>
            <seg n="7a8ebaad">
              I Vallagskommittén var alla partier överens om att möjligheten
              att lägga en särskild personröst skulle öka. Nu är det tydligen
              endast Vänsterpartiet som står kvar vid den uppfattningen. Allt
              fler väljare förtidsröstar. Att möjliggöra för så många väljare
              som möjligt att fullt ut använda sin rösträtt är grundläggande
              i en demokrati. Jag yrkar därför bifall till Vänsterpartiets reservation.
            </seg>
          </u>
          <note n="3413feb1">
            I det här betänkandet behandlas ytterligare förslag från 2011
            års vallagskommitté. Alla riksdagspartier var företrädda i kommittén,
            och i de frågor som behandlas i det här betänkandet var vi helt
            eniga. Jag företrädde Vänsterpartiet i den kommittén.
          </note>
          <note type="speaker" n="70dc30e7">
            Anf. 108 SEDAT DOGRU (M):
          </note>
          <u who="unknown" xml:id="i-ba9a6821ad07b93a-0" n="38031fa2">
            <seg n="6c5f02ce">
              Herr talman! I detta betänkande från konstitutionsutskottet behandlas
              regeringens proposition Ökad effektivitet, säkerhet och tillgänglighet
              i valförfarandet . I mars månad debatterade vi konstitutionsutskottets
              betänkande KU16, Proportionell fördelning av mandat och förhandsanmälan
              av partier i val , som Vallagskommittén arbetat med i några år.
              I det här betänkandet blir det ett avslut, med ett antal förslag
              till ändringar i vallagen. Syftet med propositionen är att få
              en ännu tydligare lag, för vi måste bibehålla ett högt förtroende
              i valförfarandet och att det genomförs på ett rättvist, objektivt
              sätt och med god tillgänglighet.
            </seg>
            <seg n="51b2f9ed">
              Förtidsröstningen ökar för varje val, och vid senaste valet,
              2010, röstade nästan fyra av tio i förtid. Detta ställer krav
              på att lokaler för förtidsröstning ska vara tydligt avgränsade
              och att de som arbetar och är valförrättare ska ha relevant utbildning
              och kunskap. Det ska vara en lämplig placering på vallokalen.
              Det vill säga att vallokalen inte ska finnas i närheten av politiska
              partier eller kunna förknippas med ett visst politiskt parti.
              Det ska också finnas minst en röstningslokal i varje kommun som
              är öppen under hela förtidsröstningen. Ändringarna i vallagen
              föreslås för att tydliggöra och säkerställa att valförfarandet
              är så effektivt och korrekt som möjligt.
            </seg>
            <seg n="41e1b461">
              I betänkandet behandlar vi en motion från Vänsterpartiet. Vänsterpartiet
              vill att det ska gå att lämna en särskild personröst om man förtidsröstar
              utanför sin hemkommun och skriver dit ett namn på vanliga valsedlar.
              Jag tycker detsamma och har ingen annan uppfattning. Regeringen
              skriver i propositionen att denna fråga bör övervägas vidare,
              och som det framkommer i betänkandet bereds frågan för närvarande
              i Regeringskansliet. Då tycker jag att vi ska låta regeringen
              bestämma och återkomma och välja i vilket sammanhang detta bör
              ske.
            </seg>
            <seg n="c1d9fd41">
              Med detta yrkar jag bifall till utskottets förslag.
            </seg>
          </u>
          <note type="speaker" n="23e7639a">
            Anf. 109 KARIN GRANBOM ELLISON (FP):
          </note>
          <u who="karin_granbom_1f4a4d" xml:id="i-212af83941fdf874-1" n="9dd9df0a">
            <seg n="be8bdcf6">
              Herr talman! Valet 2010 fungerade inte tillräckligt bra. Aldrig
              förr har så många val överklagats. Hundratals röster slarvades
              bort och räknades aldrig. Budröster räknades som inte var korrekta.
              Ordningen upplevdes inte alltid som tillräcklig för de röstande.
            </seg>
            <seg n="787d6d8b">
              Förutom alla dessa praktiska problem fanns det dessutom inslag
              i själva valsystemet som inte upplevdes och upplevs som legitima.
              Den nuvarande mandatfördelningsmodellen klarade inte att fördela
              mandaten proportionellt i riksdagen, bland annat på grund av att
              antalet partier har ökat. De två största partierna i riksdagen
              fick för många mandat. Avsaknaden av utjämningsmandat gjorde att
              mandatfördelningen i en fjärdedel av alla kommuner inte blev proportionell
              mot röstfördelningen. I detta liksom i tidigare val ledde den
              fria nomineringsrätten till att en del personer blev uppskrivna
              på valsedlar och invalda i fullmäktige utan att vilja tillhöra
              det parti de blivit invalda för. Detta är inte acceptabelt.
            </seg>
            <seg n="71b033aa">
              Sverige har visserligen ett valsystem som är rättssäkert och
              effektivt och står sig väl i en internationell jämförelse. Men
              erfarenheterna från 2010 års val visade att det ändå fanns ett
              reformbehov.
            </seg>
            <seg n="9a978f2a">
              För att trygga valsäkerheten och stärka förtroendet för valprocessen
              och den svenska demokratin tillsattes en vallagskommitté, som
              har lämnat två offentliga utredningar där ovanstående frågor och
              lite till behandlas. Jag ingick själv i kommittén för Folkpartiets
              räkning, och det bedrevs ett noggrant arbete i kommittén med bra
              diskussioner där alla partier deltog. Regeringen har nu kommit
              med tre propositioner som i stort sett följer utredningens förslag.
            </seg>
            <seg n="53759b6a">
              Två propositioner har antagits av riksdagen. Där har bland annat
              omhändertagits frågan om mandatfördelning och proportionalitet
              samt frågan om att kandidater ska samtycka senast fredagen före
              valdagen, alltså innan röster med deras namn kan bli offentliga
              och de kan bli valda till fullmäktige. Framför oss ligger nu ett
              betänkande som bygger på propositionen Ökad effektivitet, säkerhet
              och tillgänglighet i valförfarandet . Den handlar om förtidsröstning
              och budröstning.
            </seg>
            <seg n="06877f62">
              Förtidsröstningen har ökat, och i valet 2010 röstade nästan 40
              procent av de röstande före valdagen. I dag omgärdas förtidsröstningen
              inte av samma starka reglering och kontroll som röstningen i vallokal
              på valdagen. Det borde vara en självklarhet att så skulle vara
              fallet, och därför görs nu ändringar.
            </seg>
            <seg n="e010ec51">
              För det första blir det tydligare krav på utformningen av röstningslokaler
              i förtidsröstningen. För att värja den röstande mot påverkan ska
              det finnas tydliga fysiska avgränsningar, och röstmottagningen
              år inte ha anknytning till en viss politisk sammanslutning. Folkets
              Hus kommer inte längre att vara en godtagbar lokal för röstning.
              Kommuner uppmanas också att vara aktsamma med att tillåta röstning
              i lokaler med anknytning till en viss religiös sammanslutning
              eller något företag.
            </seg>
            <seg n="823f681a">
              För det andra ska det ställas krav på att röstmottagare ska ha
              genomgått utbildning inför kommande val. Det ska också alltid
              finnas minst två röstmottagare närvarande i en röstningslokal,
              precis som det aldrig får vara en ensam röstmottagare i en vallokal
              på valdagen. På förekommen anledning införs också bestämmelser
              om att mottaget valmaterial måste förvaras på ett säkert sätt
              i avvaktan på att rösterna ska räknas.
            </seg>
            <seg n="955d6a25">
              För det tredje blir det skärpningar i budröstningen. Den väljare
              som röstar med bud ska intyga att han eller hon själv har lagt
              en valsedel i ett valkuvert för varje val som väljaren deltar
              i. Röstmottagare får inte ta emot kuvert från ett bud om kuvertet
              inte uppfyller kraven på hur sådana kuvert ska ha gjorts i ordning
              eller om budet inte kan styrka sin identitet. Det föreslås också
              att väljare som på grund av sjukdom, funktionsnedsättning eller
              ålder inte kan ta sig till ett röstningsmottagningsställe ska
              kunna lämna sina valsedlar till en ambulerande röstmottagare.
            </seg>
            <seg n="6f9d8b49">
              Detta är bra förändringar. Vi kan väl alla tycka att det hade
              varit önskvärt om de kunde trätt i kraft redan till årets val.
              Men samtidigt är det förståeligt att ändringar av denna typ behöver
              göras i god tid innan ett val för att de ska kunna genomföras
              på ett bra sätt. De nya reglerna som föreslås i propositionen
              börjar gälla från den 1 januari 2015, och om inga extra val hålls
              gäller alla förändringar utom just detta om förstärkta krav på
              förvaring av mottaget material först i valet 2018.
            </seg>
            <seg n="1cdba8ea">
              Vänsterpartiet – som inte är för personval – har i betänkandet
              en reservation, som Mia Sydow Mölleby också talade för, om att
              personer som röstar utanför sin hemkommun ska kunna personrösta
              genom att skriva ett namn på en person som kandiderar på en förhandsanmäld
              lista. Jag kan i och för sig tycka att det är lite intressant
              att ett parti som ogillar systemet med personval nu tar upp ett
              förslag om att underlätta för personval. Men det bjuder jag gärna
              på, för förslaget som sådant är sympatiskt.
            </seg>
            <seg n="6ae83451">
              Precis som sades här från talarstolen stod alla partier bakom
              det när Vallagskommittén diskuterade frågan. Att frågan ändå inte
              finns med i propositionen beror på att det i remissrundan har
              uppkommit motargument där bland annat Valmyndigheten anför att
              det finns risk att tiderna för sammanräkningen kommer att öka.
              Redan i dag påverkar förtidsröstningen och personvalet sammanräkningen
              så pass att vi i och med denna proposition förlänger tiden för
              rösträkning med en dag. Valresultatet kan alltså med denna ändring
              dröja till torsdagen efter att valet har avslutats.
            </seg>
            <seg n="643a1c26">
              Det är därför som frågan om att öka möjligheterna till att avlämna
              en personröst utanför sin egen valkrets fortsatt ska beredas vidare
              i Regeringskansliet. Finns det möjlighet att ha en rättssäker
              förtidsröstning, ökad möjlighet till att lämna särskild personröst
              och hålla sammanräkningstiderna korta är allting väl. Men så länge
              detta inte kan garanteras är det viktigaste att genomföra det
              som regeringen nu föreslår, ett flertal förstärkningar av regelverket
              för att komma till rätta med de brister i rättssäkerhet och tillgänglighet
              som vi såg prov på i valet 2010. Med det yrkar jag bifall till
              utskottets förslag i betänkandet.
            </seg>
          </u>
          <note type="speaker" n="54f57bbb">
            Anf. 110 MIA SYDOW MÖLLEBY (V) replik:
          </note>
          <u who="mia_sydow_molleby_80af82" xml:id="i-bd90317fc5e66e89-1" n="c4b141ab">
            <seg n="faf800e4">
              Herr talman! Man kan förvisso tycka att det är konstigt att Vänsterpartiet
              anser att människor ska ha utvidgad rätt att lämna personröster.
              Men om vi nu har ett system där vi ska kunna lämna personröster
              ska det inte vara så att en person som vill använda den rätten
              inte ska kunna göra det därför att den råkar befinna sig på en
              annan ort. Jag tycker att det är ett konstigt sätt att begränsa
              den rätten som ändå är given.
            </seg>
            <seg n="3f2f009b">
              Sedan skulle jag önska att man hade andra regler för personval.
              Men det är någonting annat. Då ska de regler som gäller då vara
              möjliga att använda för alla. Det tycker jag är en självklarhet.
              Vi ska inte bygga in andra krångelvägar som gör att människor
              inte kan använda sin rätt.
            </seg>
            <seg n="00b10d6c">
              Företrädaren för de borgerliga partierna före dig angav att skälet
              för att man inte var för detta var att frågan redan bereddes Regeringskansliet
              och att det också framgår i propositionen. Jag hittar inte riktigt
              det. Nu hade Karin Granbom Ellison andra skäl till att inte bifalla.
              Det var att det fanns remissinstanser som hade sagt att det var
              krångligt.
            </seg>
            <seg n="15557ef3">
              Det är klart att det finns en möjlighet att det kan ta lite längre
              tid att räkna om man ska kunna titta på de namn som personer har
              skrivit dit. Men det är många andra namn som vi inte kommer att
              behöva räkna och partibeteckningar som inte kommer att behöva
              räknas.
            </seg>
            <seg n="dd30f76b">
              I den proposition som jag har står: Det finns dock skäl att ta
              fasta på kommitténs bedömning att man bör sträva efter att underlätta
              för väljare som förtidsröstar utanför sin hemkommun att lämna
              en särskild personröst. Frågan bör därför övervägas vidare i annat
              sammanhang.
            </seg>
            <seg n="dc3dae99">
              Så kan man skriva. Men det står inte att man överväger det i
              något annat sammanhang och att det är något som pågår just nu.
              Är det någon kunskap som ni har fått senare än propositionen?
              Den finns i varje fall inte med här.
            </seg>
          </u>
          <note type="speaker" n="31a9f6b6">
            Anf. 111 KARIN GRANBOM ELLISON (FP) replik:
          </note>
          <u who="karin_granbom_1f4a4d" xml:id="i-212af83941fdf874-2" n="9dd9df0a">
            <seg n="c73f0890">
              Herr talman! I själva sakfrågan är vi inte oense. Alla partierna
              i Vallagskommittén var positiva till detta. Som ett parti som
              står upp för att vi ska ha personval och tycker att det är bra
              är det självklart så att vi ska försöka underlätta för människor
              att både förtidsrösta och lämna en personröst.
            </seg>
            <seg n="10fbb648">
              Nu har remissinstanserna svarat att det kan medföra problem.
              Jag nämnde bland annat att vi måste komma till rätta med problem
              som vi redan har sett och som är mer prioriterade än detta. Vi
              var alla vara överens om att om förslaget kunde genomföras utan
              några större komplikationer ska det göras så.
            </seg>
            <seg n="de7909b8">
              Nu behöver regeringen mer tid för att titta på förslaget. Det
              är därför som det heller inte finns med som ett förslag i detta
              sammanhang.
            </seg>
          </u>
          <note type="speaker" n="566d5cef">
            Anf. 112 MIA SYDOW MÖLLEBY (V) replik:
          </note>
          <u who="mia_sydow_molleby_80af82" xml:id="i-bd90317fc5e66e89-2" n="c4b141ab">
            <seg n="5b8c3b49">
              Herr talman! Det är klart att det behövs tid. Det är därför nästan
              alla förslagen ska gälla till valet 2018. Det är en ganska lång
              tid. Det är många delar i detta som man på olika sätt från olika
              remissinstanser har tyckt vara besvärande.
            </seg>
            <seg n="958a14ad">
              Det handlar om att just att skriva dit ett namn skulle vara det
              stora problemet när det är det problemet vi tar bort i väldigt
              stor utsträckning. Det är någonting som i dag förekommer där man
              kan skriva dit namn och nya partier, och det är en massa krångel
              med det. Den möjligheten kommer inte att finnas.
            </seg>
            <seg n="cfb48004">
              Att den röstande ska kunna skriva dit ett personnamn på någon
              som redan är registrerad och att man sedan ska tyda det är betydligt
              enklare än det förfarande vi har nu. Att just det skulle behöva
              så otroligt lång beredningstid är lite märkligt.
            </seg>
            <seg n="905e8797">
              Jag har fortfarande inte hittat var det står i propositionen
              att man just nu gör ett arbete med detta. Den tidigare borgerliga
              talaren anförde att man nu gör detta. Jag kan inte hitta det.
              Du får jättegärna hjälpa mig. Här står: Frågan bör därför övervägas
              vidare i annat sammanhang. Sedan hoppar man vidare till nästa
              del i propositionen.
            </seg>
          </u>
          <note type="speaker" n="f92c93a1">
            Anf. 113 KARIN GRANBOM ELLISON (FP) replik:
          </note>
          <u who="karin_granbom_1f4a4d" xml:id="i-212af83941fdf874-3" n="9dd9df0a">
            <seg n="7abcc9a9">
              Herr talman! Jag ska försöka svara på frågan och vägleda. Enbart
              genom att titta i betänkandet, eftersom jag inte har propositionen
              framför mig nu, går det att läsa på s. 18. Där finns ett citat
              från propositionen. Där står: Frågan bereds för närvarande i Regeringskansliet.
            </seg>
            <seg n="2b8b0f1a">
              Med den informationen får jag utgå från att det pågår ett arbete
              i Regeringskansliet. I och med att vi var många, rentav enade,
              som tyckte att frågan var bra som utgångspunkt menar jag att arbetet
              får pågå. Precis som Mia Sydow Mölleby önskar se detta i en framtid
              gör också jag det om det inte vållar några andra problem.
            </seg>
          </u>
          <note type="speaker" n="a99e074d">
            Anf. 114 PER-INGVAR JOHNSSON (C):
          </note>
          <u who="per-ingvar_johnsson_9ad870" xml:id="i-cfdccf2c4ad0c3f0-2" n="6c9ec027">
            <seg n="c6e15dda">
              Herr talman! Jag vill i mitt anförande lyfta fram ett perspektiv.
              Det handlar om utbildningen av valförrättare. Annars sägs att
              detta handlar om ökad effektivitet, säkerhet och tillgänglighet
              i valförfarandet. Både effektivitet och säkerhet kräver utbildning.
            </seg>
            <seg n="c1e940ad">
              Både från regeringen och utskottet lyfter man fram att om valet
              ska kunna genomföras på ett säkert sätt måste de som arbetar med
              val ha tillräcklig kunskap och få den utbildning som behövs för
              att få förordnande som röstmottagare. Det blir ett formellt krav
              att en person ska ha en utbildning för att kunna bli förordnad
              som röstmottagare. I den delen har jag själv erfarenheter från
              valet 2010.
            </seg>
            <seg n="6d18718e">
              Som jag uppfattade det var det i stor utsträckning en ny generation
              valförrättare som var engagerade i valet. Som jag uppfattade det
              hade de inte tillräcklig utbildning och tillräcklig erfarenhet
              för att genomföra valet på ett säkert sätt. Det var en erfarenhet
              från mitt eget valdistrikt i Åhus.
            </seg>
            <seg n="d2b413a4">
              När det gäller genomförandet i enlighet med propositionen föreslås
              det i denna del att det ska ske först den 1 januari 2015. Det
              är bara den del som handlar om förvaring av valmaterial som trädde
              i kraft den 1 januari 2014. Men jag har förstått av de kontakter
              som jag har haft med dem som är ansvariga för valet i Kristianstad
              att Valmyndigheten har tagit tag i detta så att valförrättarna
              till Europaparlamentsvalet den 25 maj och till de allmänna valen
              den 14 september kommer att ha krav på sig att ha genomgått en
              utbildning. Även om ikraftträdandet ligger längre fram genomförs
              alltså inför dessa val en omfattande utbildning som kommer att
              göra att valen kommer att kunna genomföras på ett bättre sätt
              än som skedde år 2010.
            </seg>
            <seg n="848a9207">
              Jag vill med detta yrka bifall till förslaget i utskottets betänkande.
            </seg>
          </u>
          <note type="speaker" n="7e83a6a9">
            Anf. 115 TUVE SKÅNBERG (KD):
          </note>
          <u who="tuve_skanberg_e406a8" xml:id="i-14e563b50f373150-0" n="f8481aae">
            <seg n="a471e13b">
              Herr talman! Det är faktiskt så att Mia Sydow Mölleby och jag
              är helt överens. Jag tycker att hon har en poäng, och jag vill
              gärna nämna det eftersom jag tycker att det är viktigt. Det hedrar
              henne att trots att hon är emot personvalet tycker att när det
              ändå finns ska det genomföras konsekvent. Det är faktiskt en fördel
              och inte en nackdel.
            </seg>
            <seg n="c5284878">
              Men det finns tyvärr skäl att tro att vår åsikt att regeln om
              att man skulle kunna få skriva dit kandidater nu inte blir verklighet.
            </seg>
            <seg n="a6270fde">
              Jag ska läsa från propositionen på s. 29, och detta står även
              på s. 18 i betänkandet.
            </seg>
            <seg n="ea027368">
              Enligt regeringens uppfattning talar mycket för att kommitténs
              förslag bör kunna underlätta betydligt för väljare att personrösta
              även om väljaren inte har tillgång till partiets namnvalsedel
              vid röstningstillfället. Regeringen anser dock att en grundläggande
              förutsättning för att genomföra förslaget är att tiderna för sammanräkningen
              inte får överskridas. Härutöver behöver också möjligheten att
              skriva till namn anpassas till det system för anmälan av kandidater
              som finns.
            </seg>
            <seg n="10e6fe2f">
              Om anmälda kandidater får skrivas till på partivalsedlar och
              blanka valsedlar för de partier som har anmält samtliga kandidater
              kan detta i många fall – när namnet förekommer på flera namnvalsedlar
              – få till följd att länsstyrelserna behöver registrera en ny valsedel
              i valdatasystemet varje gång en kandidat skrivs till på en valsedel.
              Denna uppfattning för bl.a. Länsstyrelsen i Jönköpings län, Länsstyrelsen
              i Västra Götalands län och Valmyndigheten fram. Som Valmyndigheten
              framhåller skulle detta kunna innebära att en mycket stor mängd
              nya valsedlar måste upprättas i samband med den slutliga rösträkningen.
              Regeringen bedömer att detta kan få till följd att tiderna för
              sammanräkningen överskrids och att valresultatet kan försenas.
              Regeringen anser att redan denna omständighet medför att det finns
              behov av ytterligare överväganden i fråga om förfarandet för röstsammanräkning
              innan förslaget genomförs. Det finns dock skäl att ta fasta på
              kommitténs bedömning att man bör sträva efter att underlätta för
              väljare som förtidsröstar utanför sin hemkommun att lämna en särskild
              personröst – – –. Frågan bör därför övervägas vidare i annat sammanhang.
            </seg>
            <seg n="bdc9389e">
              Frågan bereds för närvarande i Regeringskansliet.
            </seg>
            <seg n="d05f4628">
              Om detta var oklart säger alla partier i utskottet utom Vänsterpartiet:
            </seg>
            <seg n="9b619789">
              Enligt utskottets mening är det mycket som talar för att kommitténs
              förslag bör kunna underlätta betydligt för väljare att personrösta
              även om väljaren inte har tillgång till partiets namnvalsedel
              vid röstningstillfället. Det går emellertid inte att bortse från
              de synpunkter som förts fram i olika remissvar om att det kan
              finnas risk för problem i samband med rösträkningen. Utskottet,
              som delar regeringens uppfattning att frågan bör övervägas vidare,
              föreslår att riksdagen avslår motionen.
            </seg>
            <seg n="2f40c6b0">
              Därmed tror jag att jag har ett gett ett svar med anledning av
              Mia Sydow Möllebys farhågor.
            </seg>
          </u>
          <note n="80c96a9c">
            Överläggningen var härmed avslutad.
          </note>
          <note n="f6bc8e79">
            14 § Kommittéberättelse 2014
          </note>
          <note n="6dc79f2b">
            Talmannen konstaterade att ingen talare var anmäld.
          </note>
          <note n="a7095b11">
            15 § Skolväsendet
          </note>
          <note type="speaker" n="aed9e50a">
            Anf. 116 LOUISE MALMSTRÖM (S):
          </note>
          <u who="louise_malmstrom_970d93" xml:id="i-9c57f1db19671705-0" n="84daca1d">
            <seg n="97af6f05">
              Herr talman! När jag läste igenom det här betänkandet om skolväsendet
              igen i helgen inför debatten i dag blev jag nästan lite full i
              skratt. Det var några faktum som plötsligt blev väldigt övertydliga.
            </seg>
            <seg n="fed9ece9">
              Det första var hur kopieringsmaskinerna har gått varma. Jag tänker
              på alla fina formuleringar om skolforskningsinstitut, minskad
              administration för lärare, tioårig grundskola, en it-strategi
              för skolan eller rättvisare resursfördelningssystem.
            </seg>
            <seg n="00732c69">
              I och för sig är det bara bra att regeringen anammar så många
              av våra förslag. Vi har fler förslag som ni gärna får anamma,
              och det behövs onekligen en större samsyn i den övergripande utbildningspolitiken
              så att spelreglerna blir tydliga och förutsägbara.
            </seg>
            <seg n="6b51488b">
              Det andra som framstår tydligt är att vi i dag lever med en minoritetsregering
              där SD faktiskt utgör en del av regeringsunderlaget genom att
              nästan alltid stödja regeringens förslag. Men när SD råkar ställa
              sig bakom våra förslag faller ju regeringens, och vi har flera
              exempel på det i det här betänkandet. Detta är ju extra skrattretande
              just nu eftersom alla alliansföreträdare i debatt efter debatt
              på alla möjliga nivåer försöker få det att framstå som att en
              röst på S är en osäker röst där man inte vet vad man får eftersom
              något av de andra partierna som kan tänkas stödja S kanske tycker
              annorlunda i några olika detaljer. Det kommer alltså från alliansföreträdare
              som är helt beroende av SD och inte ens vet hur många av dagens
              allianspartier som finns kvar i riksdagen i höst. En röst i allmänna
              val, oavsett parti, är i någon bemärkelse alltid en osäker röst.
              Det är en av demokratins spelregler och ett sätt att respektera
              väljare och att makten faktiskt utgår från folket i det här landet.
            </seg>
            <seg n="f86d775a">
              Det tredje som fick mig att dra lite grann på smilbanden är den
              röra som råder i skolsektorn. Om man ser tillbaka på de senaste
              åren har skolor startat, köpts upp, konkat och slagit igen. De
              lärare som inte hade rätt till lärarlegitimation i går har det
              i dag. Alla de uppföljnings- och mätinstrument som Björklund själv
              har infört, tävlar han nu med oss om att rensa upp bland. Det
              är smått absurt faktiskt.
            </seg>
            <seg n="4cac9409">
              Men, herr talman, sedan stockar sig faktiskt skrattet i halsen.
              För det som skulle vara komiskt om det var pjäser som hoppade
              hit och dit på en spelplan med föränderliga och oförutsägbara
              regler är faktiskt inte ett dugg kul när man tänker på vilka det
              är som drabbas och att det inte är spelpjäser utan människor –
              elever, föräldrar, lärare, annan personal i skolan, på myndigheter
              och på landets lärosäten. Det är människor som till råga på allt
              är helt avgörande för vårt lands framtida välstånd och konkurrenskraft.
            </seg>
            <seg n="3483b2a2">
              För det är inte bara ordning och reda i själva klassrummet som
              skolan behöver. Det behövs också ordning och reda i skolväsendet.
              Om vi ska kunna skapa en modern kunskapsskola där kvalitet och
              kreativitet står i centrum och där alla skolor är bra skolor måste
              vi vända dagens utveckling. Vi måste göra det genom mer tid för
              varje elev, genom tidiga insatser, ökad likvärdighet och genom
              att investera i Sveriges lärare, som vi till exempel gör genom
              vår lärarmiljard.
            </seg>
            <seg n="b48bfb77">
              Men det krävs också en långsiktig och förutsägbar skolpolitik
              som inte bygger på marknadstänkande. Ett barn som går i skolan
              i tolv år kan ha oturen att få uppleva fyra olika regeringar med
              olika skolpolitik bara under sin skoltid. I dagens skolsystem
              kan man också ha oturen att välja en skola som man inte vet om
              den finns kvar från en dag till en annan eller en förskola där
              man bokstavligen får leva på knäckebröd och sallad. Föräldrar
              får sitta och oroa sig på sina arbetsplatser på dagarna för att
              barnen inte får i sig tillräckligt mycket näring. Det är verkligen
              inte värdigt en välfärdsstat.
            </seg>
            <seg n="af76faf2">
              Även lärarna drabbas av den här otydligheten. Ta bara legitimationsreformen
              som exempel. Reglerna ändras hela tiden, och lärare som borde
              vara behöriga blir inte det medan vissa plötsligt blir behöriga
              i ett gäng ämnen som de aldrig har undervisat i, och så kanske
              rektorerna planerar deras arbetstid utifrån detta. För att inte
              tala om all fortbildningstid som går åt till att sätta sig in
              i de ständigt förändrade reglerna, all administration och alla
              åtgärdsprogram. Det är tid som skulle kunna ha använts till uppföljning
              och utveckling av den egna och kollegernas undervisning, vilket
              vi vet är något av det viktigaste för hög måluppfyllelse.
            </seg>
            <seg n="830d4f0b">
              Sedan har vi allt arbete som läggs ned på våra myndigheter, på
              lärarhögskolorna, på landets kommunala utbildningskontor och bland
              alla skolledare. De är faktiskt alla hjältar som lyckas bedriva
              en så pass bra verksamhet som man ser att de gör under de här
              råddiga förutsättningarna.
            </seg>
            <seg n="da10d524">
              Herr talman! En sådan här röra i skolväsendet uppstår när man
              tror att skolan är en marknad, vilken som helst, och när man inför
              varje ny skolreform skjuter från höften. Det vill vi komma till
              rätta med. Vi kan naturligtvis inte lova att den negativa kunskapsutvecklingen
              kommer att avstanna efter den 14 september eller med Stefan Löfven
              som statsminister. Men det vi kan lova är att vi kommer att sträva
              efter en utbildningspolitik som ger arbetsro och är förankrad
              i forskning och beprövad erfarenhet. Vi är beredda att ta ett
              långsiktigt ansvar för svensk skola, också om det kräver blocköverskridande
              överenskommelser.
            </seg>
            <seg n="1f951d8c">
              De viktigaste punkterna för att förverkliga detta är följande:
              Ett nationellt ansvar för kunskapsuppföljning och resursfördelning.
              En organisation som tar fram systematiska forskningsöversikter
              kring lärande men också stöttar i att omsätta detta i praktiken
              genom ett verksamhetsnära perspektiv och nära samarbete med landets
              lärosäten, skolverk och skolinspektion, huvudmän och professionen.
              En förändring i skollagen så att resurser fördelas efter behov
              i landets kommuner. Ett modernare regelverk för fristående skolor
              som gör det lättare att välja utifrån kunskap och öppna jämförelser
              där sådant som lärartäthet och antal behöriga lärare framgår,
              där syftet med verksamheten är att bedriva god utbildning i stället
              för att få så hög avkastning som möjligt och där kommunerna får
              ett avgörande inflytande över etableringar så att inte eleverna
              plötsligt står där på en överetablerad marknad och upptäcker att
              de inte längre har någon skola att gå till eftersom skolan inte
              hade någon långsiktig plan för verksamheten.
            </seg>
            <seg n="de2ce6b2">
              Med detta, herr talman, vill jag yrka bifall till våra reservationer
              nr 1 och nr 6. Det gör jag alltså för tids vinnande. Jag står
              naturligtvis bakom samtliga våra S-reservationer.
            </seg>
          </u>
          <note type="speaker" n="da8065a4">
            Anf. 117 CARINA HERRSTEDT (SD):
          </note>
          <u who="carina_herrstedt_8950a1" xml:id="i-f715f98cc35ff73a-0" n="e8cf1294">
            <seg n="3bb5d649">
              Herr talman! Svensk skola är i kraftig gungning. Ännu en PISA-undersökning
              offentliggjordes under våren, och än en gång var resultatet nedslående
              för svensk del. Ämnet denna gång var digital problemlösning, vilket
              är ett ämne som många trodde att vi kanske skulle prestera bättre
              i, eftersom vi hade så dåliga resultat i de andra, men även här
              sjönk vi.
            </seg>
            <seg n="668a35bf">
              Att ständigt lägga fokus på vem som bär skulden för elevernas
              sjunkande resultat är tämligen meningslöst, även så här inför
              ett val. I stället tycker jag att vi bör fokusera på vad som behöver
              göras i svensk skola, för någonting kraftfullt måste verkligen
              göras. Jag vet att det har gjorts en hel del, och jag vet också
              att argumenten är att det ännu inte fått någon större genomslagskraft.
              Men ordning och reda, arbetsro, arbetsmiljö med mera har en stor
              och betydande roll, och här tycker jag inte att man har gjort
              förändringar i någon större utsträckning.
            </seg>
            <seg n="8599ce92">
              Vad vi menar behöver göras är att förändra huvudmannaskapet så
              att staten tar huvudansvaret för styrningen av den svenska skolan.
              Att kommunaliseringen inte bidragit till att vi höjt oss i internationella
              undersökningar är i princip varenda forskare övertygad om. Vi
              har nu också fått svart på vitt på det. Med staten som huvudman
              får vi en mer genomtänkt och enhetlig styrning, och vi får en
              mer jämlik skola. Dessutom är det ofta på statlig nivå som kompetensen
              finns och kanske inte ute i kommunerna. Att enbart förändra huvudmannaskapet
              löser såklart inte problemet, och det är inte ensamt lösningen.
            </seg>
            <seg n="dfa0f440">
              Herr talman! Det är svårt för de flesta människor att erkänna
              misstag. Men för att tala klarspråk var kommunaliseringen ett
              misstag. I praktiken blir det aldrig en renodlad statlig eller
              kommunal skola, utan ansvaret har alltid varit delat mellan stat
              och kommun. Det är bara tyngdpunkten som skiftat. Vi, tillsammans
              med flera forskare och sakkunniga på området, är för att återigen
              skjuta över tyngdpunkten till en statlig nivå.
            </seg>
            <seg n="15748a9b">
              En av de saker som PISA-rapporten pekar på som ett problem i
              svensk skola, även i jämförelse med övriga jämförbara länder,
              är att vi har sämre ordning och att stöket har blivit värre. Om
              man inte tror att detta påverkar resultaten negativt i en alldeles
              för hög grad är man naiv.
            </seg>
            <seg n="6cdf8a3f">
              Herr talman! Riksdagen och Riksdagshuset är arbetsplatsen för
              oss riksdagsledamöter som sitter här. Skolan är precis på samma
              sätt en arbetsplats för elever och lärare. Riksdagsledamöterna
              vill kunna gå till jobbet och känna trygghet och arbetsro. Vi
              vill inte gå till jobbet och ha en klump i magen varje morgon.
              Precis på samma sätt är det för både lärare och elever. De ska
              kunna gå till sin arbetsplats utan att behöva känna rädsla eller
              oro för vad dagen ska innebära för dem.
            </seg>
            <seg n="cdbb1ed4">
              En åtgärd bland många andra är att inrätta jourklasser för elever
              som behöver extra tillsyn och lite striktare ramar för en kortare
              eller längre tid. Möjligen kan detta verka stigmatiserande för
              de elever som flyttas, men vi står inför problemet att hela Sverige
              blir stigmatiserat med en misslyckad skolpolitik.
            </seg>
            <seg n="419d1a49">
              Vi måste kraftfullt arbeta mot mobbning av elever och oacceptabelt
              beteende mot lärarna i skolan. Gränserna för vad vi kan acceptera
              i ett klassrum måste vara glasklara, både när det gäller bemötandet
              mot läraren och mot kamraterna. Ingen tror förmodligen att denna
              åtgärd ensam räcker till för att skapa studiero, men det är en
              viktig pusselbit för att elever som fallit ur ramarna ska få en
              chans att komma på rätt spår och för att elever som verkligen
              vill studera ska kunna göra bra ifrån sig i skolan och få ett
              lugnt och trivsamt klassrumsklimat.
            </seg>
            <seg n="549b2c09">
              Det finns alltid en grundproblematik när det gäller varför elever
              är bråkiga och stökiga. Det handlar om att ha kunskap och tid
              för att få reda på varför och komma till rätta med problemet.
              Jag menar att bristande ordning och reda i grunden inte är ett
              skolproblem utan att det är en återspegling av det övriga samhället.
              Vuxna inom skolan och utanför skolan måste alla dra åt samma håll
              om vi ska komma till rätta med de ordningsproblem som till och
              med skymtade fram i den senaste PISA-undersökningen. Samarbetet
              mellan skola och föräldrar måste förbättras, och föräldrarnas
              ansvar för sina barn måste kraftigare poängteras. Det kan tyckas
              lätt att få föräldrarna intresserade av sitt barns skolgång och
              uppförande i skolan, men i dagens stressade samhälle är lärarna
              nöjda och glada om föräldrarna ens kommer till föräldramötena.
            </seg>
            <seg n="804db7bd">
              Herr talman! Jag noterar att regeringen anslutit sig till vårt
              förslag om betyg från årskurs 4. Det är en bra åtgärd, för man
              kan tidigare se vilka elever som inte riktigt hänger med i undervisningen
              och ge bra och tydlig information till både föräldrar och elever.
              Detta bäddar såklart också för att kunna sätta in extra åtgärder
              tidigare, vilket är avgörande både för eleven och för skolresultatet.
            </seg>
            <seg n="9d6267eb">
              I Finland har nästan en åttondel av eleverna ett riktat särskilt
              stöd i skolan. I Sverige handlar det om några få procent. Men
              Finland ligger också i topp i PISA-mätningarna, och det gör inte
              Sverige. Finlands sätt att tidigt sätta in stöd till de elever
              som behöver det har lyfts fram som en bidragande orsak till landets
              starka kunskapsresultat.
            </seg>
            <seg n="44d924f3">
              Orsakerna till det svenska raset i PISA-undersökningarna är säkerligen
              många, och friskolereformens del i det hela har ibland diskuterats.
              Alla delar av friskolesystemet har inte varit lyckosamma för våra
              skolor. Även om orsakerna säkert är flera måste vi våga och kunna
              se obehagliga fakta i vitögat. Det är bättre att erkänna uppenbara
              misstag och rätta till dem än att bortförklara dem och fortsätta
              med dålig skolpolitik.
            </seg>
            <seg n="10a62783">
              Sverigedemokraterna har en rad förslag för att komma till rätta
              med uppenbara brister i skolsystemet. Vi menar fortfarande att
              intentionerna med friskolereformen var i grunden bra, och dem
              har vi hela tiden ställt oss bakom. Det är snarare utvecklingen
              som vi är kritiska mot. Vi menar att det måste ställas större
              krav för att få starta friskolor än vad som görs i dag. Vi är
              inte emot friskolor som princip, men vi måste se till helheten.
              Vi förordar, som vi har sagt tidigare, att det för att en friskola
              ska kunna starta ska finnas ett påvisbart behov av den utbildning
              som en friskola avser att starta, till exempel en viss pedagogisk
              profil eller språkskola.
            </seg>
            <seg n="009611b1">
              Det kan inte vara rimligt att en friskola startar i en kommun
              där elevunderlaget redan är sviktande och kanske inte räcker till
              för vare sig den kommunala skolan eller för den nyetablerade friskolan.
              Följden blir att båda skolorna får svårt att klara av sitt uppdrag,
              att utbilda elever på bästa sätt. Den utveckling som har skett
              gällande friskolor har snarare blivit osund konkurrens än kvalitetshöjande.
              Vi menar att en kommun där det redan finns bristande elevunderlag
              måste kunna lägga in ett kommunalt veto mot en ny friskoleetablering.
            </seg>
            <seg n="256c9fad">
              Herr talman! Till viss del är friskolorna här för att stanna.
              Då måste vi också ha någon slags ordning, även i skolvärlden.
              Vi kan inte ha två olika system som motverkar varandra, till nackdel
              för både skattebetalare och elever.
            </seg>
            <seg n="bf97360d">
              Likaså anser vi att de vinster som genereras från friskolor ska
              återinvesteras i skolan och inte sättas in på konton belägna på
              någon varm semesterö. Pengarna till skolan är rena skattemedel
              och ska också användas för våra barns utbildning, ingenting annat.
              Att dessa skattepengar slussas ut ur landet är alldeles oacceptabelt.
              Vi har en fri marknad för riskkapitalbolag och andra bolag. Jag
              menar att de får arbeta på den marknaden, inte inom skolsystemet.
            </seg>
            <seg n="dfb5f955">
              Skolan har ett demokratiuppdrag som är klart och tydligt formulerat
              i läroplanen. Det är av största vikt att eleverna i svensk skola
              lär sig vad äkta demokrati innebär: att få ha en avvikande åsikt
              och framföra den även om kanske både läraren och kamraterna är
              av en annan åsikt. Elevkårsarbetet är nog så viktigt, men demokratin
              prövas först när du möter någon med avvikande mening, inte när
              du möter en meningsfrände. Här menar vi att skolan och andra myndigheter
              har missat lite av sin demokratigärning.
            </seg>
            <seg n="7c5117d3">
              Som jag sa innan är skolan elevernas och lärarnas arbetsplats.
              Arbetsmiljön är viktig på alla arbetsplatser och även på skolan.
              Många skolor lider av eftersatt underhåll, katastrofal akustik,
              dålig ventilation, mögel och smuts med mera. Det är av yttersta
              vikt att arbetsmiljön förbättras för både lärare och elever i
              de skolor som inte uppfyller grundläggande krav på arbetsmiljö.
              I framtiden vill vi därför, tillsammans med kommunerna, satsa
              2,5 miljarder för att göra en ordentlig upprustning av landets
              skolor. Vi anser nämligen att det är en del i detta.
            </seg>
            <seg n="b6b8b448">
              Herr talman! All undervisning ska vila på vetenskaplig grund
              eller beprövad erfarenhet enligt skollagen. Ändå finns det områden
              där detta inte verkar gälla, nämligen genuspedagogik. Vi inför
              genuspedagogik och genuspiloter i förskola och skola utan att
              egentligen ta reda på vilken vetenskaplig grund detta vilar på.
              Vi vet inte heller vilka effekter det skulle kunna få på vårt
              uppväxande släkte. Är det av godo eller av ondo? Ingen av dem
              som förespråkar genuspedagogik verkar förespråka att det följs
              upp eller utvärderas. Det verkar mer vara ett politiskt projekt
              där fakta och vetenskap får stå tillbaka eller åtminstone anses
              mindre viktigt. Vi vill avskaffa genuspiloterna och låta barn
              vara barn och ta de roller de själva väljer.
            </seg>
            <seg n="7c0dd776">
              Herr talman! Jag står givetvis bakom alla våra reservationer
              men väljer att i dag yrka bifall till reservation 3, 17, 60 och
              62.
            </seg>
          </u>
          <note type="speaker" n="4e76c01e">
            Anf. 118 CAMILLA WALTERSSON GRÖNVALL (M):
          </note>
          <u who="camilla_waltersson_gronvall_e3fb3f" xml:id="i-04afbe39670c30ae-0" n="0c1768eb">
            <seg n="3e2604ee">
              Herr talman! Jag vill först passa på att önska Ibrahim Baylan
              snar bättring eftersom han tyvärr var tvungen att ganska sent
              tacka nej till debatten. Vi är glada för att Louise deltar i stället.
            </seg>
            <seg n="9e26c58c">
              Vi moderater vill att alla ska ges möjlighet att lyckas. Vi tror
              att de grundläggande kunskaper och färdigheter som grundskolan
              har till uppgift att förmedla lägger fundamentet till ett liv
              i lärande. Därför är vår stora uppgift och vårt mål att återupprätta
              den svenska kunskapsskolan. Vartenda barn ska ses och få hjälp
              efter sina behov i den svenska skolan. Att lära sig läsa är grunden
              för att klara även andra ämnen. Därför ska större kraft läggas
              på tidiga insatser. Inget barn ska passera första klass utan att
              man har ordentlig koll på barnets läsnivå. Om denna inte är tillfredsställande
              ska resurser ges som ger förutsättningar för att bli en god läsare
              med god läsförståelse. Alla barn ska få en bra start i livet.
            </seg>
            <seg n="199b8308">
              Vi vet att tidiga insatser ger mycket mer än sena. Det är inget
              otroligt anmärkningsvärt över detta även om vi i dag kan stödja
              oss mot en stor kunskap som bekräftar påståendet. Detta är dock
              inget faktum som har förändrat sig. Därför är det konstigt att
              den svenska skolan under många år har valt att ge insatser under
              elevens allra sista skolår, inte sällan efter chocken från betygspapperet
              vid juletid i årskurs 8. Tydlighet har inte varit den svenska
              skolans allra starkaste sida, men just tydlighet betyder oerhört
              mycket för eleven som arbetar och gör sina dagliga insatser i
              skolan.
            </seg>
            <seg n="cfccb723">
              Herr talman! Tydlighet är inte heller oppositionens starka sida.
              Man kan fråga sig om tillståndet i svensk skola kanske har ett
              samband med just detta. Men valtider kräver tydlighet. Alternativen
              för människor måste bli tydliga.
            </seg>
            <seg n="68b7ffe2">
              Det är inte bara valtider som kräver tydlighet. Det är framför
              allt våra barn, våra elever och våra studenter som förtjänar denna
              tydlighet. Vilken skola ska de gå till efter valet i september?
              Är det en skola som kommer att ge dem förutsättningar för ett
              liv där livschanserna är utjämnade och valmöjligheterna i livet
              står öppna? Är det en skola som är tydlig med att alla barn ska
              lyckas och att de ska få göra det utifrån sina egna förutsättningar
              och behov? Det innebär att Kalle som tycker att matte är svårt
              får extra hjälp med att hitta rätt och känna sig trygg med detta
              ämne men också att Lisa som tycker att matte är lätt som en plätt
              får extra hjälp för att hitta sina utmaningar och fortsätta tycka
              att matte är roligt. Vi får inte tappa någon elev längs vägen,
              inte heller de riktigt duktiga eleverna som kanske har fått en
              alldeles speciell begåvning. Det är en grupp som ofta glömts bort
              men som också måste få utvecklas och blomstra.
            </seg>
            <seg n="b677b8ad">
              Är det den skolan de ska gå till, eller är det en skola höljd
              i dunkel – ett alternativ som i dag inte går att skönja eftersom
              det inte finns? Det handlar om tre partier med helt olika dagordningar
              och som på flera punkter tycks peka i rakt motsatt riktning. Till
              detta kommer en helt ofinansierad verksamhet för dessa tre partier.
              De har till dags dato inte presenterat ett enda gemensamt finansierat
              förslag. De går till val på att man inte behöver det – inte behöver
              det! Det är i grunden djupt anmärkningsvärt. Och detta kommer
              från partier som säger sig vara villiga att ta ansvar för skolans
              fortsatta framtid. Viljan må finnas, herr talman, men sannerligen
              inte förmågan. Och det borde oroa alla väljare. Dessa tre partier
              har nämligen inte samma agenda när det gäller den svenska skolan.
            </seg>
            <seg n="c8feb149">
              Herr talman! Det gläder mig att Socialdemokraterna på många stora
              och avgörande områden inom skolan delar Alliansens kunskapssyn.
              Vi har många förslag som är snarlika och som överensstämmer när
              det gäller analysen om vägen framåt. Det är i grunden till gagn
              för skolan i Sverige. Vi behöver en långsiktig politik där de
              ansvarstagande partierna i Sverige samarbetar för att våra barn
              ska nå ett bättre kunskapsresultat och därmed ha möjlighet till
              en bättre framtid. Det gynnar såväl de enskilda personerna som
              vårt land.
            </seg>
            <seg n="3d1109e8">
              Ett litet land som Sverige är beroende av en kunnig och välutbildad
              befolkning. Men vad måste Socialdemokraterna ge upp i händelse
              av förhandling med Miljöpartiet och Vänsterpartiet? Det är partier
              som inte vill ha betyg, som inte vill ha tydlighet och som i grunden
              inte står för en stärkt kunskapssyn. Är det välkommen tillbaka
              för svensk flumskola som vi har att se fram emot, eller – ursäkta
              – snarare fasa för? Eller vad är det som kommer att hända?
            </seg>
            <seg n="403bf1ce">
              Nationella prov som ger en fingervisning om hur kunskapsnivån
              ser ut redan i årskurs 3 och som säkerställer en nationell likvärdighet,
              ska de försvinna? Klara och tydliga betyg som i dag ges från årskurs
              6, kommer betygen att försvinna? Miljöpartiet och Vänsterpartiet
              är direkt betygsfientliga. Det är två partier av tre. Är det inte
              rimligt att vi får veta vad den gemensamma skolagendan blir om
              Miljöpartiet får bestämma ihop med Vänstern, och dessa två sedan
              ska förhandla med Socialdemokraterna?
            </seg>
            <seg n="5c7ad297">
              Herr talman! Alliansen är tydlig. Vi har ett tydligt uppdrag.
              Vi menar att alla barn har rätt att förvänta sig att skolan gör
              allt för att de ska få uppleva att de lyckas. Därför har alliansregeringen
              bland annat tillsett att vi åter utbildar speciallärare, och vi
              har ökat på utbildningen med fler utbildningsplatser i vårpropositionen.
              Denna utbildning togs bort av den tidigare socialdemokratiska
              regeringen. Framöver vill vi utbilda ytterligare 3 000 speciallärare,
              och det är finansierat krona för krona.
            </seg>
            <seg n="0206e7b1">
              Vi är nämligen överens. Det skapar styrka, och det skapar stabilitet.
              Det skapar trygghet. Det är slut med experiment på lärarhögskolor
              och i klassrum. Ja, inte på kemin och annan genomtänkt kreativ
              verksamhet förstås, men nu är det forskning och beprövad erfarenhet
              som gäller vid utbildning av lärare, såväl vid grundutbildning
              som vid fortbildning. Nu är det undervisning i klassrummen som
              grundar sig på vetenskap och forskning som gäller. All forskning
              och de utvärderingar som finns ger vid handen att det är det som
              ger de goda resultaten.
            </seg>
            <seg n="5b6147a2">
              Den viktigaste delen i alla de satsningar som sker för ökad måluppfyllelse
              och en bättre framtid för våra barn är det vi investerar i våra
              lärare. Ingen person är mer central i byggandet av en kunskapsskola
              än just läraren. Därför satsar alliansregeringen stora resurser
              på lärarna. Det finns nu en ny lärarutbildning. Vi har satsat
              på kompetensutveckling för lärarna på en rad olika sätt; där kan
              vi nämna Lärarlyftet, Mattelyftet, Rektorslyftet, legitimationsreformen
              och mycket mer.
            </seg>
            <seg n="79760544">
              Vi inför karriärtjänster där särskilt duktiga lärare får 5 000
              kronor mer i månaden och lektorer får 10 000. Under hösten byggs
              reformen ut till att omfatta 15 000 lärare och sedan vidare mot
              att omfatta 17 000. Denna reform har fantastiska förutsättningar
              att såväl höja lärarnas status som att utgöra en enorm skjuts
              framåt vad gäller skolutveckling. Det ska löna sig att vara en
              duktig pedagog i Sverige. Frågan om höjd lön för lärare är viktig,
              och den måste fortsätta att drivas.
            </seg>
            <seg n="36399932">
              Herr talman! Den vårproposition som presenterades för några veckor
              sedan har en stor tonvikt på utbildning. Utbildning är viktigt
              för individen men också för samhället och för landet. Där finns
              en stor satsning på förskolan med satsningar på kvalitetspengar
              till bland annat mindre barngrupper, högre lärartäthet och kompetensutveckling.
            </seg>
            <seg n="24fce76c">
              I vårpropositionen finns vidare satsningar på en tioårig grundskola
              med skolstart från sex års ålder där förskoleklassen görs till
              årskurs 1 och blir en del av den obligatoriska grundskolan. Redan
              i dag går den absoluta majoriteten sexåringar i förskoleklass,
              men vi gör förskoleklassen till en del av grundskolan för att
              den ska omfattas av skollagen och rättigheten till tidiga resurser
              för alla. Vi hoppas på detta sätt nå de barn som behöver det allra
              mest och sätta ett tidigt fokus på lärandet.
            </seg>
            <seg n="f621b99c">
              Vi ger de elever som inte klarat måluppfyllelsen i sista årskursen
              möjligheten att få ett extra år för att klara detta. Utformningen
              av en obligatorisk sommarskola ska också utredas. Min fromma förhoppning
              är att med riktigt bra resurser tidigt i skolan ska de två sista
              resurserna i allt mindre utsträckning behövas.
            </seg>
            <seg n="bc29866c">
              Jag tror starkt på de tidiga insatserna. Därför är Lågstadielyftet
              en viktig satsning. Det handlar om att utbilda fler duktiga lågstadielärare
              och genom mindre klasser satsa på högre kvalitet i elevernas utbildning.
              Det handlar om ett statsbidrag på 2 miljarder för att höja kvaliteten
              på undervisningen i lågstadiet. Positivt är att det, liksom kvalitetspengarna
              i förskolan, är utformat så att det ska svara mot de lokala behoven.
              Det är alltså upp till skolorna att besluta om huruvida pengarna
              ska användas till minskning av storleken på klasser, till fler
              lärare i klassrummet, till halvklasstimmar eller möjligen till
              att anställa fler speciallärare.
            </seg>
            <seg n="35fea383">
              Det har varit en intensiv vår då de olika förslagen om utbildning
              ibland stått som spön i backen, men ingen kan påstå att det inte
              är full fart på Utbildningsdepartementet. Alliansregeringen är
              fast besluten att fortsätta att arbeta för den svenska kunskapsskolan.
              Förutom de förslag som redan nämnts i mitt anförande handlar det
              om sådant som Utbildningsvetenskapligt råd, stöd från OECD om
              internationell skolkommission samt början till utarbetandet av
              en nationell it-strategi.
            </seg>
            <seg n="d8e06e7d">
              Sammantaget är det mycket som händer inom svensk skola vilket
              ska ge bättre kunskapsresultat och ge våra barn en ljus framtid.
              Vi har under de tidigare anförandena inte fått höra några gemensamma
              förslag eller någon gemensam finansiering. Vi har egentligen inte
              fått några besked från framför allt Socialdemokraterna när det
              gäller oppositionens politik. Sålunda finns heller inget trovärdigt
              alternativ i svensk skolpolitik.
            </seg>
            <seg n="88b1ebdc">
              Alliansens förslag är finansierade krona för krona, och de följer
              en röd tråd. Alla elever ska bli sedda, och alla elever ska få
              tillräckligt med tid med en lärare. Med tålamod, envishet, kärlek,
              tydlighet och uppföljning bygger vi åter upp en skola med fokus
              på kunskap.
            </seg>
          </u>
          <note n="3c515db1">
            Jag yrkar bifall till utskottets förslag i betänkandet och avslag
            på reservationerna.
          </note>
          <note type="speaker" n="f222ccb8">
            Anf. 119 LOUISE MALMSTRÖM (S) replik:
          </note>
          <u who="louise_malmstrom_970d93" xml:id="i-9c57f1db19671705-1" n="84daca1d">
            <seg n="b6d13545">
              Herr talman! Camilla Waltersson Grönvall talar vackert om alla
              barns möjligheter. Det är helt okontroversiellt. Sedan fastnar
              hon genast i den där osäkerhetsfällan, som om en röst på Camillas
              parti skulle vara en säkrare röst när man har ett regeringsunderlag
              som bygger på SD.
            </seg>
            <seg n="91d5e155">
              Därefter berömmer hon en del av våra förslag, men då undrar jag
              verkligen hur ni tänker, Camilla Waltersson Grönvall. Ni talar
              ofta om att det tar lång tid att vända en negativ utveckling i
              skolan, och ni skyller fortfarande dagens sjunkande resultat på
              en regering som satt vid makten för åtta år sedan. Ändå har ni
              tackat nej till breda överenskommelser, och först nu accepterar
              ni förslag som vi lagt fram långt tillbaka i tiden. Jag tänker
              till exempel på rättvisare resursfördelning.
            </seg>
            <seg n="84270964">
              Om det tar så lång tid att förändra, varför börjar ni inte direkt?
              Varför vill ni inte göra blocköverskridande överenskommelser som
              kan ge svenskt skolväsen långsiktiga och förutsägbara spelregler?
              Om jag vore mer konspiratoriskt lagd skulle jag nästan misstänka
              att ni är beredda att offra eleverna för att vinna opinionen.
              Men så är det väl ändå inte, Camilla?
            </seg>
          </u>
          <note type="speaker" n="31cefc38">
            Anf. 120 CAMILLA WALTERSSON GRÖNVALL (M) replik:
          </note>
          <u who="camilla_waltersson_gronvall_e3fb3f" xml:id="i-04afbe39670c30ae-1" n="0c1768eb">
            <seg n="4829ba1c">
              Herr talman! Det är helt klart att det enskilt viktigaste målet
              för alliansregeringen sedan 2006 varit att hitta en väg bort från
              de alltmer sjunkande kunskapsresultaten som vi haft under stora
              delar av 2000-talet.
            </seg>
            <seg n="28c5eee5">
              Jag har tittat lite grann på hur det var före 2006. Redan den
              1 november 2005 kom Skolverket till den dåvarande skolministern
              med att de bland annat för att vända utvecklingen ville ha tidigare
              betyg. De ville då ha betyg från sjunde klass och skriftliga omdömen
              redan i femman. Så ville Skolverket 2005 tackla elevernas försämrade
              kunskaper, men den då sittande skolministern höll inte med och
              tillsatte heller ingen utredning på området.
            </seg>
            <seg n="45835e6a">
              Herr talman! Jag kan berätta för Louise Malmström att vi inte
              vilade på lagrarna när vi kom till makten 2006. Det tillsattes
              en rad olika utredningar, och vi var mycket måna om att de skulle
              vara väl underbyggda.
            </seg>
            <seg n="bf482850">
              Jag hade glädjen att vid den tiden sitta i SKL:s utbildningsberedning
              och vet hur långa sammanträden det var. Vi arbetade ständigt med
              de olika remissförslag som kom från Utbildningsdepartementet.
            </seg>
            <seg n="ed6551e2">
              År 2011 var det stora året för genomförandet av alliansregeringens
              reformer i större utsträckning. Det är min övertygelse att man
              inte plockar fram så omfattande reformer över en natt. Man behöver
              ha väl på fötterna, och man behöver ta hjälp av all expertis som
              finns vid undersökningarna.
            </seg>
            <seg n="1d870f0d">
              Varför gjorde inte Socialdemokraterna mer? Och hur kommer man
              att tackla de bekymmer som finns tillsammans med sina två oppositionskompisar?
              Det skulle jag vilja få redogörelse för i dag. Vad har ni för
              gemensam skolpolitik, Louise Malmström?
            </seg>
          </u>
          <note type="speaker" n="788f5050">
            Anf. 121 LOUISE MALMSTRÖM (S) replik:
          </note>
          <u who="louise_malmstrom_970d93" xml:id="i-9c57f1db19671705-2" n="84daca1d">
            <seg n="805bf031">
              Herr talman! Om ni inte väntat borde det ha vänt vid det här
              laget. Det tar faktiskt inte så här lång tid. Och om ni varit
              noggranna hade ni inte behövt backa från flera reformer.
            </seg>
            <seg n="aee9bdfa">
              Flera årskullar barn hade kunnat gå i en skola med rättvisare
              resursfördelning om ni inte hade röstat nej till det i samband
              med att vi antog den nya skollagen. I år hade barnen kunnat få
              tidigare insatser. Vi hade kunnat vara i gång med obligatorisk
              sommarskola redan den här sommaren. Vi kunde sedan ett antal år
              tillbaka till exempel ha haft en gemensam it-strategi för skolan.
              Skolklasserna kunde ha varit mindre redan; nu tror ni plötsligt
              också på det.
            </seg>
            <seg n="be68c0ad">
              Varför lägger ni då inte de här resurserna? Det är trist, och
              det som känns ännu mer trist är att det ibland verkar vara just
              ett spel för er. Ni tänker inte på att det finns elever där ute
              som trots att forskning och beprövad erfarenhet mejar ned era
              förslag till exempel kommer att få ännu tidigare betyg om ni vinner
              valet igen. Varför fattar ni beslut som inte har grund i beprövad
              erfarenhet och forskning men skjuter upp viktiga beslut som har
              det till en osäker höst när ni kanske inte längre har makten?
            </seg>
          </u>
          <note type="speaker" n="3f68e99a">
            Anf. 122 CAMILLA WALTERSSON GRÖNVALL (M) replik:
          </note>
          <u who="camilla_waltersson_gronvall_e3fb3f" xml:id="i-04afbe39670c30ae-2" n="0c1768eb">
            <seg n="c3e52f35">
              Herr talman! Är det någonting som kan liknas vid ett spel för
              gallerierna är det detta anförande av Louise Malmström, som vägrar
              besvara frågan om hur alternativet ser ut. Miljöpartiet och Vänsterpartiet
              delar i stor utsträckning inte vare sig den kunskapssyn som vi
              måhända har tillsammans eller vår syn på kunskapsuppföljning och
              betyg. När ska vi få besked, Louise Malmström, om de här delarna?
            </seg>
            <seg n="2ba606a9">
              Vi har tagit ansvar för en förändring av det svenska skolsystemet,
              och vi har investerat 7 miljarder. I de förslag vi lägger för
              den kommande mandatperioden aviserar vi ytterligare 7 miljarder,
              och de är finansierade krona för krona. Var är finansieringen
              och de gemensamma förslagen från Socialdemokraterna, Vänsterpartiet
              och Miljöpartiet?
            </seg>
            <seg n="423b8360">
              Våra förslag grundar sig på forskning och beprövad erfarenhet.
              Vi är nu beredda att ta fortsatt ansvar för att utveckla den svenska
              kunskapsskolan.
            </seg>
          </u>
          <note type="speaker" n="81dd47d4">
            Anf. 123 ROGER HADDAD (FP):
          </note>
          <u who="roger_haddad_f79cd9" xml:id="i-27266a9d2fbf9375-0" n="55dc7382" next="i-89fcb1e1bca44452-0">
            <seg n="5ccdab06">
              Herr talman! Louise Malmström talar om långsiktighet, blocköverskridande
              och ansvarstagande. Jag vill påminna om att Socialdemokraterna
              har röstat emot varenda folkparti- och alliansreform på skolområdet.
              Vilka reformer vill man riva upp om man kommer i regeringsställning?
              Hur kan Ibrahim Baylan och andra socialdemokrater åka runt i landet
              och säga att de inte tänker riva upp några skolreformer som Alliansen
              genomfört men rösta emot våra förslag här i kammaren? Det är inte
              trovärdigt.
            </seg>
            <seg n="a49ebe8d">
              Herr talman! Det här betänkandet är omfattande. Jag tänker ta
              upp några delar där det finns tydliga skillnader partierna emellan.
              Det intressanta är att de rödgröna är oeniga om det mesta, i synnerhet
              vad gäller synen på valfrihet och friskolornas framtid. Det finns
              i dag inget samlat alternativ till Folkpartiets och regeringens
              skolpolitik.
            </seg>
            <seg n="ef8d0ea4">
              Den största utmaningen i svensk skola är sjunkande resultat men
              också kvalitet, vilket också bekräftas i PISA-rapporten från 2012.
              Tyvärr har det sett ut så i 20 år. Våra reformer som började genomföras
              2011 är helt centrala för att höja kunskapsresultaten. Några reformer
              har nämnts, som den nya stadieindelade lärarutbildningen, införandet
              av nationella behörighetskrav för lärare samt vår satsning på
              karriärtjänster. Var, Louise Malmström, i PISA-rapporten hittar
              du ett politiskt beslut fattat av regeringen som inte har stöd
              i PISA-analysen?
            </seg>
            <seg n="fcb7f931">
              Folkpartiet värnar vidare elevernas valfrihet i skolan. Vi skulle
              välkomna tydliga besked från både Socialdemokraterna och Miljöpartiet
              om hur de egentligen ser på frågan om valfrihet och friskolor.
              Vänsterpartiet är åtminstone tydliga; de säger nej till valfrihet
              och friskolor och vill återinföra närhetsprincipen. I praktiken
              skulle det till exempel innebära att elever eller deras föräldrar
              inte ens kunde välja mellan två kommunala förskolor eller grundskolor
              i närområdet. Bara i min hemkommun Västerås skulle tusentals föräldrar
              och elever tvingas byta skola om Vänsterpartiets skolpolitik fick
              genomslag.
            </seg>
            <seg n="a6f0e0a2">
              Herr talman! Friskolorna är en del i utbildningssystemet. Fokus
              ska vara på kvalitet och resultat. Jag brukar påminna om att 12–13
              procent av grundskolans elever och 26 procent av gymnasieskolans
              elever går i fristående skolor. Majoriteten av Sveriges elever
              går alltså i kommunala skolor.
            </seg>
            <seg n="c8ab387b">
              Det är vidare fel att påstå att vi inte skärper uppföljningen
              av verksamheten. Sedan 2010 finns det för första gången en gemensam
              skollag. Det var vi som införde den. Det var vi som tillsatte
              Friskolekommittén för att se över och skärpa lagstiftningen och
              införa etableringskontroll och krav på långsiktighet. Ägarens
              ekonomi ska prövas innan tillstånd beviljas. Det är några förslag
              för att komma åt oseriösa aktörer. Vissa förslag är på väg fram,
              vissa utreds vidare.
            </seg>
            <seg n="14162246">
              Herr talman! Det finns också partier som sprider uppgiften att
              Skolinspektionen automatiskt beviljar tillstånd när man ansöker
              om att starta en friskola. Vänsterpartiet skriver i reservationen
              att det råder en okontrollerad utveckling. Men vi har ingen etableringsfrihet.
              Vi har en tillståndsprocess som Skolinspektionen använder sig
              av när man ansöker om att få bedriva friskola.
            </seg>
            <seg n="6a293389">
              Antalet ansökningar om att få bedriva friskola har sjunkit. Antalet
              ansökningar var förra året hälften så många som 2011. Andelen
              avslag har däremot ökat. År 2009 godkändes 40 procent, 2013 godkändes
              20 procent. Brister i elevprognoser är den vanligaste orsaken
              till avslag, men det beror också på minskade ungdomskullar. Regelverket
              kommer att skärpas ytterligare, till exempel genom att ett tillstånd
              ska användas inom två år. Självklart har också vår nationella
              debatt och de signaler vi förmedlat om att skärpa kriterierna
              fått effekt innan lagstiftningen trätt i kraft. Av dem som får
              tillstånd är det ungefär hälften som sedan väljer att etablera
              sig. Enligt den senaste siffran var det ungefär 34 procent som
              meddelat att de faktiskt går vidare och startar en friskola.
            </seg>
            <seg n="2f53575c">
              Skolinspektionen är en av våra prioriterade myndigheter. Vi har
              höjt anslaget och gett myndigheten ökade befogenheter. Innan skärpningarna
              genomfördes kunde skolor och huvudmän totalt strunta i Skolinspektionens
              granskningar. Det bästa exemplet är socialdemokratiskt styrda
              Malmö stad. Där har S-ledningen bokstavligen sänkt kraven och
              kvaliteten på skolorna i Rosengård. Andreas Konstantinides, S-ordförande
              i Rosengårds stadsdelsnämnd, tvingades att be om ursäkt i tv för
              att politiken inte hade tagit sitt ansvar.
            </seg>
            <seg n="9ca23168">
              Skolinspektionen kritiseras ibland, och flera önskar mer stödinsatser.
              Folkpartiet anser att Skolverket har uppdraget att stödja och
              ge råd till skolorna. Skolinspektionen ska vara just en inspektion
              som en viktig del i vårt arbete att nationellt bedöma kvaliteten
              och likvärdigheten i skolan. Den kan numera utdöma vite och som
              en sista åtgärd återkalla tillstånd.
            </seg>
            <seg n="70f5a3f9">
              Likvärdighetsfrågan har berörts i debatten. Skolverket konstaterar
              efter PISA-analysen att skillnaden i socioekonomisk nivå mellan
              kommunala och fristående skolor vid mätningen 2012 var mindre
              än vid mätningen 2003. Med det sagt kommer vi att fortsätta att
              ställa krav på alla skolor och fokusera på utanförskapsområden.
              Därför sker vissa specialdestinerade satsningar till de här skolorna.
              Innan Socialdemokraterna kommunaliserade skolan hade vi hög kvalitet
              och bra resultat. Skillnaderna var små och likvärdigheten god.
              Nu motioneras det om ökat statligt ansvar just för att öka likvärdigheten.
              Folkpartiet konstaterar att parlamentariskt stöd i dag saknas
              för vår åsikt att staten helt bör överta ansvaret för skolan och
              lärarna.
            </seg>
            <seg n="d0e651e8">
              Men läser man motionerna noga, herr talman, inte minst från Socialdemokraterna,
              ser man att det kommunala huvudmannaskapet skulle sättas ur spel
              när det krävs att staten ska överta ansvaret för kvalitetsuppföljningen,
              för lärarlönerna och för lärarnas fortbildning. Ja, det yrkas
              i detta betänkande till och med på att man ska detaljstyra resursfördelningen.
            </seg>
            <seg n="00e46923">
              Det senare har Skolverket och Skolinspektionen studerat. De har
              landat i att det är omöjligt att nationellt och så detaljerat
              styra hur resurserna ska fördelas.
            </seg>
            <seg n="b57fa173">
              Folkpartiet vill understryka att det redan i dag står i skollagen
              att resurserna ska anpassas till skolor efter elevernas behov.
              Vi skriver också i betänkandet att vi håller på att justera skollagen
              så att det blir ännu tydligare att förskolechef och skolrektor
              ska fördela resurser utifrån behov.
            </seg>
            <seg n="6334065c">
              Herr talman! Utredaren Leif Lewin överlämnade nyligen betänkandet
              Staten får inte abdikera – om kommunaliseringen av den svenska
              skolan . Lewin slår fast att kommunaliseringens effekter bidragit
              till försämrade studieresultat och försämrad likvärdighet genom
              att staten och kommunerna inte gav lärarna nödvändiga arbetsförutsättningar.
              Läraryrkets status har sjunkit som en sten, och lärarnas löner
              har halkat efter.
            </seg>
            <seg n="e3e6b277">
              Vår slutsats från Folkpartiet är att kommunaliseringen inte landade
              bra, och det är en förklaring till kvalitetsbristerna och de stora
              skillnaderna i dag.
            </seg>
            <seg n="a79f4550">
              I avvaktan på ökat stöd i kammaren för ett förstatligande föreslår
              vi fortfarande andra reformer tillsammans med våra vänner i alliansregeringen.
              Vi måste locka fler studenter till yrket. Vi satsar på karriärtjänster.
              Det är unikt att en regering efter kommunaliseringsbeslutet satsar
              nationella pengar på att höja lärarnas löner, trots att det är
              tydligt att arbetsgivare är kommuner och fristående skolor. Det
              står tydligt i skollagen. Rektor är ytterst ansvarig på skolenheten,
              men i kommunen är kommunfullmäktige ytterst ansvarig, inte Sveriges
              riksdag.
            </seg>
            <seg n="9c225d72">
              Herr talman! Vi har också skärpt den nationella uppföljningen
              av resultaten. För att lyfta kvaliteten inför vi nu krav på behörighet
              och en lärarlegitimation. Här vill jag påminna om att de rödgröna
              röstade på tre olika sätt. Socialdemokraterna röstade för. Miljöpartiet
              lade ned sina röster. Och Vänsterpartiet röstade emot. Hur en
              rödgrön regering ser på lärarlegitimation vet jag inte. Hur en
              rödgrön regering tolkar vad som ska anses vara en lärare är högst
              oklart. Så är det trots att detta är avgörande för skolans resultat.
              Det handlar alltså om lärarnas kompetens och undervisningen i
              klassrummet. Även här får vi stöd i PISA-rapporten.
            </seg>
            <seg n="b11ecf4d">
              Avslutningsvis, herr talman, vill jag nämna riksinternaten. Anledningen
              till att vi inte står bakom yrkandena är att regeringen har aviserat
              och beställt ett underlag som är på väg till riksdagen. Vi ska
              se över riksinternatsstatusen, som ska upphöra. Och det handlar
              inte minst om att Skolinspektionen ska få ett förtydligat uppdrag
              i skollagen, så att man också kan granska elevboendena i anslutning
              till skolverksamheter, exempelvis den vid Lundsbergs skola.
            </seg>
          </u>
          <note n="d1d8d211">
            Anf. 124 ULRIKA CARLSSON i Skövde (C):
          </note>
          <u who="roger_haddad_f79cd9" xml:id="i-89fcb1e1bca44452-0" n="55dc7382" prev="i-27266a9d2fbf9375-0">
            <seg n="894d50ed">
              Herr talman! Ja, det är dags för debatt om det svenska skolväsendet.
              Det är ingen proposition från regeringen, utan det är oerhört
              många motioner från den allmänna motionstiden. Jag kan kanske
              likna det vid en Gott &amp; blandat-påse, om det inte vore så att
              det faktiskt är mycket mer viktigt. Därför får det kanske bli
              lite mer substans i det hela.
            </seg>
            <seg n="bed91a7d">
              Jag tycker att det är både viktigt och klargörande, för det visar
              också att det skiljer sig på flera olika sätt. En del partier
              har av någon anledning valt att inte ens dyka upp i debatten,
              till exempel Miljöpartiet, åtminstone inte än.
            </seg>
            <seg n="b1133304">
              Alliansregeringen har under snart åtta år fokuserat på kunskap,
              på lärares kompetens och på styrdokumenten. Det handlar om att
              ha elevens möjligheter i fokus. Vi satsar på en skola med både
              kunskap och kreativitet. Jag tror att det är oerhört viktigt att
              titta på just styrdokumenten, den läroplan som gäller från 2011.
              Den har några år på nacken, och jag ser verkligen fram emot att
              få se utvärderingarna av resultatet, där man visar på de viktiga
              förmågor som elever också bör ha med sig.
            </seg>
            <seg n="45a3d74c">
              Vi kan till exempel läsa den senaste rapporten om PISA 2012,
              som det refererades till tidigare, om digital problemlösningsförmåga
              hos 15-åringar. På ett ganska grundläggande plan skiljer sig svenska
              elever och till exempel finska elever inte så mycket åt, men när
              man går ned på djupet i de här olika kunskapsdelarna kan vi tyvärr
              se att vi tappar. Jag tror att det är oerhört viktigt att de här
              förmågorna får komma fram och verkligen utvecklas.
            </seg>
            <seg n="86230a69">
              För Centerpartiets del är det viktigt att vi har en skola med
              både kunskap och kreativitet. Innovationsförmåga och entreprenöriellt
              lärande är jätteviktiga delar. Det handlar om att ge resurser
              utifrån behov, att ge resurser till de barn som behöver det allra
              mest för att stärka kunskapsutvecklingen tidigt. Men det handlar
              också om att ge alla barn möjligheter att komma så långt som möjligt.
            </seg>
            <seg n="a020162b">
              Sedan är det kanske den viktigaste punkten. Lärare och rektorer
              – tillsammans med elever och föräldrar, såklart – är de viktigaste
              för att eleverna ska nå resultat.
            </seg>
            <seg n="90dfbe2f">
              Det handlar om de delarna. Det ska vara en skola med kunskap
              och kreativitet. Man ska satsa tidigt och ge resurser efter behov.
              Det handlar om lärare och rektorer, som står för en stor del av
              ledarskapet. Och det man satsar på kompetensutveckling blir bland
              det viktigaste att fortsätta med.
            </seg>
            <seg n="0ac9671f">
              Jag tror nämligen att en viktig del inte handlar om att det ska
              till nya reformer, utan man behöver titta på hur det ser ut nu
              med de behov som finns. Hur ska vi göra för att nå än längre?
              Styrdokumenten är på plats. Den nya lärarutbildningen är på plats.
              Karriärutvecklingsreformen är på plats.
            </seg>
            <seg n="57f7afea">
              Det har lite raljant påtalats tidigare att det skulle vara någon
              form av rörighet i det hela. Det finns vissa inkörningsproblem,
              men alla reformerna är rätt att göra, inte minst karriärutvecklingsreformen,
              som nämndes ganska ingående vid det PISA-seminarium som utbildningsutskottet
              anordnade i februari.
            </seg>
            <seg n="30617749">
              När det gällde frågor från både oppositionen och majoriteten
              pekade Andreas Schleicher väldigt tydligt på lärarnas profession,
              på en karriärutvecklingsreform och på att våga mäta lärares och
              utbildningens kvalitet. Det var klargörande och positivt, tycker
              jag, av Socialdemokraternas representant i debatten, Louise Malmström,
              att faktiskt lyfta upp detta. Jag tolkar det som att man faktiskt
              är beredd på att också utvärdera undervisningens kvalitet. Det
              välkomnar jag verkligen.
            </seg>
            <seg n="3b856f9c">
              Nu blir kanske en del av kollegerna i utbildningsutskottet trötta
              på mig. Jag berättar ofta om min skolresa. Ni gör alla många studiebesök
              ute i verkligheten. Men det är väl något som ger både kraft och
              energi till att fortsätta arbeta för att utveckla den svenska
              skolan. Att man besöker framgångsrika skolor behöver inte betyda
              att man alltid besöker bullerbyidyller. Det finns utmaningar på
              alla skolor, men man väljer olika vägar för att möta dem.
            </seg>
            <seg n="19a9c7e3">
              För bara ett par veckor sedan hade jag förmånen att vara i Fredsbergs
              Friskola, en liten skola utanför Töreboda. De har en oerhört viktig
              verksamhet som är populär. De har haft ett vikande elevunderlag,
              men nu vänder det. Man ser att det också finns en strömning ut
              från tätorten när det gäller att gå i en friskola på landsbygden.
              Man satsar mycket på de kreativa delarna men också på kunskapsdelarna.
            </seg>
            <seg n="337534c3">
              Ett annat mycket spännande besök var på Östlyckeskolan i Alingsås,
              där man jobbar med samverkan mellan skola, arbetsliv och näringsliv.
            </seg>
            <seg n="02ecbd76">
              Det var något som slog mig efter de här två besöken. När man
              sitter och förbereder sig inför debatten kan man hitta disputerade
              forskare som har skrivit olika former av rapporter. Jag kom över
              en rapport av Anna-Carin Bredmar som handlar om arbetsglädje.
              Och det var nog det som blev oerhört tydligt både på Fredsbergs
              Friskola och på Östlyckeskolan i Alingsås. Det var en arbetsglädje
              och en stolthet över det som lärare och elever gör tillsammans
              varje dag. Det betyder inte att det är fritt från problem eller
              utmaningar, men det bidrar till ett lärande som jag skulle önska,
              hett och innerligt, att alla skolor kunde visa på och bidra med.
            </seg>
            <seg n="d034efb0">
              Det handlar om emotionell närvaro. Ja, John Hattie pekar på att
              lärare som är duktiga på sitt ämne och har en passionerad förmåga
              och ett intresse av att förmedla det och se barns lärande växa
              blir en viktig del. Hur ska vi då bete oss politiskt för att nå
              dit?
            </seg>
            <seg n="2ac2ea47">
              Jo, det handlar om att bland annat satsa på kompetensutveckling
              och även det som syns så tydligt i debatten, nämligen att låta
              lärare vara lärare. Alliansregeringen minskar den administrativa
              delen för lärare. Vi satsar på kompetensutveckling och på förtydligande
              av styrdokumenten. Det är sådant som är viktigt för att det ska
              bli – vad ska jag säga? – inte lättare, det menar jag inte, men
              större möjligheter för lärare att känna att de utnyttjat sin profession
              så att eleverna kan komma längre på sin kunskapsresa.
            </seg>
            <seg n="d41a2ab5">
              Ursäkta, Socialdemokraterna, men hela er första reservation,
              som ni om jag minns rätt yrkade bifall till, innebär att slå in
              öppna dörrar. Jag funderar över om Socialdemokraterna är desperata
              och verkligen vill göra upp med allianspartierna eftersom det
              finns så få punkter där oppositionen har skrivit sig samman.
            </seg>
            <seg n="d2dd3055">
              Jag har också förvånats över att man så ofta i debatten lyfter
              fram att det i dag finns en minoritetsregering i Sveriges riksdag.
              Det är väl så att det ofta har varit en minoritetsregering som
              just Socialdemokraterna har lett. Man har inte alltid fått igenom
              hela sin politik, men man gör det tillsammans med andra till viss
              del. Alliansregeringen har arbetat stenhårt för att få igenom
              mycket av det vi tror på och som jag vet att Socialdemokraterna
              många gånger har velat vara med på. I debatten säger man att man
              är med på mycket men att man inte gillar vissa saker, och därför
              säger man nej till helheten. Men vi kan se att man lägger sig
              nära.
            </seg>
            <seg n="d487a5bc">
              Det är också positivt att Socialdemokraterna säger sig vara villiga
              att vara med och utvärdera utbildningens kvalitet.
            </seg>
            <seg n="1eb4ced8">
              Jag tror inte att det är så stor idé att recensera så mycket
              mer av den ej så samlade oppositionen eftersom man inte heller
              är speciellt intresserad av att ta debatten. Jag yrkar bifall
              till förslaget i betänkandet, herr talman, och avslag på reservationerna.
              Min förhoppning är att vi även i fortsättningen ska få driva frågan
              om att stärka kvaliteten i skolan och att stärka fokus på eleven
              samt att lärarnas möjligheter att få vara lärare ska bli ledstjärnan.
            </seg>
          </u>
          <note type="speaker" n="139a6312">
            Anf. 125 YVONNE ANDERSSON (KD):
          </note>
          <u who="yvonne_andersson_3449f2" xml:id="i-777ee77df5878155-0" n="dde94e94">
            <seg n="b118d367">
              Herr talman! Ett motionsbetänkande debatteras så här i slutet
              av riksdagsåret. Många frågor lyfts fram. De handlar om det mesta,
              och mina kolleger har verkligen belyst ett antal av frågorna tidigare.
              De har också påpekat det som jag vill göra, nämligen att vi är
              fruktansvärt eniga. De frågor vi inte har varit eniga om har vi
              hanterat tydligt och klart och kompromissat om så att vi kan stå
              upp för dem.
            </seg>
            <seg n="2317660f">
              Jag avser i mitt anförande att belysa tre aspekter som är mycket
              viktiga för oss kristdemokrater. Det är skolans värdegrund, lärarnas
              roll samt bedömning och betygssättning.
            </seg>
            <seg n="567f7bf7">
              Skolans värdegrund är A och O. Men den är inte vilken värdegrund
              som helst. Allt vilar på en värdegrund. Alltför sällan lyfter
              vi fram hur viktig en värdegrund är. Av skollagen framgår att
              skolans värdegrund ska vara den etik som förvaltats av kristen
              tradition och västerländsk humanism. Den kristna traditionen är
              vår historia oavsett om vissa inte vill det eller andra bejakar
              det. Det är denna värdegrund som har byggt upp vår demokrati,
              och det är denna värdegrund som talar om människors lika värde
              och som lyfter upp individens fostran till att omfatta rättskänsla,
              tolerans, generositet och ansvarstagande.
            </seg>
            <seg n="db4b9625">
              Om denna värdegrund fick genomsyra vuxnas och barns handlande
              i skolvardagen skulle många av de problem som vi åter och återigen
              handskas med lösas. Se på till exempel mobbning, kränkning och
              respektlöshet. De har alla egentligen sin orsak i att värdegrunden
              inte upprätthålls eller är en del av det normala livsmönstret
              i skolan.
            </seg>
            <seg n="cb88bf36">
              I dessa examenstider handlar debatten från och till om skolavslutningar.
              Ska de få förekomma i kyrkan, som de alltid har gjort, eller ska
              man behöva bryta traditionerna? Dessa debatter tycker jag är beklagliga.
              Skolan ska inte ha konfessionella inslag som obligatorium, men
              alla barn ska kunna få del av vårt kulturarv, och alla barn ska
              via religionskunskapen veta vad den kristna läran handlar om.
            </seg>
            <seg n="c1a69c53">
              Det finns alltså två mycket starka pedagogiska argument för att
              ha kvar kyrkorummet i examenshögtid. Eleverna ska lära sig traditioner,
              och det svenska kulturarvet har ett värde i sig. Låt oss inte
              glömma bort det. Precis som i alla andra samhällen och i sociala
              sammanhang finns ett kulturarv att ta med. Eleverna ska dessutom
              lära sig om kristendomen, precis som andra religioner, inom ramen
              för religionskunskapen. Kyrkorummet är definitivt den plats som
              erbjuder mest kunskap i sina olika uttryck om den kristna läran.
            </seg>
            <seg n="0bdb4815">
              Ministrarna har satt ned foten, och snart kommer ett regeringsförslag
              för riksdagen att ta ställning till. Jag utgår från att det inte
              finns ett enda parti som går emot att våra barn ska få kännedom
              om den värdegrunds rötter varpå skolan vilar.
            </seg>
            <seg n="3a2b2e00">
              Jag kan inte i det här sammanhanget låta bli att tala om Marie
              Louise Törnvall, docent i pedagogik vid Linköpings universitet.
              Hon skrev en doktorsavhandling i början av 80-talet om värderingar
              av människor från andra länder. Då hade vi inte lika många vänner
              från andra länder i Sverige, men det var en aktuell fråga redan
              för 30 år sedan.
            </seg>
            <seg n="d3f643d5">
              De som var mest toleranta var de barn som hade gått i söndagsskola.
              En av förklaringarna som Marie Louise Törnvall lyfte fram var
              att barnen från början hade fått lära sig den lilla sången Jesus
              älskar alla barnen . Jag tror att det finns många anekdoter att
              höra, men den här boken kan läsas och finns uppsatt på Linköpings
              universitets lista över doktorsavhandlingar.
            </seg>
            <seg n="6ae5543a">
              Jag övergår till att säga något om lärarnas roll.
            </seg>
            <seg n="67017b1d">
              Den 8 april var Rifo, Riksdagsledamöter och forskare, inbjuden
              till KVA, Kungliga Vetenskapsakademien, för att delta i ett seminarium
              benämnt Vad säger forskningen om betygen, lärarna och det fria
              skolvalet? På detta seminarium slogs det fast vad vi alla vet.
              Familjerna och föräldrarna har den suveränt mest genomgripande
              påverkan på om eleverna ska få framgång i skolan. Det beror helt
              enkelt på de attityder, värderingar och normer som finns i hemmet.
              När familjen mår bra och är positiv till skolan går det nästan
              alltid bra för eleverna.
            </seg>
            <seg n="7647795c">
              I skolan har dock läraren den allra viktigaste och centrala rollen.
              Det är läraren som ser eleven, det är läraren som ska finna vilken
              nivå som eleven ska undervisas på och det är läraren som ska reflektera
              med eleven så att denne blir motiverad i undervisningen. Det är
              synnerligen viktigt att läraren i Sverige, som i Finland och i
              andra länder där eleverna har goda skolresultat, är en auktoritet
              i klassrummet. Det är läraren som är arbetsledaren. Det är läraren
              som har ansvar för vad som händer i klassrummet.
            </seg>
            <seg n="0446d745">
              Enligt en utredning benämnd Timss finns det ett starkt samband
              mellan lärarens förmåga att skapa motivation och autonomi och
              lärarens förmåga att skapa tillit, att hjälpa till att fokusera
              och att vara tillgänglig.
            </seg>
            <seg n="6fc602c2">
              Jag övergår till frågan om betyg och resultatbedömning. På samma
              seminarium lyfte professor Jan-Eric Gustafsson betygens funktion
              och effekt för lärande och vilken roll som betygen och resultatredovisningen
              har. Här kommer man fram till att de, utöver att de är motiverande
              för den enskilde eleven, också ger bra information till hemmet,
              föräldrarna och omgivningen.
            </seg>
            <seg n="f6aca645">
              För att i det här sammanhanget komma in på PISA-undersökningen
              har vi inte haft den skolkultur där man har mätt exakta kunskaper.
              Medan man i PISA vill ha rätta svar har svenska lärare många gånger
              velat ha reflekterande tänkande. Nu sker en justering, för vi
              kan inte både internationalisera och spela på samma bollplan och
              samtidigt göra olika. Det blir inte rättvist, helt enkelt.
            </seg>
            <seg n="8414df1d">
              Jag tror fortfarande att många delar av de jämförande studierna
              inte blir helt korrekta därför att förutsättningarna är olika
              vad gäller tid, attityder, lärverktyg och lärares utbildning.
              Här måste vi jobba vidare. Vi har, och det vill jag säga så här
              i slutet av diskussionen i dag, en skola där vi på kort tid gjort
              har större förändringar än någonsin i svensk skola. Vi kan vara
              stolta över den i dag, och vi kan vara stolta över de många duktiga
              elever som studerar på universiteten här i Sverige och i andra
              länder. Men mer måste göras, och därför måste vi ta tag i skolan,
              för den är vår framtid, som många har sagt.
            </seg>
          </u>
          <note n="6445f79d">
            Jag yrkar bifall till förslaget i betänkandet och avslag på samtliga
            motioner och reservationer.
          </note>
          <note n="80c96a9c">
            Överläggningen var härmed avslutad.
          </note>
          <note n="a4e38264">
            16 § Bordläggning
          </note>
          <note n="f4cb9cfb">
            Följande dokument anmäldes och bordlades:
          </note>
          <note n="a35ab480">
            17 § Anmälan om interpellationer
          </note>
          <note n="debef08e">
            Följande interpellationer hade framställts:
          </note>
          <note n="3be3c85e">
            den 29 april
          </note>
          <note n="20f33cb6">
            Ann-Christin Ahlberg
          </note>
          <note n="83b31a4b">
            den 30 april
          </note>
          <note n="24b61f55">
            Patrik Björck
          </note>
          <note n="197457ae">
            den 2 maj
          </note>
          <note n="bb8cdbde">
            Johan Andersson
          </note>
          <note n="6b9d346f">
            18 § Anmälan om frågor för skriftliga svar
          </note>
          <note n="d1df5492">
            Följande frågor för skriftliga svar hade framställts:
          </note>
          <note n="3be3c85e">
            den 29 april
          </note>
          <note n="1245dd3e">
            Hans Hoff
          </note>
          <note n="83b31a4b">
            den 30 april
          </note>
          <note n="1245dd3e">
            Hans Hoff
          </note>
          <note n="0c3c509e">
            19 § Anmälan om skriftliga svar på frågor
          </note>
          <note n="e12a7643">
            Skriftliga svar på följande frågor hade kommit in:
          </note>
          <note n="506e39b3">
            den 28 april
          </note>
          <note n="51aa2920">
            Tomas Eneroth
          </note>
          <note n="3be3c85e">
            den 29 april
          </note>
          <note n="1761f27e">
            Amineh Kakabaveh
          </note>
          <note n="83b31a4b">
            den 30 april
          </note>
          <note n="bb8cdbde">
            Johan Andersson
          </note>
          <note n="ec75e8fe">
            Anders Karlsson
          </note>
          <note n="43548a4b">
            Olle Thorell
          </note>
          <note n="1639d6c4">
            Kent Härstedt
          </note>
          <note n="51d62384">
            Christina Oskarsson
          </note>
          <note n="7ddd2eb0">
            20 § Kammaren åtskildes kl. 18.22.
          </note>
          <note n="626b46fc">
            Förhandlingarna leddes
          </note>
        </div>
      </body>
    </text>
  </TEI>
</teiCorpus>
