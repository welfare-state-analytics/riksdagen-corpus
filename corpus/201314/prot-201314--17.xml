<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--17</head>
          <docDate when="2013-10-23">2013-10-23</docDate>
        </div>
      </front>
      <body>
        <div>
          <note n="7693b804">
            ﻿
          </note>
          <note n="c7a8fd1c">
            Riksdagens protokoll
          </note>
          <note n="9299cc5b">
            2013/14:17
          </note>
          <note type="date" n="bfb311e4">
            Onsdagen den 23 oktober
          </note>
          <note n="56c28d75">
            Kl. 09:00 - 17:37
          </note>
          <note n="59b0a943">
            1 § Justering av protokoll
          </note>
          <note n="78b2c2ea">
            Protokollet för den 17 oktober justerades.
          </note>
          <note n="b88d2db2">
            2 § Anmälan om kompletteringsval
          </note>
          <note n="caf0e5b8">
            Förste vice talmannen meddelade att Centerpartiets riksdagsgrupp
            anmält Karin Östring Bergman som suppleant i socialutskottet under
            Rickard Nordins ledighet.
          </note>
          <note n="ae8977c9">
            Förste vice talmannen förklarade vald under tiden den 23 oktober–20
            december till
          </note>
          <note n="7c0188e2">
            suppleant i socialutskottet
          </note>
          <note n="93c83e3e">
            3 § Anmälan om fördröjda svar på interpellationer
          </note>
          <note n="8065ccd4">
            Följande skrivelser hade kommit in:
          </note>
          <note n="4a940373">
            Interpellation 2013/14:26
          </note>
          <note n="140c0585">
            Interpellation 2013/14:26 Behovet av långsiktig tågplanering
          </note>
          <note n="37e9da88">
            Interpellationen kommer att besvaras tisdagen den 5 november
            2013.
          </note>
          <note n="64299d9a">
            Skälet till dröjsmålet är tidigare inbokade resor och arrangemang.
          </note>
          <note n="1f100821">
            Fredrik Ahlén
          </note>
          <note n="4ae8b682">
            Interpellation 2013/14:43
          </note>
          <note n="e6196b71">
            Interpellation 2013/14:43 Västerdalsbanan och andra lågtrafikerade
            banor
          </note>
          <note n="ac650665">
            Interpellationen kommer att besvaras tisdagen den 12 november
            2013.
          </note>
          <note n="64299d9a">
            Skälet till dröjsmålet är tidigare inbokade resor och arrangemang.
          </note>
          <note n="1f100821">
            Fredrik Ahlén
          </note>
          <note n="cba3c0a8">
            Interpellation 2013/14:44
          </note>
          <note n="f48d76a8">
            Interpellation 2013/14:44 Lysekilsbanans framtid
          </note>
          <note n="ac650665">
            Interpellationen kommer att besvaras tisdagen den 12 november
            2013.
          </note>
          <note n="64299d9a">
            Skälet till dröjsmålet är tidigare inbokade resor och arrangemang.
          </note>
          <note n="1f100821">
            Fredrik Ahlén
          </note>
          <note n="3310cf0d">
            Interpellation 2013/14:46
          </note>
          <note n="1b0748b1">
            Interpellation 2013/14:46 Arbetslösheten
          </note>
          <note n="dc3767be">
            Interpellationen kommer att besvaras den 5 november 2013.
          </note>
          <note n="c4f3c0ac">
            Skälet till dröjsmålet är inbokade engagemang och resor som inte
            kan ändras.
          </note>
          <note n="9b93b68d">
            Monica Rodrigo
          </note>
          <note n="997c5d24">
            Interpellation 2013/14:49
          </note>
          <note n="5f44d0dc">
            Interpellation 2013/14:49 Ökningen av antalet dödsolyckor
          </note>
          <note n="dc3767be">
            Interpellationen kommer att besvaras den 5 november 2013.
          </note>
          <note n="c4f3c0ac">
            Skälet till dröjsmålet är inbokade engagemang och resor som inte
            kan ändras.
          </note>
          <note n="9b93b68d">
            Monica Rodrigo
          </note>
          <note n="1c088f8e">
            4 § Ärenden för hänvisning till utskott
          </note>
          <note n="28b79240">
            Följande dokument hänvisades till utskott:
          </note>
          <note n="dc4b99f2">
            5 § Ärende för förnyad bordläggning
          </note>
          <note n="4fdf2dfc">
            Följande dokument bordlades för andra gången:
          </note>
          <note n="86ec3a94">
            6 § Riksrevisionens årliga rapport 2013
          </note>
          <note n="74aff080">
            Förste vice talmannen konstaterade att ingen talare var anmäld.
          </note>
          <note n="b5334c7e">
            7 § Ändringar i inkomstskattelagen med anledning av Kroatiens
            anslutning till EU
          </note>
          <note n="74aff080">
            Förste vice talmannen konstaterade att ingen talare var anmäld.
          </note>
          <note n="0303e9b0">
            8 § Beskattning av etanolbränsle
          </note>
          <note n="74aff080">
            Förste vice talmannen konstaterade att ingen talare var anmäld.
          </note>
          <note n="6f5c01fd">
            9 § Erkännande och verkställighet av utevarodomar inom EU
          </note>
          <note type="speaker" n="26b2a7ad">
            Anf. 1 CARL-OSKAR BOHLIN (M):
          </note>
          <u who="carl-oskar_bohlin_165556" xml:id="i-c47574436f38040a-0" n="8fbae5b0">
            <seg n="f4df6dad">
              Fru talman! Jag tänkte inte orda länge om detta eftersom vi har
              ett enigt betänkande. Jag ska ändå poängtera vikten av att vi
              får ett rättsligt samarbete inom EU som fungerar även inom verkställighetsdelen
              av de rättsliga besluten. Det internationella straffrättsliga
              samarbetet innebär att stater bistår varandra i pågående brottsutredningar,
              inför och under rättegångar och – icke att förglömma – även när
              det kommer till att verkställa en straffrättslig påföljd som är
              meddelad i ett annat land.
            </seg>
            <seg n="ef3f1ce6">
              Propositionen berör utevarodomar, alltså när en dom har meddelats
              mot någon som inte har varit på plats under en rättegång. Det
              är viktigt att påpeka att det rambeslut som propositionen implementerar
              inte syftar till att lägga sig i vilka förutsättningarna är för
              att meddela en utevarodom i den nationella rätten. Det syftar
              i stället till att harmonisera benämningen av vad en utevarodom
              är så att det kan hanteras konsekvent i hela unionen och på så
              sätt förenkla handläggningen av utevarodomen.
            </seg>
            <seg n="b4993440">
              Detta kan tyckas vara en liten fråga i det stora sammanhanget,
              men det är viktigt att den blir konsekvent reglerad. När alla
              länder har ratificerat detta rambeslut har vi tagit ett ytterligare
              steg mot en effektivare rättslig hantering av dömda brottslingar
              i EU. Det är också viktigt att säga att detta i grunden är en
              rättssäkerhetsfråga eftersom lika fall måste behandlas lika inom
              hela Europeiska unionen. Man ska kunna förvänta sig att få en
              likvärdig rättslig bedömning oavsett var i unionen ens påföljd
              ska verkställas.
            </seg>
          </u>
          <note n="e6bbff3f">
            Överläggningen var härmed avslutad.
          </note>
          <note n="030c2ad6">
            10 § Ramavtal om partnerskap och samarbete mellan Europeiska
            unionen och dess medlemsstater, å ena sidan, och Republiken Filippinerna,
            å andra sidan
          </note>
          <note n="74aff080">
            Förste vice talmannen konstaterade att ingen talare var anmäld.
          </note>
          <note n="3a482039">
            11 § Ramavtal om partnerskap och samarbete mellan Europeiska
            unionen och dess medlemsstater, å ena sidan, och Socialistiska
            republiken Vietnam, å andra sidan
          </note>
          <note n="74aff080">
            Förste vice talmannen konstaterade att ingen talare var anmäld.
          </note>
          <note n="8e73f500">
            12 § Minskade krav på dokumentation i skolan
          </note>
          <note n="2b64f6e4">
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker" n="e968e540">
            Anf. 2 ADNAN DIBRANI (S):
          </note>
          <u who="adnan_dibrani_954940" xml:id="i-68795db30d330b63-0" n="af156db9">
            <seg n="88341500">
              Fru talman! God morgon till er alla! Jag hoppas att ni är lite
              piggare än vad jag är i dagsläget. Jag ska försöka göra detta
              så smidigt som möjligt trots min förkylning.
            </seg>
            <seg n="ebf9d73f">
              Efter sju år med en borgerlig regering ser vi en del av resultaten.
              Skolresultaten har fortsatt att sjunka, och den likvärdighet som
              jag vurmar för har minskat. Elevernas bakgrund avgör alltmer om
              de kommer att lyckas med sina studier i grund- och gymnasieskolan.
              Sverige har gått från en topposition till en medelmåtta enligt
              de internationella rankningarna. Det här duger inte.
            </seg>
            <seg n="4bdd037f">
              Det enskilt viktigaste för elevernas resultat är att de möter
              skickliga och engagerade lärare som har bra förutsättningar att
              bedriva en god undervisning. Jag hade med allra största sannolikhet
              inte stått här framför er om jag inte hade haft en lärare som
              gav mig en skjuts framåt när jag så väl behövde det och visade
              mig vägen.
            </seg>
            <seg n="3efb661c">
              Fru talman! För att stärka läraryrket krävs förbättringar på
              flera områden. Vi vill se en professionalisering av läraryrket
              med lärare som har rätt till en systematisk kompetensutveckling
              och gott om tid att bedriva och utveckla undervisningen. De ska
              också ha bra villkor genom karriärutveckling samt goda former
              för samarbete och utbyte med sina kolleger.
            </seg>
            <seg n="478178ed">
              Lärare ska ha tid att vara just lärare. Därför behöver mängden
              administration minska. Politiken ska skapa förutsättningar för
              lärare att göra ett bra jobb, men inte bestämma hur det ska utföras.
              Skolans verksamhet och skolpolitiken ska utgå från forskning och
              beprövad erfarenhet. Skolledare ska vara välutbildade och ha tid
              att vara pedagogiska ledare. Sverige ska ha en lärarutbildning
              av högsta kvalitet.
            </seg>
            <seg n="e9a41e4a">
              Alltmer av lärarnas arbetstid upptas i dag av administration.
              Fler nationella prov, obligatorisk närvarorapportering, skriftliga
              omdömen för alla elever från årskurs 1, individuella utvecklingsplaner
              och skriftliga åtgärdsprogram är alla insatser som var och en
              är fullt rimliga men som sammantaget innebär en enorm börda för
              lärarna. Detta minskar kraftigt den tid lärarna kan lägga ned
              på att planera och bedriva undervisning.
            </seg>
            <seg n="d1873e02">
              Vi måste minska lärarnas administration genom att ta bort delar
              av de dokumentationskrav som har införts och ge lärarna större
              möjlighet att utforma sin uppföljning på det sätt som bäst passar
              deras arbetssituation och de utmaningar eleverna står inför.
            </seg>
            <seg n="34142ebe">
              Vi vill se att skollagen ändras så att de individuella utvecklingsplanerna
              slopas helt. Skollagen ska ställa krav på formativ bedömning,
              men hur detta utförs och dokumenteras ska vara upp till varje
              skolhuvudman att besluta om. De skriftliga omdömena ska inte längre
              vara obligatoriska i årskurs 6–9. En lärare som undervisar i flera
              klasser och ämnen lägger i dag ofta en arbetsvecka per läsår på
              att producera de mest rudimentära omdömen en gång per termin utan
              att det bidrar nämnvärt till elevernas utveckling.
            </seg>
            <seg n="eab514c3">
              Fru talman! Barn och föräldrar måste känna sig trygga i att de
              får information om elevens utveckling och tydliga formativa bedömningar
              om hur målen i kursplaner och läroplaner kan nås och hur eleven
              i övrigt kan utvecklas så långt som möjligt. Vi är övertygade
              om att det är professionen, lärare och rektorer, som är bäst på
              att hitta verktyg och metoder för att säkerställa detta.
            </seg>
            <seg n="41e6b362">
              Skollagen bör också förändras vad gäller krav på åtgärdsprogram
              vid särskilt stöd. Regeringen har tidigare sagt att den vill ta
              bort krav på åtgärdsprogram helt och hållet och i stället låta
              det vara upp till föräldrarna att kräva det. Vi har kritiserat
              detta, och vi hoppas att det inte blir så eftersom det kommer
              att ytterligare spä på ojämlikheten i skolan. Men vi ser samtidigt
              behovet av att minska den arbetsbelastning som åtgärdsprogrammen
              medför. Vi föreslår i stället att kravet på åtgärdsprogram tas
              bort för särskilt stöd av mindre omfattning men att kravet på
              åtgärdsprogram finns kvar vid större behov av särskilt stöd.
            </seg>
            <seg n="8cc14e7d">
              Fru talman! Vi har en reservation som jag tror heter reservation
              nr 1, och den yrkar jag bifall till.
            </seg>
          </u>
          <note type="speaker" n="a29a0aba">
            Anf. 3 JABAR AMIN (MP):
          </note>
          <u who="jabar_amin_5d3f98" xml:id="i-eb0a69d0fe1371c7-0" n="492c5448">
            <seg n="521dcdec">
              Fru talman! Den svenska skolan har under de senaste åren präglats
              av en kraftig ökning av lärarnas administrativa uppgifter. Lärarna
              har att hantera nationella prov, betyg, individuella utvecklingsplaner,
              åtgärdsprogram, omdömen, rapporter, utvärderingar med mera. Dessutom
              har rent administrativa och elevrelaterade uppgifter som saknar
              koppling till det pedagogiska arbetet tillkommit.
            </seg>
            <seg n="12dd78a8">
              I en studie har Skolverket kartlagt grundskollärares tidsanvändning.
              Av studien framgår att många lärare upplever att de inte hinner
              planera sin undervisning i önskad omfattning. Studien visar också
              att lärarna i genomsnitt använder enbart en tredjedel av sin arbetstid
              till att undervisa. Bara omkring 10 procent av tiden används till
              att planera undervisningen. Lärarna anser att alldeles för mycket
              tid viks för administration och dokumentation.
            </seg>
            <seg n="a5db9555">
              I en annan studie, som är gjord av Lärarförbundet, med namnet
              Låt lärare vara lärare visas att läraren förfogar över knappt
              fem timmar till för- och efterarbete under en vanlig skolvecka.
              Det motsvarar en kvart per lektion.
            </seg>
            <seg n="be99892b">
              Den här utvecklingen leder till att lärarna har mindre tid till
              att utöva sitt kärnuppdrag, vilket sannolikt får konsekvensen
              att kvaliteten på undervisningen blir sämre.
            </seg>
            <seg n="7eae36b7">
              Den ständigt ökande dokumentationsbördan är delvis ett resultat
              av en politisk strävan från Folkpartiets och de andra allianspartiernas
              sida att kontrollera lärarnas yrkesutövning. Även minskningen
              av den pedagogiska personalen har regeringen delvis ansvar för.
              Och detta är inte något som bara kommer från oppositionen, utan
              det är fakta som redovisas i olika undersökningar.
            </seg>
            <seg n="6438f65c">
              Sedan Jan Björklund blev ansvarig för skolan har pappersarbetet
              ökat och personalen i skolan minskat. Nio av tio lärare vittnar
              om att de har fått en ökad administrativ arbetsbörda sedan 2006
              enligt en undersökning från Lärarnas Riksförbund. Samtidigt har
              hela 12 600 pedagogiska tjänster försvunnit från den svenska skolan
              under samma period enligt en undersökning från riksdagens utredningstjänst
              som vi har beställt.
            </seg>
            <seg n="6f47c91c">
              Den borgerliga regeringen har till viss del insett sina misstag,
              och vill nu, efter många påtryckningar, minska dokumentationen
              något. Detta är ett steg i rätt riktning, och det välkomnar vi,
              men åtgärderna är inte tillräckliga.
            </seg>
            <seg n="242357fa">
              Vi menar att endast dokumentation och administration som syftar
              till att stimulera elevernas utveckling bör prioriteras. Pappersexercis
              i syfte att vara myndigheter och politiker till lags kan inte
              anses vara den mest angelägna sysselsättningen för lärarkåren.
              Således bör inte sådana arbetsuppgifter vara prioriterade för
              landets lärare.
            </seg>
            <seg n="753342a4">
              Vidare anser vi att endast dokumentation med tydliga pedagogiska
              syften bör prioriteras. Just därför är det viktigt att Skolverket
              får i uppdrag att göra en översyn av föreskrifter och allmänna
              råd kopplade till skolornas dokumentationsförfarande.
            </seg>
            <seg n="8d7d08a3">
              Fru talman! Under de senaste åren har regeringen infört en rad
              nya nationella prov. År 2010 infördes nationella prov i årskurs
              3 i ämnena svenska och matematik. Samma år infördes nationella
              prov i de naturorienterande ämnena i årskurs 9. Våren 2013 kom
              proven i de samhällsorienterande ämnena och de naturorienterande
              ämnena i årskurs 6 samt proven i de samhällsorienterade ämnena
              i årskurs 9. Lärarna vittnar om att dessa nya pålagor kraftigt
              bidrar till deras ökande arbetsbörda.
            </seg>
            <seg n="31685859">
              Miljöpartiet anser att det bör övervägas om antalet nationella
              prov kan minskas och i så fall vilka prov det skulle gälla. Då
              kan tid frigöras för lärare att ägna sig åt sin undervisning,
              och möjligheterna till dialog och kommunikation mellan lärare
              och elever ökar. Av den anledningen bör Skolverket få i uppdrag
              att utreda hur de nationella proven kan bli färre.
            </seg>
            <seg n="16c8517d">
              Fru talman! För att lärarna ska kunna ägna sig åt sitt kärnuppdrag
              behöver de avlastas. Detta görs bäst genom att stödjande personal
              med speciell kompetens anställs. Det handlar till exempel om personal
              i elevhälsan, bibliotekarier, vaktmästare, kökspersonal med mera.
              Andra yrkesgrupper som fyller en mycket viktigt pedagogisk funktion
              i skolan är studie- och yrkesvägledare, specialpedagoger och fritidspedagoger.
              De senaste åren har tillgången till dessa yrkesgrupper blivit
              sämre, vilket har drabbat såväl lärare som elever.
            </seg>
            <seg n="72bf8ddb">
              Miljöpartiet vill se till att tillgången till dessa så viktiga
              yrkesgrupper förbättras och därigenom avlasta lärarna.
            </seg>
            <seg n="f6e94d0b">
              Fru talman! Avslutningsvis vill jag yrka bifall till våra reservationer
              2 och 3.
            </seg>
          </u>
          <note type="speaker" n="7d9f0415">
            Anf. 4 CAMILLA WALTERSSON GRÖNVALL (M):
          </note>
          <u who="camilla_waltersson_gronvall_1b590d" xml:id="i-e3eef6a8b74a853e-0" n="6e15019f">
            <seg n="b7550100">
              Fru talman! Att vara lärare är ett av de bästa arbeten som finns.
              Glädjen över att möta sitt underbara gäng i klassrummet varje
              morgon är något av det mest energigivande som finns. Belöningen
              när man tillsammans lyckas och en elev som haft det svårt greppar
              sin situation och äntligen lyfter, genombrottet när aha-upplevelsen
              uppstår och allt ramlar på plats och värmen i kroppen när man
              ser glöden i barnens ögon och får vara en del av det är faktiskt
              ett privilegium och en ynnest. Ändå pratar vi aldrig om detta.
              Vi pratar inte om glädjen, belöningarna, värmen och genombrotten
              – allt det positiva.
            </seg>
            <seg n="1f8b7c77">
              Debatten om att vara lärare har i alltför hög grad kommit att
              handla om det som gör lärarjobbet jobbigt. Ett alltmer komplext
              samhälle visar sig naturligtvis också i klassrummet och i skolan.
              Ett inkluderande arbetssätt ställer andra krav än vad tidigare
              arbetssätt har gjort.
            </seg>
            <seg n="d0c4db57">
              När jag gick i skolan kunde man åka ut i kliniken om man av olika
              anledningar inte fungerade i klassrummet, och det innebar att
              den minst utbildade läraren tog hand om de elever som hade störst
              behov av stöd och hjälp. Så har det fortsatt att vara i den svenska
              skolan under lång tid.
            </seg>
            <seg n="66a299b9">
              Alliansregeringen säger att det får vara slut med det. Det är
              de bäst utbildade lärarna som ska ta hand om eleverna med störst
              behov av hjälp och stöd. Därför har vi bland annat återinfört
              specialpedagogutbildningen och pekar på det viktiga uppdrag som
              dessa lärare har i den svenska skolan.
            </seg>
            <seg n="dec7083a">
              Vi säger inte att vi ska tillbaka till exkludering, tvärtom,
              men det måste ske med hjälp av särskilt yrkesskickliga lärare
              som fått en adekvat utbildning. Alla barn förtjänar att få de
              bästa förutsättningarna. Alliansregeringen har lyssnat på de svenska
              lärarna.
            </seg>
            <seg n="870359ed">
              Fru talman! Vi vet att det är den enskilda läraren som gör den
              största skillnaden. Det är det som sker mellan elev och lärare
              i klassrummet som får saker och ting att hända. Det är relationen
              och det är tilliten dem emellan som skapar grunden för lärande.
              Det säger forskningen, men det säger också förnuftet.
            </seg>
            <seg n="6882b789">
              Efter år av sjunkande resultat var alliansregeringen när man
              kom till makten 2006 full av beslutsamhet att komma till rätta
              med de problem som fanns. Elevernas kunskaper sjönk, och medvetenheten
              om detta var inte tillräcklig hos vare sig elever eller föräldrar.
              Betyg gavs inte förrän till jul i åttonde klass, och då var det
              i regel för sent att på djupet rätta till de större kunskapsluckorna.
              Att läget varit så förtvivlat var i alldeles för många fall en
              förfärlig överraskning, och alldeles för många fick inte i tid
              det stöd och den hjälp som de behövde för att nå Godkänd.
            </seg>
            <seg n="9bc1cafa">
              Bland många vårdnadshavare fanns också en kritik rörande att
              man inte i tid fått reda på hur barnet låg till och att man inte
              visste vad som saknades för att nå Godkänd. Därtill kom alla de
              barn som vid skol- eller lärarbyte föll mellan stolarna, och kunskapen
              fanns inte att hämta utan fick byggas upp på nytt av en ny lärare.
            </seg>
            <seg n="8e4673b8">
              Fru talman! Behovet av något slags dokumentation tycktes kristallklart.
              Tillsammans med krav på dokumentation infördes också betyg från
              årskurs 6. Detta är ett utmärkt sätt att få ett kvitto på vad
              eleven kan i ett mycket tidigare skede än tidigare. Här finns
              helt andra förutsättningar att hjälpa elever med kunskapsluckor.
              Naturligtvis anser jag att vi skulle behöva titta på att införa
              betyg ytterligare något eller några år tidigare.
            </seg>
            <seg n="c0ac3f59">
              Ett oerhört vällovligt syfte blev en alltför stor börda för lärarna,
              och plötsligt motverkade det sig självt. Lärarna uppfattade att
              de tillbringade alltför stor tid med att skriva och att uppfinna
              manualer och fiffiga matriser och system i stället för att ägna
              sig åt sina elever och få så mycket så kallad elevtid som möjligt.
              Överallt uppfanns hjulet på nytt, och många sömnlösa nätter och
              irriterade diskussioner på lärarrum var en del av bilden. Man
              skrev uppsatser som man inte var säker på att så många föräldrar
              läste. Så här var det inte tänkt att bli.
            </seg>
            <seg n="a2f6da8f">
              Men, fru talman, alliansregeringen har återigen lyssnat på lärarna.
              I den proposition som vi i dag debatterar föreslår regeringen
              att IUP:n, den individuella utvecklingsplanen, tas bort i de årskurser
              där betyg ges, det vill säga årskurserna 6–9. I årskurserna 1–5
              halveras antalet IUP:er från en gång per termin till en gång per
              läsår.
            </seg>
            <seg n="ef85b65c">
              Utvecklingssamtalen däremot bedöms vara så viktiga informationskanaler
              till vårdnadshavarna att de behålls. Informationen från den tidigare
              IUP:n ska nu muntligt lämnas under utvecklingssamtalet. Vi har
              sett att uppföljning runt de nationella proven samt betygen i
              de allra flesta fall uppfyller de behov som fanns runt tidigare
              reaktion och information.
            </seg>
            <seg n="ac25a83d">
              Fru talman! Det gäller dock att ha en balans. Samtidigt som det
              gäller att inte belasta våra lärare med en alltför omfattande
              dokumentation måste vi ändå garantera att elever och vårdnadshavare
              vet vad som krävs och vad som saknas. Inga barn får falla mellan
              stolarna. Till stor del kommer en sund del av summativ, men framför
              allt också formativ, bedömning att fylla den funktion som vi saknat.
              En stor del finns också i att ge professionen den tillit den förtjänar.
              Nu har vi gett lärarna de verktyg som bättre matchar behoven.
              Men viss dokumentation hör faktiskt läraryrket till. Så har det
              alltid varit, och så kommer det alltid att vara.
            </seg>
            <seg n="558e9b5a">
              Alliansregeringen har genomfört en rad reformer som syftar till
              att stötta lärarna och att framhålla deras viktiga uppgift. Vi
              har skapat en ny, modern lärarutbildning som bättre ska matcha
              kraven i dagens skola, och vi har satsat på fortbildning och mycket
              mer. Inte minst har vi nu också lyft karriärtjänstreformen där
              vi återigen tagit initiativ i en fråga där Socialdemokraterna
              snabbt följde efter och liksom med så mycket annat vi föreslagit
              kom fram till att även detta var ett klokt förslag.
            </seg>
            <seg n="d8d17975">
              Alla förslag som alliansregeringen lägger fram tycker Socialdemokraterna
              är goda idéer, och därför blir deras politik mest att de vill
              ha lite mer av allt det vi föreslår. Frågan jag ställer mig är
              varför de inte hade några idéer när de själva hade skolministerposten.
              Var fanns handlingskraften när skolresultaten drastiskt började
              sjunka? Varför hade man inga idéer om hur man skulle börja vända
              utvecklingen?
            </seg>
            <seg n="dff9dbb0">
              Fru talman! I dag ligger ett förslag på bordet som ger bättre
              förutsättningar för Sveriges lärare att göra det som de är riktigt
              bra på, nämligen att rusta våra barn för en ljus framtid med goda
              kunskaper och ett gott självförtroende, och tillsammans med sina
              elever känna glädjen, belöningarna, värmen och genombrotten. Vår
              alliansregering vill att lärarna ska vara med sina elever och
              inte tillbringa tiden med administration och dokumentation.
            </seg>
          </u>
          <note n="c37b4dce">
            Jag yrkar bifall till propositionen och avslag på samtliga reservationer.
          </note>
          <note type="speaker" n="75ae7a1a">
            Anf. 5 ROGER HADDAD (FP):
          </note>
          <u who="roger_haddad_de36c7" xml:id="i-ca3fc829b9e929dc-0" n="aaf5a0e7" next="i-77e46b21a80139a7-0">
            <seg n="7ce719fb">
              Fru talman! Jag vill först yrka bifall till propositionen och
              avslag på samtliga reservationer.
            </seg>
            <seg n="9a04c7de">
              När man lyssnar på företrädare för Socialdemokraterna och Miljöpartiet
              oroar man sig för den olikvärdiga utvecklingen i svensk skola.
              Då måste jag naturligtvis ställa några frågor till Jabar Amin
              från Miljöpartiet: Vad syftar nationella prov till? Vad syftar
              centrala rättningar av nationella prov till? Vad är syftet med
              nya kursplaner med tydligare centralt innehåll? Svaret från Folkpartiet
              och Alliansen är just att säkerställa en ökad likvärdighet i en
              kommunaliserad skola.
            </seg>
            <seg n="640af8f9">
              Företrädarna för S och MP säger också att det är viktigt att
              professionalisera skolan och att vi måste ha duktiga lärare som
              ägnar sig åt just undervisningen. Då måste jag påminna kammaren
              om att när vi röstade i ett ärende som är väldigt centralt för
              professionaliseringen av lärarkåren, nämligen lärarlegitimationen,
              röstade de tre rödgröna partierna på tre olika sätt. Ett parti
              avstod, ett parti röstade nej och ett parti röstade ja.
            </seg>
            <seg n="5761552f">
              Jag vet inte, fru talman, hur en votering rörande frågorna som
              det här betänkandet handlar om, nämligen betyg, skriftliga omdömen
              och utvecklingssamtal, skulle gå till. Vad tycker egentligen de
              rödgröna i betygsfrågan? Det vet vi inte.
            </seg>
            <seg n="6c9782f9">
              Fru talman! Läraren är den absolut viktigaste faktorn för att
              elever ska uppnå goda resultat. Därför är det bekymmersamt, som
              mina kolleger har anfört, att flera rapporter påvisat att lärarna
              upplever att de inte har tid med det viktigaste, nämligen undervisningen.
            </seg>
            <seg n="3438eb6f">
              För exakt ett år sedan, den 23 oktober 2012, tillsatte utbildningsministern
              en utredning som skulle titta på statens administrativa krav och
              vad vi kan rensa bort, minska och förenkla. Bakgrunden till den
              här situationen har varit behovet av uppföljning, eller snarare
              bristen på uppföljning och kommunikation, och otydligheten i kommunikationen
              mellan skolan och vårdnadshavarna.
            </seg>
            <seg n="ee2d90a9">
              När man lyssnar på Socialdemokraterna kan man tro att allt elände
              beror på den här borgerliga alliansen som har skött skolpolitiken
              de senaste åren. Men redan 1995 infördes exempelvis instrumentet
              utvecklingssamtal. År 2003 insåg den dåvarande S-regeringen att
              det inte var tillräckligt, för det fanns ett behov av att tydliggöra
              vilka insatser som behövdes från skolans sida för att eleverna
              skulle nå målen i skolan. I januari 2006 var det dags att ändra
              igen. Då reglerades skriftliga individuella utvecklingsplaner
              formellt i lagen. De skulle vara framåtsyftande, och de skulle
              tala om vilka insatser som eleverna behövde för att uppnå målen.
              Huvudskälet till detta var kritiska synpunkter gällande betygssystemet.
              Det var otydligt, och betygen delades ut alldeles för sent, nämligen
              i årskurs 8. Den kritiken har inte minst vi från Folkpartiet framfört
              mot den dåvarande S-regeringen och dess stödpartier.
            </seg>
            <seg n="3931b7f4">
              I juli 2008 kom Folkpartiet och regeringen med ett förslag på
              skriftliga individuella utvecklingsplaner samt omdömen kring elevernas
              kunskapsutveckling i varje ämne. Omdömena fick också, efter många
              års debatt och diskussioner, vara betygsliknande. Det har de aldrig
              fått under S-regeringen eftersom Vänstern tycker en sak, Miljöpartiet
              en annan sak och sossarna tycker en tredje sak. Jag förstår att
              det inte var lätt.
            </seg>
            <seg n="02a006c7">
              Många undersökningar har visat att många elever lämnar skolan
              utan tillräckliga förkunskaper och kommer till gymnasiet utan
              behörighet. Det beror på att skolan inte har haft en systematisk
              kvalitetsuppföljning tidigt, redan i låg- och mellanstadiet.
            </seg>
            <seg n="4a19d2d4">
              Nu efter 25 års debatt om betygens vara eller inte vara har vi
              infört tidigare betyg med flera steg i årskurs 6. Det innebär
              att man kan ta bort dubbletterna när det gäller den administrativa
              dokumentationen i högstadiet. Men som min kollega från Moderaterna
              sade behöver det finnas kvar något slags systematisk struktur
              även i låg- och mellanstadiet. Vi tillstyrker därför inte utspelet
              från Socialdemokraterna som vill slopa både IUP och skriftliga
              omdömen i låg- och mellanstadiet.
            </seg>
            <seg n="be304464">
              I denna debatt, fru talman, vill jag ändå peka på att det finns
              ett starkt stöd för många av de här instrumenten. Hundra procent
              av Sveriges lärare vill inte att vi tar bort allt detta. Handikapporganisationen
              är väldigt oroliga för vad som kan hända om man tar bort för mycket
              av utvecklingsplanerna och åtgärdsplanerna. Vi återkommer till
              åtgärdsprogrammen eftersom de inte ingår i just denna del av regeringens
              förslag.
            </seg>
            <seg n="38a681a0">
              Detta förslag kommer också att innebära att kommunerna, huvudmännen,
              fortsatt kan använda dessa instrument. Staten tar dock bort kraven
              från riksdag och regering på utvecklingsplaner och skriftliga
              omdömen inom olika stadier.
            </seg>
            <seg n="72d2771e">
              Statens administrativa krav är inte heller hela förklaringen
              till att lärarna upplever att de har en pressad situation. Jag
              har stor respekt för lärarens viktiga jobb. I denna debatt får
              vi dock inte glömma bort att huvudmannen är kommunerna. De drar
              tyvärr ned på mycket av sin kringpersonal, vilket lägger ytterligare
              arbetsbörda på läraren, som helst ska undervisa.
            </seg>
            <seg n="a3656d71">
              Avslutningsvis vill jag också påminna om kommunerna, huvudmännen,
              och friskolorna som inför egna arbetsuppgifter, egna utvärderingar,
              egna skolplaner, ja till och med egna prognoser inför de skriftliga
              omdömena. Det kan vi som nationella skolpolitiker inte ta ansvar
              för, utan vi kan bara uppmana och upplysa dem om att vi nu tar
              vårt ansvar och hoppas att även de i och med dagens beslut tar
              sitt ansvar.
            </seg>
          </u>
          <note n="d2307b72">
            Anf. 6 ULRIKA CARLSSON i Skövde (C):
          </note>
          <u who="roger_haddad_de36c7" xml:id="i-77e46b21a80139a7-0" n="aaf5a0e7" prev="i-ca3fc829b9e929dc-0">
            <seg n="a60552ba">
              Fru talman! Nu debatterar vi, och så småningom ska vi i dag besluta
              om möjligheten för att ge lärare mer tid till att vara just lärare,
              mer tid till att koncentrera sig på kärnuppdraget, nämligen undervisningen.
            </seg>
            <seg n="2eaa9f60">
              Vi vet alla att det administrativa arbetet har ökat för Sveriges
              lärare under de senaste åren. Många tyngs av en dokumentation
              som inte ses som nödvändig för att ge alla elever chansen att
              nå så långt som möjligt inom ramen för läroplanens mål. När dokumentation
              av olika slag infördes gjordes det för att elevernas väg för att
              nå målen skulle få en större tydlighet.
            </seg>
            <seg n="0c767de4">
              Vid den tiden, som allianskolleger har påtalat tidigare, fick
              man betyg först efter höstterminen i årskurs 8. Det var bara ett
              och ett halvt år innan man skulle få slutbetyg från grundskolan.
              Alldeles för många elever fick ett brutalt uppvaknande när man
              märkte att man inte alls låg så bra till när det gällde att nå
              målen som man hade trott utifrån utvecklingssamtalen. De kunde
              ibland vara så oprofessionella att man fick reda på att man gjorde
              så gott man kunde, vilket egentligen inte har någonting att göra
              med hur väl man når målen eller inte. Utvecklingssamtalen fick
              inte heller vara betygsliknande, och då är det ganska svårt att
              prata om huruvida man har uppnått de mål som gäller för skolan
              eller inte. Men sådant har alliansregeringen ändrat på under de
              här åren.
            </seg>
            <seg n="ff920b28">
              År 2006, under den dåvarande socialdemokratiska regeringen, infördes
              de individuella utvecklingsplanerna i bästa välmening, för elevernas
              skull så klart. I dag vill Socialdemokraterna avskaffa dem helt.
              Jag är minst sagt förvånad, och det är kanske inte så konstigt,
              fru talman, över att det inte är den tidigare skolministern som
              tar debatten eftersom det var han som var med och införde det
              hela.
            </seg>
            <seg n="1a8c20c1">
              Fru talman! Det har hänt en hel del sedan 2006 när det gäller
              att förtydliga målen för både elever och lärare. Den nya läroplanen
              och de nya kursplanerna är mycket tydligare än tidigare. Det gäller
              till exempel det centrala innehållet.
            </seg>
            <seg n="90f66ff4">
              Att betyg nu ges redan från årskurs 6 kombinerat med utvecklingssamtal
              varje termin ger en bra återkoppling till elever och föräldrar
              vid sidan av att den individuella utvecklingsplan som vi nu föreslår
              ska finnas kvar i årskurs 1–5. Kunskapsuppföljningen är jätteviktig
              eftersom varje elev har rätt att ha möjlighet att utvecklas så
              långt som möjligt. Då är återkopplingen, en formativ bedömning
              med snabba återkopplingar men också en samlad bedömning, ett viktigt
              dokument för att kunna följa detta på ett bra sätt.
            </seg>
            <seg n="c340fa2e">
              Skolinspektionen har dock också påpekat när det gäller dokumentationen
              att lärare, kanske av rädsla för att inte göra fel utan för att
              försöka rätt, dokumenterar alldeles för mycket. Därför har vi
              genomfört och tagit fram ett antal riktlinjer för dokumentation
              under de senaste åren. Det är något som Miljöpartiet efterfrågar,
              men det finns faktiskt olika sådana riktlinjer för lärare att
              följa. Man har påtalat att det i något fall i någon kommun till
              exempel görs alldeles för många åtgärdsprogram. En sådan diskussion
              kommer vi att få ta så småningom och lyssna noga på hur man ska
              ge stöd åt de elever som behöver det allra mest.
            </seg>
            <seg n="f971e391">
              Med dagens beslut tar vi ett steg på vägen mot mindre reglering
              när det gäller dokumentationen. Det kommer att frigöra mer tid
              för undervisning, men vi säkerställer samtidigt uppföljningen
              av varje elevs kunskapsutveckling. Det gäller ju att hitta balansen.
            </seg>
            <seg n="817316ff">
              Vi kan från politiskt håll ge förutsättningar, men det är ute
              i skolans verklighet som arbetet görs. Jag hoppas att det här
              beslutet ska följas av fler som ger mer tid för varje lärare till
              att kunna vara lärare. Det är det som är så viktigt.
            </seg>
            <seg n="3e065156">
              För Centerpartiets del är det oerhört viktigt att läraryrket
              är så engagerande, inspirerande och intressant som det bara går.
              När bra lärare känner passion för sitt ämne och förmår att bygga
              relationer med eleverna och på olika sätt motivera, hitta olika
              strategier för lärande för att möta alla elever på den nivå de
              befinner sig och ge en resa mot utveckling och kunskapsutveckling
              blir det bra. Det behövs en viss dokumentation för att nå dit.
              Det är klart att vi på olika sätt vill underlätta och ta bort
              sådan dokumentation som inte direkt leder till detta.
            </seg>
            <seg n="49a940a5">
              Det beslut som vi tar i dag är ett steg på vägen mot att minska
              administrationen och ge mer tid för själva kärnan i skolans verksamhet,
              nämligen lärandet.
            </seg>
            <seg n="06c988e0">
              Jag vet åtminstone en skola som berättade häromveckan att de
              nog ska fira med champagne den 19 november. Det är ju då beslutet
              träder i kraft. Även om det kanske sades med glimten i ögat innebär
              det ändå att de förstår och ser möjligheten med att vi politiskt
              på olika sätt ger förutsättningar för mer tid för lärande och
              att det är någonting som uppskattas även ute i Sveriges skolor.
            </seg>
          </u>
          <note n="05027b8a">
            Jag yrkar bifall till förslaget i betänkandet och avslag på motionerna.
          </note>
          <note type="speaker" n="676bec4c">
            Anf. 7 CARINA HERRSTEDT (SD):
          </note>
          <u who="carina_herrstedt_910876" xml:id="i-52ee2f463f977855-0" n="0261fa08">
            <seg n="2fcb7743">
              Fru talman! I dag debatterar vi förslaget om minskat krav på
              dokumentation i skolan och de motioner som väckts med anledning
              av propositionen.
            </seg>
            <seg n="cd5e9dc8">
              Propositionen föreslår, precis som många före mig har sagt, ett
              minskat och förenklat administrativt arbete för lärarna.
            </seg>
            <seg n="988b88b7">
              Min sammanfattning av dagens situation är att lärarnas administrativa
              börda har ökat de senaste åren till viss del på grund av de sjunkande
              studieresultaten. Sjunkande studieresultat har sedan i sin tur
              lett till ökade kontroller, och ökade kontroller har lett till
              ökade administrativa arbetsuppgifter för våra lärare. Dessa kontroller
              har också gett signaler av bristande förtroende för lärarkåren,
              vilket i sin tur har lett till minskad status för lärarna. Lärarnas
              minskade status beror på flera faktorer, men jag vill påstå att
              det varit en bidragande orsak. Denna utveckling har lett till
              att lärarna haft mindre tid till pedagogisk undervisning, till
              att vara just det som vi alla talar om, lärare.
            </seg>
            <seg n="09023c2f">
              De förslag som vi i dag har att ta ställning till syftar till
              att minska och förenkla lärarnas administrativa arbete. Lärarna
              ges mer tid att vara lärare, och samtidigt fortsätter varje elevs
              kunskapsutveckling och behov av stöd att säkerställas. Ändringarna
              innebär att kravet på skriftliga individuella utvecklingsplaner
              avskaffas i de årskurser där betyg sätts och att samma information
              fortsättningsvis ska ges i det muntliga utvecklingssamtalet.
            </seg>
            <seg n="c9b4d8f2">
              I dag är det stora problemet för lärare just att hinna med att
              undervisa. Många lärare känner att de snarare dokumenterar för
              att ha ryggen fri, inte för att det gynnar eleverna. Jag menar
              självklart att elevernas lärande och resultat även i fortsättningen
              bör dokumenteras, men dokumentationen får inte vara huvudsaken,
              utan det måste vara elevernas resultat eller deras väg att nå
              ett bra resultat.
            </seg>
            <seg n="1ad9f359">
              Som det är i dag visar rapport efter rapport samma sak. Nya vittnesmål
              påpekar ständigt att det handlar om att minska lärarnas administration.
              I Skolverkets stora kartläggning av lärarnas tidsanvändning framkommer
              det att 79 procent av lärarna i grundskolan anser att de använder
              för mycket tid till administration och dokumentation. Lärarnas
              Riksförbunds stora arbetsmiljöundersökning 2011 visar att 90 procent
              av de tillfrågade lärarna säger att de administrativa uppgifterna
              ökat de senaste fem åren. Och jag tror inte att det här råder
              någon oenighet om det. Nya regler kring skriftliga omdömen och
              nationella prov har gjort att lärarnas arbetstid ökat utan att
              andra arbetsuppgifter tagits bort.
            </seg>
            <seg n="443ce708">
              Fru talman! Problemet är mycket större än att enskilda personer
              har för mycket att göra på jobbet. Elevernas resultat försämras
              och lärarnas arbetssituation avskräcker unga från att söka sig
              till yrket. Undervisningen blir lidande.
            </seg>
            <seg n="853e0aa6">
              Kanske är det så att jag i min tidigare sammanfattning har helt
              fel, kanske är det så att resultaten sjunker som en följd av att
              lärarna inte ges tillräckligt med tid att planera och efterarbeta
              sin undervisning. Kanske är det en kombination. Jag vet inte,
              men jag, precis som många andra här, vet att någonting har gått
              snett på vägen.
            </seg>
            <seg n="fd6194e8">
              Jag menar att förslaget om minskad dokumentation i skolan är
              ett steg i rätt riktning, och jag hoppas att man inte slår sig
              till ro med detta utan fortsätter med att göra en översyn för
              att se om det finns annan dokumentation eller andra uppgifter
              som går att ta bort för att underlätta eller minska arbetsbördan
              och avlasta lärarna.
            </seg>
            <seg n="81b4f61f">
              Fru talman! Jag tycker att det är bra att regeringen har lyssnat
              på Sveriges lärare, för de är en viktig samhällskugge, och jag
              yrkar bifall till propositionen.
            </seg>
          </u>
          <note type="speaker" n="0395d361">
            Anf. 8 ANNIKA ECLUND (KD):
          </note>
          <u who="annika_eclund_8dbf9a" xml:id="i-c0a2afb2ecdf33a1-0" n="00ba5f8b">
            <seg n="f9745a99">
              Fru talman! Mycket tyder på att senare decenniers resultatförsämringar
              i den svenska skolan kan förklaras av att den faktiska lärarledda
              undervisningen har minskat. Tiden för ämnesundervisning trängs
              undan av fler och fler uppgifter som läggs på lärare. Skolans
              utökade roll som fostrare, lärare som experter inom ett otal frågor
              och en ökad administrativ börda gör att alltmer ska rymmas inom
              den garanterade undervisningstiden. Problemet är att inget har
              tagits bort.
            </seg>
            <seg n="d67f3daf">
              En revisionsrapport från Helsingforss stad visar att bara 40–50
              procent av lärares totala arbetstid ägnas åt kärnverksamheten,
              alltså undervisningen. För att öka den lärarledda ämnesundervisningen
              krävs det därför att de olika uppgifter och ansvar som lärare
              har ses över och vid behov rensas bort. Det är också detta som
              regeringen nu gör genom att minska kraven på dokumentation i skolan.
            </seg>
            <seg n="8b2594d6">
              Fru talman! Jag brukar tycka att det är jobbigt när människor
              använder sina egna liv eller upplevelser som exempel när de ska
              upp i debatter, men jag kommer nu att falla i just det diket.
            </seg>
            <seg n="835324ec">
              Så här skulle det kunna se ut, och jag vet en hel del om det.
              Som SO-lärare på högstadiet har man ca 120 elever. Man undervisar
              i fyra ämnen. När sex till åtta veckor passerat på terminen förväntas
              man ägna åtskilliga timmar åt att dokumentera hur var och en av
              dessa elever utvecklats i varje ämne mot målen. Vissa ämnen har
              man inte hunnit börja med. Om man mot förmodan hinner skriva alla
              de dokumenten innebär det 120 elever gånger fyra ämnen efter åtta
              veckors undervisning, det vill säga 480 dokument.
            </seg>
            <seg n="85277e59">
              För att tidsmässigt klara det måste man utforma ett system som
              gör det praktiskt möjligt. Alltså utformas matriser där läraren
              sätter kryss i rutor som har formuleringar utifrån uppställda
              mål. Dessa dokument skickas hem till föräldrarna och både elever
              och föräldrar blir förvirrade och fattar inte vad kryssen står
              för. Det är ett exempel.
            </seg>
            <seg n="e472bacd">
              Fru talman! Det här är en berättelse från verkligheten, från
              verklighetens folk. Jag är inte emot dokumentation där det är
              relevant och där det leder till elevers utveckling. Men på det
              hysteriska sätt som dokumentationskraven utvecklats i svensk skola
              måste det bli ett stopp. Lärare ska i första hand undervisa, inte
              sitta och dokumentera i rädsla för att bli anmälda.
            </seg>
            <seg n="18c92928">
              Vi är många lärare i utbildningsutskottet, och det måste väl
              ses som en fördel att vi vet vad vi talar om. Under mina år som
              lärare upplevde jag hur uppdraget förändrades mer och mer. Den
              del av yrket som jag älskade, att undervisa och spendera tid med
              mina elever, tog mindre utrymme och mer tid ägnades åt dokumentation,
              konferenser och nya pålagor. Den situationen kan göra att de vi
              verkligen behöver i den svenska skolan lämnar yrket, och det har
              Sverige inte råd med.
            </seg>
            <seg n="b29592e9">
              Fru talman! Det finns mycket mer man kan göra för att frigöra
              tid för undervisning, något som vi lär återkomma till vid ett
              annat tillfälle. Det behövs till exempel fler vuxna i skolan som
              kan ge avlastning i klassrummen och vara i korridorer och på skolgården
              under rasterna. Det behövs dels fler speciallärare och specialpedagoger
              för barn i behov av särskilt stöd, dels fler fritidspedagoger
              och fritidsledare. De har sina respektive roller och fyller med
              sitt arbete en mycket viktig funktion. Dessutom kan deras kunskap
              och arbete ge avlastning och stöd till andra lärare.
            </seg>
            <seg n="5783ab29">
              Det civila samhället kan i ökad utsträckning också bidra till
              en tryggare skola. Det finns koncept som skolor arbetar med i
              dag, exempelvis elevstödjare, kamratstödjare, klassmorfar eller
              rastvakter. Det väsentliga är att skolan hittar en fungerande
              modell som avlastar lärarna så att de kan fokusera på att vara
              lärare samtidigt som man upprätthåller en trygg miljö för skolans
              samtliga elever.
            </seg>
            <seg n="ea7f45c7">
              Fru talman! Forskningen är solklar och visar att skickliga lärare
              och elevers tid med lärare är den enskilt viktigaste faktorn för
              att eleverna ska lyckas i skolan. Med den vetskapen kan vi inte
              gömma den värdefullaste resursen bakom ett skrivbord utan ska
              i stället ge lärarkåren den frihet och tilltro den förtjänar.
              Dokumentation ska ske där den är relevant och hjälper eleverna
              men inte där den stjälper hela syftet med skolan.
            </seg>
          </u>
          <note n="263fc056">
            Jag yrkar bifall till betänkandet och avslag på samtliga reservationer.
          </note>
          <note n="e6bbff3f">
            Överläggningen var härmed avslutad.
          </note>
          <note n="76fcb5f7">
            13 § Vissa register för forskning om vad arv och miljö betyder
            för människors hälsa
          </note>
          <note type="speaker" n="cc1a6a2b">
            Anf. 9 JABAR AMIN (MP):
          </note>
          <u who="jabar_amin_5d3f98" xml:id="i-eb0a69d0fe1371c7-1" n="492c5448">
            <seg n="f6500098">
              Fru talman! För några år sedan pågick ett projekt med namnet
              Lifegene vid flera olika lärosäten i landet. Projektet hade nackdelen
              att utan garantier registrera omfattande och integritetskänsliga
              data om upp till en halv miljon människor. Datainspektionen stoppade
              verksamheten med motiveringen att verksamheten inte ansågs rymmas
              inom gällande bestämmelser. Enligt Datainspektionen bröt upplägget
              mot personuppgiftslagen, som säger att den som lämnar uppgifter
              till ett forskningsprojekt har rätt att få veta hur uppgifterna
              kommer att användas.
            </seg>
            <seg n="c86e7fc7">
              För att gå runt Datainspektionens förbud lägger regeringen nu
              fram den proposition som detta betänkande bygger på och som syftar
              till att ge Lifegene och liknande forskningsprojekt möjlighet
              att bedriva sin verksamhet.
            </seg>
            <seg n="b9cebe90">
              Vi anser att det är rimligt att universitetet och högskolor ska
              kunna bedriva forskning, men det ska inte ske på bekostnad av
              den personliga integriteten och ska inte urholka grundläggande
              rättigheter.
            </seg>
            <seg n="aeb5a72e">
              Trots att vi inte avstyrker regeringens förslag om en ny lag
              anser vi att förslaget innehåller flera brister.
            </seg>
            <seg n="98fa4cf5">
              Det har exempelvis framkommit, och framkommer fortlöpande, att
              möjligheten för personal att ta del av känsliga personuppgifter
              är omfattande, att kontrollen hos sjukvårdshuvudmännen över vilka
              som tar del av patientdata är bristfällig och att det finns brister
              i datasystemen som sådana. Detta är en brist i lagförslaget. Det
              vill vi rätta till genom att ge Datainspektionen i uppdrag att
              tillsammans med de lärosäten som ges regeringens tillstånd att
              hantera de aktuella registren utforma riktlinjer för hur åtkomsten
              ska begränsas till de ytterst få personer som behöver ha tillgång
              till uppgifterna för att kunna hantera registret.
            </seg>
            <seg n="be17883e">
              Fru talman! En annan brist är att minderåriga som blivit myndiga
              riskerar att inte få veta om de finns med i registret eller ej.
              Det kan vara så att en vårdnadshavare har lämnat sitt medgivande
              för en minderårig att finnas med i registret i något program.
              Vi anser att det är rimligt att en minderårig som blir vuxen ska
              få information om att hon eller han finns med i ett register och
              i vilket projekt.
            </seg>
            <seg n="5fec166c">
              I utredningen som låg till grund för regeringens proposition
              fanns ett sådant förslag med. Men regeringen valde att åsidosätta
              denna rättighet. Vi menar att det är viktigt att den som fyllt
              18 år och fått uppgifter om sig registrerade på grund av samtycke
              av vårdnadshavare ska underrättas om förekomsten i registret inom
              två år från 18-årsdagen.
            </seg>
            <seg n="33e8a5ef">
              En tredje brist är att känsliga uppgifter som avser enskildas
              personliga förhållanden kan lämnas ut, trots att de i vanliga
              fall kan vara sekretessbelagda. Oavsett skälen till utlämnande
              anser vi att det lärosäte som ansvarar för hanteringen av registret
              och är personuppgiftsansvarigt ska vara skyldigt att underrätta
              den enskilde när ett utlämnande av namn eller andra personuppgifter
              sker.
            </seg>
            <seg n="985a5bab">
              Fru talman! Jag står givetvis bakom alla våra reservationer,
              men för tids vinnande yrkar jag bifall endast till reservationerna
              2, 3 och 7.
            </seg>
          </u>
          <note type="speaker" n="4acf6dd6">
            Anf. 10 THOMAS STRAND (S):
          </note>
          <u who="thomas_strand_a00e07" xml:id="i-f79522a7c7fd8734-0" n="008881f4">
            <seg n="24d3845d">
              Fru talman! Vi socialdemokrater står bakom den proposition med
              rubriken Vissa register för forskning om vad arv och miljö betyder
              för människors hälsa som regeringen presenterat. I det betänkande
              som vi i dag diskuterar har vi dock ett särskilt yttrande, och
              jag vill med anknytning till det lyfta fram några viktiga perspektiv.
            </seg>
            <seg n="c1b04714">
              Medicinsk forskning och utveckling är av central betydelse för
              att vår hälso- och sjukvård ska kunna hålla högsta kvalitet. Nya
              upptäckter av läkemedel och behandlingsmetoder och ny teknik räddar
              dagligen liv och innebär att vi kan flytta fram positionerna när
              det gäller möjligheterna att bota, lindra och förebygga olika
              slags sjukdomar.
            </seg>
            <seg n="519e80dc">
              Medicinsk forskning är samtidigt en stor och viktig näringsgren.
              Ska Sverige fortsätta att vara ett attraktivt land för forskning
              och företagande inom medicin, medicinteknik och läkemedel krävs
              mer av samordning och långsiktig samverkan. Det förutsätter också
              att Sverige använder och utvecklar de konkurrensfördelar vi har
              i form av personnummer och heltäckande befolkningsbaserade register.
              Dessa gör det möjligt att följa upp patienter och därigenom utveckla
              vården och bedriva forskning som många andra länder saknar. Vi
              tror att den vetenskapliga produktionen från de befolkningsbaserade
              registren skulle kunna öka mångfalt.
            </seg>
            <seg n="f36aa2c4">
              Befolkningsbaserade register är mycket värdefulla och ger Sverige
              stora forskningsfördelar. Genom dessa register är det möjligt
              att undersöka komplexa förhållanden mellan å ena sidan arv och
              miljö och å andra sidan uppkomsten av olika sjukdomar eller människors
              hälsa i övrigt. Registren hjälper oss att utveckla hälso- och
              sjukvården. De är också viktiga kunskapskällor för medicinsk och
              klinisk forskning samt för utveckling av nya läkemedel och nya
              behandlingsprogram.
            </seg>
            <seg n="9d6cf163">
              Ett sådant viktigt projekt är Lifegene, som Karolinska Institutet
              driver i samarbete med universiteten i Göteborg, Linköping, Lund,
              Umeå och Uppsala. Projektet vill studera hur våra gener, vår omgivning
              och vårt sätt att leva påverkar vår hälsa. Målet är att kunna
              förebygga, diagnostisera och behandla några av våra vanligaste
              folksjukdomar, såsom allergier, depressioner, infektioner, hjärt-
              och kärlsjukdomar och cancer.
            </seg>
            <seg n="314191b6">
              Projektet avstannade dock genom Datainspektionens föreläggande
              om att Karolinska Institutet skulle upphöra med insamling och
              övrig behandling av personuppgifter, bland annat med motiveringen
              att framtida forskning är ett alltför opreciserat ändamål för
              att uppfylla kraven i personuppgiftslagen. Vi delar därför, fru
              talman, regeringens bedömning att det finns ett behov av att komma
              till rätta med den rättsliga osäkerhet som tydliggjorts av Datainspektionens
              beslut. Den föreliggande propositionen förtydligar rättsläget
              och gör det möjligt för statliga universitet och högskolor att
              med den enskildes uttryckliga samtycke behandla personuppgifter
              i syfte att skapa underlag för olika forskningsprojekt om vad
              arv och miljö betyder för uppkomsten och utvecklingen av olika
              typer av sjukdomar och för människors hälsa i övrigt.
            </seg>
            <seg n="a893ec1c">
              De invändningar som har förts fram av Datainspektionen och Justitiekanslern
              ger emellertid, anser vi, anledning för regeringen att rikta särskild
              uppmärksamhet på frågor som rör skyddet av den personliga integriteten.
              I det kommande lagstiftningsarbetet bör både resultatet av Registerforskningsutredningens
              arbete och erfarenheter från tillämpningen av de två nu föreslagna
              lagarna beaktas.
            </seg>
            <seg n="0537ff6f">
              Regeringen föreslår att lagen om vissa register för forskning
              om vad arv och miljö betyder för människors hälsa ska vara tidsbegränsad
              och gälla till och med den 31 december 2015. Det är bra att regeringen
              åtar sig att utvärdera lagen och ta ställning till om den ska
              permanentas, ändras eller ersättas av annan reglering. Med anledning
              av lagstiftningens inverkan på den personliga integriteten samt
              Datainspektionens och Justitiekanslerns invändningar förutsätter
              vi att regeringen efter denna utvärdering återkommer till riksdagen
              för ett ställningstagande om huruvida den ska permanentas, ändras
              eller ersättas av annan reglering.
            </seg>
          </u>
          <note type="speaker" n="be4856cb">
            Anf. 11 BJÖRN SAMUELSON (M):
          </note>
          <u who="unknown" xml:id="i-6732311a4f4abd58-0" n="f3888955">
            <seg n="808dae78">
              Fru talman! Förslaget innebär att det införs ett tydligt rättsligt
              stöd för statliga universitet och högskolor för att med den enskildes
              uttryckliga samtycke behandla personuppgifter i syfte att skapa
              underlag för olika forskningsprojekt om samband mellan arv och
              miljö samt hälsa. Bestämmelserna i lagen innebär ett skydd för
              enskildas personliga integritet i den verksamheten.
            </seg>
          </u>
          <note n="17a6df98">
            I propositionen föreslås också en lag om ändring i offentlighets-
            och sekretesslagen. Förslaget innebär bland annat att det införs
            en ny bestämmelse om sekretess för uppgifter om enskildas personliga
            förhållanden ur register.
          </note>
          <note n="51690d7a">
            Betänkandet syftar till att i avvaktan på Registerforskningsutredningens
            förslag ge ett tydligt lagstöd för register med de i lagförslaget
            angivna ändamålen. Förslaget till lagändringar ska gälla tillfälligt
            från den 1 december 2013 till den 31 december 2015.
          </note>
          <u who="unknown" xml:id="i-21d3204e5ee1a421-0" n="f3888955">
            <seg n="05758621">
              Fru talman! Det är angeläget att register av denna typ kan upprättas
              och vidmakthållas för forskningsändamål. Särskilt viktigt är det
              för att upptäcka samband mellan sällsynta sjukdomar och ohälsotillstånd.
              I de fallen krävs det stora populationer i registren för att med
              tillräcklig säkerhet kunna konstatera samband mellan orsak och
              verkan. Ett exempel är en del ovanliga cancerformer, till exempel
              mesoteliom, och vissa miljöfaktorer. En annan aktuell fråga är
              syntetiska nanopartiklar och deras eventuella inverkan på människors
              hälsa. Ytterligare exempel är nya byggmaterial där byggnadsarbetare
              kan exponeras högintensivt under kort tid och de boende kan komma
              att exponeras lågintensivt under längre tid. Eventuella hälsoeffekter
              kan komma att visa sig först efter flera år.
            </seg>
            <seg n="3d331967">
              Sverige har en unik möjlighet att bedriva forskning genom de
              register som redan finns och det system med personnummer som vi
              tillämpar. Den fördelen ska vi givetvis utnyttja för att föra
              vetenskapen framåt. Samtidigt ska vi värna om den personliga integriteten
              och visa respekt för den oro som människor känner för register
              som innehåller känsliga personuppgifter.
            </seg>
            <seg n="0f42daeb">
              Ett avgörande element vid bruk av register av denna typ är användningen
              av kodnycklar. Det innebär att forskare och andra som vill använda
              registret endast kommer åt inlagda data via en så kallad kodnyckel.
              Kodnyckeln är en hemlig översättning mellan till exempel personnummer
              och ett i forskningsprojektet specifikt individnummer. Forskarna
              kommer alltså inte åt registerdata direkt, endast indirekt. Endast
              det fåtal som förvaltar registret har tillgång till kodnyckeln.
            </seg>
            <seg n="9663b576">
              Jag förstår oron för att register ska missbrukas. Register kan
              användas på ett felaktigt eller rent av kriminellt sätt. Bolagsregistret
              och fastighetsregistret missbrukas av kriminella. Ett småbåtsregister
              för att hjälpa Kustbevakningen kan plötsligt bli ett underlag
              för skatt på fritidsbåtar. Adressregistret används för både oönskad
              reklam och rena bedrägerier. Historien visar också att olika slag
              av befolkningsregister har kommit att användas för förtryck av
              oliktänkande eller minoriteter.
            </seg>
            <seg n="1bb37bb9">
              Personuppgifter är förstås alldeles extra känsliga. Den personliga
              integriteten är mycket viktig och måste skyddas. I det aktuella
              förslaget har därför ett antal säkerhetsspärrar byggts in.
            </seg>
            <seg n="810da6ca">
              Personuppgifterna i de aktuella registren får endast samlas in
              med uttryckligt samtycke från de registrerade, och enbart uppgifter
              som inte är direkt hänförliga till den enskilde bör få lämnas
              ut till konkreta forskningsprojekt som har godkänts vid en etikprövning.
            </seg>
            <seg n="c7dece6a">
              Personuppgifterna får inte behandlas för några andra ändamål
              än som uttryckligen angetts i lagen.
            </seg>
            <seg n="284ef4a9">
              Det ska gälla sekretess för uttag ur register enligt den föreslagna
              lagen för uppgift som avser enskilds personliga förhållanden och
              som kan hänföras till den enskilde. Den sekretessbestämmelse som
              föreslås är den starkaste formen av sekretess, nämligen absolut
              sekretess. Detta innebär att de uppgifter som omfattas av bestämmelsen
              ska hemlighållas oavsett om de kan förorsaka någon skada eller
              inte om uppgifterna skulle lämnas ut. Uppgifter som alltså inte
              får lämnas ut är till exempel namn eller personnummer eller motsvarande
              identitetsbeteckning.
            </seg>
            <seg n="d214b629">
              Konstitutionsutskottet har yttrat sig om förslaget. Utskottet
              anser att den föreslagna lagen är lämpligt utformad. Utskottet
              lägger särskild vikt vid
            </seg>
            <seg n="24f1740d">
              Genom tidsbegränsningen garanteras att regleringen utvärderas
              och att resultatet av Registerforskningsutredningen beaktas. Konstitutionsutskottet
              anser vidare att avvägningen mellan sekretess och insyn är lämpligt
              utformad.
            </seg>
            <seg n="b3efb6b0">
              Fru talman! Sammanfattningsvis anser jag att kammaren bör besluta
              enligt förslaget och att de farhågor som har framförts i beredningen
              och i debatten här har hanterats på ett tillfredsställande sätt
              i förslaget.
            </seg>
          </u>
          <note n="0e82f6a1">
            Jag yrkar därmed bifall till förslaget i betänkandet.
          </note>
          <note type="speaker" n="8a635d14">
            Anf. 12 TINA ACKETOFT (FP):
          </note>
          <u who="tina_acketoft_74474c" xml:id="i-e3c7e5bca2ee66c1-0" n="0723297d">
            <seg n="1c48cb1e">
              Fru talman! Jag tillhör dem som till och med tycker att det är
              obehagligt när min lokala livsmedelshandlare skickar mig ett personligt
              erbjudande om 25 procents rabatt på yoghurt. Jag är fullständigt
              medveten om att han riktar det till mig eftersom vi har en ganska
              stor åtgång på just yoghurt med tre tonårssöner hemma. Jag tycker
              att det är obehagligt, men jag förstår naturligtvis att det är
              en vinn–vinn-situation både för handlaren och för mig.
            </seg>
            <seg n="c33d80f8">
              Register över människor, oavsett om det handlar om yoghurt, om
              vår kulturella identitet eller om vår biobank, måste alltid vägas
              mot nytta. Det måste omges med strikt säkerhet, och det måste
              ske i samförstånd med dem som registreras. Annars får vi problem.
            </seg>
            <seg n="06e36624">
              Jag måste också ta till protokollet att min livsmedelshandlare
              och jag är i största samförstånd trots detta.
            </seg>
            <seg n="89a3e059">
              I måndags deltog jag i ett seminarium i Göteborg som arrangerades
              av Stiftelsen Forska Sverige. På seminariet deltog många av våra
              universitetsrektorer, medicinska forskare och näringslivstoppar
              inom både medicin och andra industrier. Ämnet var: Hur ska Sverige
              fortsatt kunna vara en framstående forskningsnation inom just
              ämnet medicin?
            </seg>
            <seg n="882ec01f">
              Det blev ganska tydligt att det inte bara är svenska krusbär
              som är genuint svenska. Vi har också extremt långa sekvenser av
              medicinska register – blodprov och cellprov, symtom och sjukdomsförlopp
              – över en bred population över en extremt lång tid. Det är unika
              register som är en guldgruva både för en hälsosammare framtid
              och för vår svenska medicinska industri.
            </seg>
            <seg n="fb0b751f">
              Fru talman! Avkastningen från den medicinska forskningen är faktiskt
              större än avkastningen från bilindustrin. Det var alltså rätt
              ur ett näringslivsperspektiv när regeringen i forsknings- och
              innovationspropositionen öronmärkte 1,1 miljard åt Life Science,
              såväl som det är rätt ur ett hälsoperspektiv.
            </seg>
            <seg n="2f8e5964">
              Vi människor ska inte bara kunna leva längre lättare – vi ska
              också kunna leva lättare längre. Därför är satsningarna på Sci
              Life Lab, läkemedelsforskning, klinisk forskning, forskning inom
              åldrandet och så vidare så oerhört viktiga för oss. Därför är
              en säker – och då menar jag både säker ur den enskildes integritetshänseende
              först och främst och säker som underlag för forskarna och deras
              studier – registerhantering en av de viktigaste delarna om vi
              ska kunna vara den fortsatt ledande forskningsnationen inom medicinteknik.
            </seg>
            <seg n="163b37e7">
              Fru talman! Förslaget handlar inte om att gå runt Datainspektionen!
              Det innebär däremot att det införs ett tydligt rättsligt stöd
              för statliga universitet och högskolor att med den enskildes uttryckliga
              samtycke och i avidentifierad form behandla personuppgifter för
              att kunna studera just vad arv och miljö betyder för uppkomsten
              och utvecklingen av sjukdomar, och endast för detta ändamål.
            </seg>
            <seg n="10587eb3">
              Bestämmelserna innebär ett skydd för den enskildes personliga
              integritet i den medicinska verksamheten genom bland annat en
              ny bestämmelse om sekretess. Lagen är, som mina företrädare så
              nogsamt har pekat ut, tidsbegränsad till den 31 december 2015,
              för att då utvärderas, precis som Socialdemokraternas företrädare
              så förtjänstfullt sade. Den ska då kontrolleras, och därefter
              bestämmer vi om den ska permanentas, förändras eller ersättas
              av en annan lag, så att den lagen i så fall kan täcka eventuella
              osäkerheter.
            </seg>
            <seg n="ebbb8611">
              När jag ändå är inne på det, fru talman, måste jag också få ta
              till protokollet att jag egentligen hade kunna läsa det socialdemokratiska
              särskilda yttrandet som mitt eget inlägg här. Det är glädjande
              att se att vi har detta breda samförstånd just för den personliga
              integriteten men samtidigt också för Sveriges framtid inom forskningen.
              Här har vi ett beslut att fatta som kan leda till en framgång
              för Sverige som forskningsnation.
            </seg>
          </u>
          <note n="86a2f327">
            Jag yrkar bifall till förslaget i betänkandet och avslag på reservationerna.
          </note>
          <note type="speaker" n="801c864d">
            Anf. 13 EMIL KÄLLSTRÖM (C):
          </note>
          <u who="emil_kallstrom_e82f3a" xml:id="i-f3f8ceaf24cbd90e-0" n="7aac8ebf">
            <seg n="18974965">
              Fru talman! De senaste åren har det hänt mycket i Forskningssverige.
              Till skillnad från mer eller mindre alla länder i vår närhet på
              kontinenten i Europa satsar vi i Sverige mer på forskning.
            </seg>
            <seg n="bbe170a2">
              År 2008 innebar forskningspropositionen en höjning av anslagen
              med 5 miljarder. Tidigare i år följde vi upp det med en höjning
              av anslagen med ytterligare 4 miljarder kronor.
            </seg>
            <seg n="9e22b596">
              Vi ska forska mer och bättre i Sverige; det är det tydliga budskapet
              från alliansregeringen. Men forskningspolitiken handlar ju inte
              bara om nivåer utan också om vad man gör med pengarna och vilka
              förutsättningar som finns för att göra det allra mesta av de svenska
              forskningsansträngningarna.
            </seg>
            <seg n="457ad646">
              Dagens proposition, som vi ska fatta beslut om i eftermiddag,
              handlar om just detta. Hur skapar vi bästa möjliga förutsättningar
              för en framgångsrik svensk forskning? Som tidigare talare har
              sagt är en stor möjlighet för Sverige att använda de väl utbyggda
              register som finns över befolkningen över tid.
            </seg>
            <seg n="df9b79dd">
              Svenska byråkrater har ganska länge varit duktiga på att hålla
              koll på oss. Det har både fördelar och nackdelar; en av fördelarna
              är absolut att man i forskningssyfte kan se hur saker och ting
              utvecklas över tid. Det gäller inte minst hälsa och forskning
              på det området – att följa olika preparat och situationer utifrån
              perspektivet arv och miljö.
            </seg>
            <seg n="c3f9b9aa">
              Som sagt, vi har väl utbyggda svenska register över detta, och
              regeringens inriktning är att vi ska använda dem för att stimulera
              folkhälsa och svensk forskning på bästa sätt. Men det är lätt
              att ha förståelse för de reservationer och invändningar som finns,
              inte minst från Miljöpartiet, när det gäller integritet.
            </seg>
            <seg n="d4cd3f3f">
              Om man upprättar ett register ska man vara medveten om att det,
              precis som tidigare talare har sagt, finns risk att det utnyttjas
              på fel sätt. Register innebär alltid en risk att informationen
              spiller över och används i något annat syfte än det var tänkt.
              Det finns alltid en risk att den personliga integriteten inte
              respekteras.
            </seg>
            <seg n="9177ba8f">
              Men man ska också vara medveten om att det enda sättet att komma
              ifrån den risken till hundra procent är att inte upprätta några
              register över huvud taget. Det är naturligtvis inte heller någon
              framkomlig väg. Oavsett hur vi vänder oss kommer vi hela tiden
              att få göra avvägningen mellan å ena sidan att använda register
              för att maximera nyttan för forskning och annat och å andra sidan
              att bevara den personliga integriteten.
            </seg>
            <seg n="ca9dd8fe">
              I den proposition som vi nu kommer att fatta beslut om har den
              avvägningen gjorts på ett väldigt klokt sätt, tycker jag. När
              det gäller de här uppgifterna är det, återigen som tidigare talare
              har sagt, valfritt att vara med i registren. Det går att säga:
              Nej, jag vill inte att mina uppgifter registreras på det här sättet.
            </seg>
            <seg n="3a4b084f">
              Registren kommer att användas på ett anonymiserat sätt. Givet
              att alla följer de bestämmelser vi nu sätter upp finns det ingen
              risk att uppgifter om mig som person kommer på avvägar. Det är
              också möjligt att radera uppgifterna i efterhand. Det är möjligt
              att säga: Jag vill inte vara med i det här registret längre.
            </seg>
            <seg n="81c47621">
              Vidare kommer de här frågorna att tittas på av en speciell utredning
              som ska kika på just registerbaserad forskning. Det är klokt,
              då den här lagändringen handlar om ett ganska detaljerat område.
            </seg>
            <seg n="dbec2ee2">
              Det finns dock skäl att titta på det här ur ett bredare perspektiv.
              Ett är möjligheten att använda svenska register för att åstadkomma
              forskning i världsklass, som i projektet Lifegene.
            </seg>
            <seg n="96806233">
              Den möjligheten finns också på andra områden och i andra delar
              av de svenska registren. Då gäller det, precis som här, att vi
              kan nyttja dem på bästa sätt samtidigt som vi respekterar den
              personliga integriteten. Därför är det mycket klokt att lagen
              som vi nu fattar beslut om är tidsbegränsad.
            </seg>
            <seg n="533678f3">
              Det är också mycket klokt att vi tar ett bredare grepp om detta
              i en speciell utredning. Därför yrkar jag bifall till förslaget
              i betänkandet och avslag på motionen.
            </seg>
          </u>
          <note type="speaker" n="2289ff1b">
            Anf. 14 THOMAS STRAND (S) replik:
          </note>
          <u who="thomas_strand_a00e07" xml:id="i-f79522a7c7fd8734-1" n="008881f4">
            <seg n="40eac6ff">
              Fru talman! Jag vill inte göra Emil Källström ledsen, men egentligen
              var det meningen att jag skulle ta replik på Tina Acketoft. Jag
              fick inte knappen att fungera i tid, så det blir Emil som får
              ta repliken.
            </seg>
            <seg n="5c1635d9">
              Vi är ju överens om den här lagen, så det är ingen elak fråga
              jag har utan mer en synpunkt. Jag vill absolut inte vara elak
              över huvud taget. Ibland kan man vara kritisk, men nu är vi ju
              ganska överens.
            </seg>
            <seg n="a593f9c7">
              Det finns dock invändningar från Datainspektionen och Justitiekanslern
              som stämmer till eftertanke. Det är därför vi i vårt särskilda
              yttrande betonar vikten av att frågan om lagstiftningen kommer
              tillbaka till riksdagen när den utvärderas. Det är det som vi
              poängterar och som jag vet att konstitutionsutskottet har diskuterat.
            </seg>
            <seg n="9ee5c229">
              Det står också i propositionen att regeringen ska utvärdera just
              de här två lagarna. Det är det min fråga gäller. Hur kommer regeringen
              att följa upp och utvärdera den lagstiftning som vi nu diskuterar
              och som kommer att bli verklighet?
            </seg>
          </u>
          <note type="speaker" n="7a29abdf">
            Anf. 15 EMIL KÄLLSTRÖM (C) replik:
          </note>
          <u who="emil_kallstrom_e82f3a" xml:id="i-f3f8ceaf24cbd90e-1" n="7aac8ebf">
            <seg n="81aa26f4">
              Fru talman! Jag ska försöka ta på mig min folkpartistiska hatt,
              i den mån en sådan finns.
            </seg>
            <seg n="e819393b">
              Jag kan konstatera att när Thomas Strand och jag har replikskiften
              handlar de nästan alltid om att vi håller med varandra, och det
              är ju trevligt.
            </seg>
            <seg n="c4d686d8">
              Mitt enda svar på exakt hur den här utvärderingen ska ske är
              att det får vi se. Det är helt uppenbart att vi är överens – vi
              yrkar på exakt samma sak när det gäller propositionen och när
              det gäller betänkandet.
            </seg>
            <seg n="1b56ccac">
              Vi är också överens om att det här måste följas upp och komma
              tillbaka. Utvärderingen måste innebära att vi på nytt tar ställning
              i ärendet, oavsett om det gäller att fortsätta eller att tweaka
              förslaget på ett eller annat sätt.
            </seg>
            <seg n="9503e63b">
              Exakt hur utvärderingen ska ske kan jag inte svara på. Jag vet
              inte om jag hade kunnat göra det om jag hade haft en ännu större
              folkpartistisk hatt, men jag kan konstatera att vi är överens
              om behovet av att fortsätta följa de här frågorna.
            </seg>
          </u>
          <note type="speaker" n="0079a28f">
            Anf. 16 THOMAS STRAND (S) replik:
          </note>
          <u who="thomas_strand_a00e07" xml:id="i-f79522a7c7fd8734-2" n="008881f4">
            <seg n="e91b4225">
              Fru talman! Jag vet inte om Emil Källström och jag alltid är
              överens när vi diskuterar olika frågor. Jag tycker själv att vi
              inte är det, men i dag är vi faktiskt överens om den viktiga lagstiftning
              som vi diskuterar och ska votera om senare.
            </seg>
            <seg n="573e5708">
              Invändningarna från Datainspektionen och Justitiekanslern stämmer
              ändå till eftertanke. De handlar ju om att värna den personliga
              integriteten, och det är jätteviktiga frågor.
            </seg>
            <seg n="2653b3b6">
              Nu har vi en borgerlig regering i allians, men det är viktigt
              att det parti som har regeringstaburetten fokuserar särskilt på
              hur uppföljningen och utvärderingen ska gå till.
            </seg>
            <seg n="eebc3719">
              Lite orolig blir jag när Emil Källström säger att vi får se hur
              det blir och jag märker att Tina Acketoft skakar på huvudet samtidigt
              och bekräftar att det är lite löst i kanten. Därför tycker jag
              att min fråga är viktig.
            </seg>
            <seg n="37c17b7d">
              Det är oerhört viktigt att vi nu får en utvärdering av regeringen
              som är kraftfull och verkningsfull så att vi har ett bra underlag
              när vi ska återkomma till den här lagstiftningen efter 2015 års
              utgång. Jag hoppas att det blir lite mer kött på benen och att
              det blir en kraftfull utvärdering.
            </seg>
          </u>
          <note type="speaker" n="8b9082a3">
            Anf. 17 EMIL KÄLLSTRÖM (C) replik:
          </note>
          <u who="emil_kallstrom_e82f3a" xml:id="i-f3f8ceaf24cbd90e-2" n="7aac8ebf">
            <seg n="f79c8b71">
              Fru talman! Du har naturligtvis rätt i att vi inte alltid är
              överens, Thomas Strand. Ibland bråkar vi lite om vem som är mest
              överens om de saker vi tycker är viktiga, men vi har ofta diskussioner
              i ganska positiv anda angående samverkan, innovation och annat.
            </seg>
            <seg n="2797f04c">
              Så är det – det här beslutet innebär i stort att när det gäller
              uppföljningen och utvärderingen har vi förtroende för att regeringen
              gör på rätt sätt. Det är jag fullkomligt trygg i, och faktum är
              att det är även du, Thomas Strand, fullkomligt trygg i. Annars
              hade ju du yrkat på att riksdagen skulle kräva att vid en viss
              tidpunkt få tillbaka ärendet – vilket du inte gör, för vi yrkar
              ju på samma sak.
            </seg>
            <seg n="fd7e2617">
              Vi kan återigen och den här gången vara överens om att vi har
              förtroende för att regeringen gör det här på ett klokt sätt.
            </seg>
          </u>
          <note type="speaker" n="63b62412">
            Anf. 18 YVONNE ANDERSSON (KD):
          </note>
          <u who="yvonne_andersson_0b5397" xml:id="i-c989830ea0a74e60-0" n="f295a00a">
            <seg n="85cf64fd">
              Fru talman! Jag slänger mig direkt in och försöker hjälpa till
              att svara på replikväxlingen med Thomas Strand.
            </seg>
            <seg n="be362721">
              Regeringen har tillsätt en utredning som kommer att följa det
              här arbetet i två år. Den kommer att följa det noggrant utifrån
              vad som har sagts i remissvaren från bland annat Datainspektionen.
              Där känner jag mig helt trygg.
            </seg>
            <seg n="365e511a">
              Fru talman! I ärende efter ärende efterfrågar vi politiker forskningens
              resultat. När vi vill söka lösningar på framtidens och samtidens
              problem vill vi ha forskningsresultat. Vi vill ha mer kunskap.
              Alltför ofta finner vi att forskarna svarar under förutsättning
              att eller om de här premisserna gäller så stämmer det här. Vi
              behöver hela tiden gå vidare och säkerställa den kunskap som vi
              ska utgå från. Det är framtidens utmaningar för varje forskningsgrupp
              och varje forskare.
            </seg>
            <seg n="e3da3863">
              För att forska behövs verktyg. Det har vi. Vi har jättemånga
              duktiga forskare med geniala hjärnor som verktyg – om vi så ska
              kalla det – för att få fram den yttersta av kunskaper. Men vi
              behöver också dataunderlag om det område som ska beforskas, och
              det är detta dataunderlag som vi nu diskuterar och som betänkandet
              handlar om.
            </seg>
            <seg n="3f225e14">
              Att systematiskt samla in data så att vi kan följa trender över
              tid är en nödvändighet om vi vill motverka allvarliga sjukdomar
              – allt till förmån för vår befolkning och människors väl och hälsa.
            </seg>
            <seg n="82e04205">
              Det här betänkandet gäller i hög grad projektet Lifegene som
              ligger på Karolinska Institutet i samarbete med Linköpings, Lunds,
              Uppsala och Umeå universitet. Där har man haft sådana register.
              Vad som stoppade det hela var dagens regel om att man i princip
              ska ha en specifik frågeställning för att man ska få upprätta
              sådana register.
            </seg>
            <seg n="620ae68e">
              Problemet är att vi inte känner till alla frågeställningar från
              början. Ofta innebär ny kunskap att nya frågeställningar uppkommer,
              och man behöver gå vidare. Därför behövs nya regler för hur man
              ska få använda registren.
            </seg>
            <seg n="6f8f1c0d">
              Hela den här proceduren tycker jag är spännande. Datainspektionen
              säger nej, och projektet får därför delvis upphöra till dess att
              man har gått igenom reglerna. I mycket hög grad har man under
              remissbehandlingen funnit att nya regler är lämpliga. Då får vi
              möjlighet att fatta beslut om detta i Sveriges riksdag.
            </seg>
            <seg n="efcd3d54">
              Det handlar om nya regler för viktig forskning som vi alla behöver.
              Tänk bara på hjärt- och kärlsjukdomar. Vi skulle kunna spara massor
              med människors liv och hälsa genom att fortsätta med denna forskning
              och få fram, som vi hoppas, bra medel för att motverka dessa sjukdomar.
            </seg>
            <seg n="be97a0cc">
              Fru talman! Förslaget är alltså att vi ska kunna använda personuppgifter
              till forskning. Statliga universitet och högskolor ska få skapa
              registerunderlag för forskningsprojekt om arv och miljö och vad
              detta betyder för uppkomsten och utvecklingen av olika typer av
              sjukdomar och för människors hälsa i övrigt.
            </seg>
            <seg n="8983dc9a">
              Personuppgifterna i dessa register ska få samlas in enbart om
              personen i fråga har gett sitt aktiva samtycke, och uppgifterna
              ska raderas på begäran. Personuppgifter som inte direkt kan kopplas
              till en enskild person ska sedan kunna lämnas ut till konkreta
              forskningsprojekt som har godkänts vid en etisk prövning. Detta
              tycker jag är mycket tillfredsställande.
            </seg>
            <seg n="6b9d816d">
              Vi är överens med Socialdemokraterna. Vi är överens om att detta
              är viktigt för samtidens och framtidens forskning.
            </seg>
            <seg n="2b7cc49d">
              Regeringen har som jag tidigare sagt tillsatt en utredning om
              förutsättningarna för registerbaserad forskning, och därför kommer
              den förändring som vi fattar beslut om senare i dag och som vi
              debatterar nu att gälla enbart i drygt två år. Uppföljningen ska
              ske på ett genomgripande sätt innan vi permanentar något.
            </seg>
          </u>
          <note n="c966d497">
            Lagen ska gälla från den 1 december 2013 till och med den 31
            december 2015. Jag yrkar bifall till utskottets förslag och avslag
            på samtliga motioner.
          </note>
          <note n="9c0f0dec">
            I detta anförande instämde Annika Eclund (KD).
          </note>
          <note n="e6bbff3f">
            Överläggningen var härmed avslutad.
          </note>
          <note n="993ce1e8">
            14 § Kommunal medfinansiering av statlig sjöfartsinfrastruktur
          </note>
          <note type="speaker" n="7e0d105e">
            Anf. 19 PETER ERIKSSON (MP):
          </note>
          <u who="peter_eriksson_f7fe39" xml:id="i-b80d8d9732681a2b-0" n="95f87d14">
            <seg n="d1ed835e">
              Fru talman! Ledamöter! Åhörare! Vi ska nu diskutera kommunal
              medfinansiering av statlig sjöfartsinfrastruktur. Låter det spännande?
              Ja, det är det.
            </seg>
            <seg n="eb8babe9">
              De senaste åren har vi sett en utveckling i Sverige där de statliga
              angelägenheterna, infrastrukturen – vägar, järnvägar och annan
              infrastruktur – i allt större utsträckning ska finansieras av
              kommunerna och regionerna. Detta är en utveckling som kan vara
              bekymmersam.
            </seg>
            <seg n="420e9770">
              Staten tar ett steg tillbaka och kräver att kommun- och regionpolitiker,
              som normalt har ansvaret för skola, sjukvård, äldreomsorg och
              sådant, också ska ta ansvar för att bygga järnvägar eller åtminstone
              vara med och betala – att ställa upp med kulorna, så att säga.
            </seg>
            <seg n="f563ca66">
              Vad innebär då detta att statliga angelägenheter i allt större
              utsträckning läggs över på kommuner och regioner, som får betala?
              En risk är att vi får felaktiga prioriteringar. Vi kan få en utveckling
              där det som byggs och som det satsas på inte är det som verkligen
              borde byggas. Det kan innebära att vi inte längre har ett långsiktigt
              perspektiv på vad som är det viktiga att göra i Sverige för att
              vi ska få en bra infrastruktur med järnvägar och vägar som fungerar.
              Vi kanske får en närsynt infrastrukturpolitik i stället för en
              utveckling där de långsiktigt viktiga behoven kommer först.
            </seg>
            <seg n="8704696f">
              Några som har sett just denna typ av problem är Riksrevisionen,
              som för två år sedan gjorde en granskning av denna utveckling
              där kommunernas medfinansiering diskuterades. Man kom fram till
              att det finns stora brister i den politik som den borgerliga regeringen
              har drivit och som mer och mer blir att kommuner och regioner
              ska vara med och pröjsa.
            </seg>
            <seg n="0b58ed81">
              Det finns stora problem. Det är kanske inte den gemensamma samhällsnyttan
              som kommer i första hand, utan det blir de projekt och de kommuner
              som har gott om pengar, där det finns resurser och stålar att
              ställa upp med. De kommuner och regioner som har det lite sämre
              ställt och är lite fattigare får inte vara med på tåget – i vart
              fall inte på det nya tåget och den järnväg som byggs.
            </seg>
            <seg n="0dd01eb5">
              Den seglats som regeringen styr in på ska också in i sjöfarten.
              Det steg som vi nu diskuterar innebär att kommuner och regioner
              i framtiden också ska få den goda möjligheten att vara med och
              betala för sjöfartsinfrastrukturen. Då handlar det om anläggande
              av allmänna farleder som i dag staten ansvarar för – alltså inte
              hamnar och sådant, för där är det redan kommuner och regioner,
              framför allt kommuner, som har ett stort ansvar och får stå för
              kostnaderna.
            </seg>
            <seg n="29e4ec4e">
              Nu ska man också ut på havet och kunna vara med och ansvara för
              att anlägga allmänna farleder på gemensamma vatten.
            </seg>
            <seg n="65d01e08">
              Jag tror att det finns stora problem. Jag tror som Riksrevisionen.
              I stället för att vi har en stat som försöker se till det gemensamma,
              långsiktiga och bästa och att vi har kommuner som ställer upp
              och ser till att vi har en bra skola får vi kommuner som får vara
              med och betala för infrastrukturen, till järnvägar, till sjöfart
              och till andra saker, och som sedan inte riktigt har de pengar
              som behövs för att vi ska kunna ha en bra skola.
            </seg>
            <seg n="2bbdde99">
              Risken långsiktigt är faktiskt att vi får felaktiga investeringar
              i infrastrukturen. Vi får inte de rätta satsningarna, samtidigt
              som vi får en för dålig skola. Det slutar med att vi sitter här
              i riksdagen och pratar om hur vi ska kunna se till att de dåliga
              kommunerna sköter skolan i framtiden. Det är vi själva som med
              ena handen tar pengarna från kommunerna för att de ska betala
              det som staten borde sköta, och det gör att de sedan inte har
              de resurser som krävs för att finansiera skola, sjukvård och äldreomsorg.
            </seg>
            <seg n="4d6965a6">
              Det är i alla fall den typen av problem som jag tycker att man
              mycket allvarligt ska fundera på innan man tar ytterligare steg
              på den här vägen, som handlar om att kommunerna ska vara med och
              betala infrastrukturen. Därför yrkar jag bifall till reservationen,
              som säger att vi inte ska ta det här steget nu.
            </seg>
          </u>
          <note type="speaker" n="59d8a1f0">
            Anf. 20 PHIA ANDERSSON (S):
          </note>
          <u who="phia_andersson_05c5ec" xml:id="i-32dae4434be45e94-0" n="46409aa6" next="i-3b71f8b47fc6e297-0">
            <seg n="decfb4c8">
              Fru talman! När jag skrev mitt anförande trodde jag att jag skulle
              vara först, så nu kommer jag att säga exakt samma sak som Peter.
              Men eftersom han är en klok man ska det nog inte vara så svårt.
            </seg>
          </u>
          <note n="e99b0a6e">
            I detta betänkande behandlas regeringens propositionen Kommunal
            medfinansiering av statlig sjöfartsinfrastruktur men också två
            motioner som väckts med anledning av propositionen.
          </note>
          <u who="phia_andersson_05c5ec" xml:id="i-3b71f8b47fc6e297-0" n="46409aa6" prev="i-32dae4434be45e94-0">
            <seg n="b33c8e1d">
              En av dessa motioner kommer från oss socialdemokrater. Vi föreslår
              att man ska avslå regeringens förslag och att man inte ska göra
              den här ändringen, med andra ord att man inte ska tillåta kommunerna
              att vara med och medfinansiera sjöfartsinfrastruktur.
            </seg>
            <seg n="1cfc6f71">
              En förändring i kommunallagen skedde 2009 för att ge kommunerna
              möjlighet att medfinansiera byggande av väg och järnväg som staten
              ansvarar för. Vi socialdemokrater röstade även emot den förändringen,
              då man vältrade över kostnader på kommunerna som staten har ansvar
              för. Nu vill man alltså utvidga det här.
            </seg>
            <seg n="5b379cae">
              Vi socialdemokrater anser att satsningar på vägar, järnvägar
              och vattenfarleder ska styras utifrån nationella behov, på en
              samhällsekonomisk grund, och inte av enskilda kommuners och regioners
              ekonomiska styrka och möjlighet till politisk påtryckning.
            </seg>
            <seg n="6dc2f6be">
              Det statliga ansvaret för en sammanhållen planering och utbyggnad
              av Sveriges infrastruktur riskerar att påverkas negativt av regeringens
              förslag. Det här har också Riksrevisionen sagt, utan att regeringen
              har tagit notis om det. Man har sagt i rapporten Medfinansiering
              av statlig infrastruktur att den medfinansiering som regeringen
              redan tillämpat under senare år uppvisar klara brister. Bland
              annat har vissa kommuners och regioners vilja till medfinansiering
              gjort att mindre samhällsekonomiskt lönsamma projekt har fått
              förtur framför mer samhällsekonomiska och lönsamma projekt.
            </seg>
            <seg n="ecea1787">
              Det innebär, precis som Peter Eriksson sade, att resursstarka
              kommuner får sina önskemål om infrastruktursatsningar tillgodosedda,
              men de resurssvaga kommunerna får det inte. Man hamnar alltså
              som kommun i en utpressningssituation. Medfinansiering – annars
              blir det ingen infrastruktursatsning.
            </seg>
            <seg n="4139d392">
              I dag kan kommunerna lämna bidrag till anläggning av allmänna
              farleder som staten ansvarar för genom så kallad förskottering,
              men det innebär att staten måste betala tillbaka de pengar som
              kommunerna lånar ut. Nu luras man in i en fälla genom att gå med
              på förskottering. En bit in i satsningen får man reda på att de
              inte kan fortsätta att exempelvis muddra en hamn om man inte medfinansierar.
              Det innebär att man tvingas att ta över statens ansvar utan att
              få pengarna tillbaka.
            </seg>
            <seg n="afe2532b">
              Den föreslagna utvidgningen av medfinansieringen i det här lagförslaget
              är någonting som regeringen redan lurat in kommunerna i och som
              vi i riksdagen nu ska skapa förutsättningar för och göra lagligt
              i efterhand.
            </seg>
            <seg n="cdfba07a">
              I en artikel i Dagens Samhälle står det att Gävle redan bidrar
              med 86 av 271 miljoner. I Mälardalen finns avtal om att Västerås
              ska stå för 70 och Köping för 10 miljoner. Men ingen lagändring
              är gjord när det gäller sjöfartens infrastruktur. Farlederna är
              statliga. Kommunerna får inte betala. Och vi ska sitta här i riksdagen
              och rösta om ett lagförslag i eftermiddag.
            </seg>
            <seg n="52cbe0fe">
              Detta innebär att Sjöfartsverket och Näringsdepartementet drivit
              på kommunerna att gå utanför sina rättigheter. Nu sitter de i
              den så kallade rävsaxen. Och detta ska vi rätta till i efterhand.
            </seg>
            <seg n="1d0329cf">
              Att övervältra kostnader från staten på kommunerna minskar möjligheterna
              för kommunerna att utföra sina åtaganden. Kommunalskatt och landstingsskatt
              är faktiskt till för vård, skola och omsorg. Det ska också vara
              en hög kvalitet. 218 kommuner i det här landet har redan höjt
              skatten sedan 2006 för att klara dessa kärnverksamheter.
            </seg>
            <seg n="2318fd07">
              Att vi, som i det här förslaget, nu ska vältra över ytterligare
              kostnader på kommunerna, trots Riksrevisionens rapport, kommer
              bara att ta utrymme från bland annat äldreomsorg, skola och annan
              viktig kommunal verksamhet.
            </seg>
            <seg n="8dfe3e0f">
              Fru talman! Jag vill med detta sagt yrka avslag på propositionen
              och bifall till vår reservation vad gäller medfinansiering av
              statlig sjöfartsinfrastruktur.
            </seg>
          </u>
          <note type="speaker" n="10b05579">
            Anf. 21 LARS ELINDERSON (M):
          </note>
          <u who="lars_elinderson_503ad6" xml:id="i-c6f3b68a8e5a584c-0" n="d2bd8999" next="i-ae0618ed5e5f6466-0">
            <seg n="52288ad0">
              Fru talman! Det här betänkandet gäller, som sagts tidigare, regeringens
              proposition Kommunal medfinansiering av statlig sjöfartsinfrastruktur
              och två motioner som har väckts med anledning av propositionen.
            </seg>
            <seg n="3ceeeae6">
              Förslaget innebär att de regler som i dag gäller för statliga
              vägar och järnvägar utvidgas till att också omfatta viss sjöfartsinfrastruktur.
              Och det innebär en möjlighet att göra undantag från det krav på
              anknytning till kommunens eller landstingets område som finns
              i 2 kap. 1 § kommunallagen.
            </seg>
          </u>
          <note n="cf060b9d">
            Förslaget innebär också att reglerna för kommunal redovisning
            av bidrag till statlig infrastruktur även ska omfatta bidrag för
            medfinansiering av anläggande av allmän farled. De nya bestämmelserna
            föreslås, som sagt, träda i kraft den 1 december 2013.
          </note>
          <u who="lars_elinderson_503ad6" xml:id="i-ae0618ed5e5f6466-0" n="d2bd8999" prev="i-c6f3b68a8e5a584c-0">
            <seg n="681a0a15">
              Konstitutionsutskottets betänkande gäller den konstitutionella
              och kommunalrättsliga frågan om undantag från de allmänna bestämmelser
              om statlig infrastruktur som finns i kommunallagen. Huvudsyftet
              med förslaget är att skapa neutrala regler för investeringar i
              närliggande trafikinfrastruktur.
            </seg>
            <seg n="2bac180a">
              Frågan har, som också har nämnts tidigare, konkreta effekter
              för ett antal viktiga projekt där medfinansiering är en del av
              planeringsprocessen. Det gäller till exempel Gävle farled och
              Södertälje sluss. Byggstarten för projektet i Gävle ägde rum under
              2012 med finansiering med statliga anslagsmedel. Den inriktning
              som Trafikverket och Gävle kommun kommit överens om är att kommunen,
              om det finns lagliga förutsättningar för det, ska bidra med en
              del av investeringskostnaden i projektets slutskede. Även i fråga
              om Södertälje sluss ingår kommunala bidrag som en del av planeringen.
            </seg>
            <seg n="2b6f10aa">
              Om riksdagen avslår regeringens proposition skulle det inte bara
              innebära ett dråpslag mot dessa två projekt. Det skulle också
              försvåra möjligheterna att förbättra svensk sjöfartsinfrastruktur
              på lång sikt. Det gäller alltså inte bara Gävle och Södertälje.
              Det gäller Norrköping, Karlstad, Kristinehamn och Piteå – listan
              skulle kunna göras längre.
            </seg>
            <seg n="55e82075">
              I den reservation som finns i betänkandet bygger reservanterna
              framför allt sitt avslagsyrkande på Riksrevisionens rapport Medfinansiering
              av statlig infrastruktur , som också konstitutionsutskottets ordförande
              var inne på i sin inledning.
            </seg>
            <seg n="fc18ad94">
              Jag brukar ha som vana att berömma konstitutionsutskottets ordförande
              för hans inledning, men den här gången gav han sig ut på en seglats
              som inte var relevant för ärendet. Först och främst avser ärendet
              inte farleder till havs, utan det avser farleder som har koppling
              direkt till den infrastruktur som primärkommunerna redan i dag
              har ett ansvar för.
            </seg>
            <seg n="02e64a1f">
              Rapporten lämnades 2011. Det är riktigt att i rapporten riktades
              kritik mot regeringens dåvarande politik för medfinansiering.
              Man påvisade i sin granskning att regeringens medfinansieringspolitik
              i det läget hade brister och att infrastruktursatsningar ska styras
              utifrån samhällsekonomisk nytta och inte egna kommuners eller
              regioners ekonomiska styrka och möjligheter till politisk påtryckning.
              Rapporten lämnades, som sagt, 2011 och behandlades av riksdagen
              2012. Riksdagen gav då regeringen i uppdrag att utarbeta tydliga
              riktlinjer för medfinansiering i enlighet med det Riksrevisionen
              efterlyste för att komma till rätta med de brister som revisionens
              granskning hade visat.
            </seg>
            <seg n="75cc2732">
              I arbetet med att ta fram förslag till en nationell trafikslagsövergripande
              plan för 2014–2025 har regeringen beslutat att Trafikverkets arbete
              med medfinansiering genom bidrag ska genomföras enligt tydliga
              riktlinjer på det sätt som också angavs i riksdagens tillkännagivande
              2012. I beslutet framhåller regeringen bland annat att de transportpolitiska
              målen ska vara utgångspunkt för urvalet av projekt, vilket bland
              annat innebär att projekten som huvudregel ska vara samhällsekonomiskt
              lönsamma samt att medfinansiering inte ska innebära att en kommun
              kan köpa sig förbi kön. Det betonas också att medfinansiering
              ska vara frivillig. Regeringen har därmed beaktat den kritik en
              majoritet i riksdagen framförde i det tillkännagivande som tidigare
              riktats mot medfinansieringspolitiken.
            </seg>
            <seg n="c240e9fe">
              Det är viktigt, fru talman, inte bara för staten utan också för
              kommuner och landsting, att infrastruktur och kommunikationer
              fungerar väl. Därför finns det också ett brett intresse hos lokala
              och regionala aktörer att påverka planeringen och utformningen
              av ett samhälles infrastruktur, särskilt i sådana fall där investeringen
              har stor betydelse för den lokala eller regionala utvecklingen.
            </seg>
            <seg n="e00adff9">
              En utvidgning av kommunernas och landstingens möjligheter att
              lämna bidrag till statlig infrastruktur till att även omfatta
              investeringar i farleder är ett logiskt steg på ett område som
              redan tidigare har öppnats för den kommunala kompetensen. Transportinfrastrukturen
              är inte avgränsad till transportslag, och det är inte rimligt
              att investeringar i vägar och järnvägar som underlättar transporter
              exempelvis till och från en hamn ska ses på ett annat sätt än
              investeringar i den mottagningskapacitet som finns i hamnen eller
              det krav på framkomlighet och säkerhet som ställs på den farled
              som leder in till hamnen. Möjligheten till medfinansiering kan
              i vissa fall underlätta för projekt som annars skulle vara kompetensöverskridande.
            </seg>
            <seg n="26f3d528">
              Det finns också skäl att påpeka att det inte finns helt tydliga
              gränser mellan statens och kommunernas ansvar när det gäller investeringar
              i sjöfartsinfrastruktur. Staten svarar i regel för farleder fram
              till gränsen för en allmän hamn enligt vad som följer av Sjöfartsverkets
              register över allmänna farleder och allmänna hamnar. Samtidigt
              finns det ett stort antal undantag från denna grundregel. Den
              geografiska gränsen går egentligen bara att lägga fast för varje
              enskild hamn baserat på de speciella förhållanden som av historiska
              eller andra skäl har kommit att råda för just den hamnen.
            </seg>
            <seg n="3806342d">
              Från både statligt och kommunalt håll finns önskemål om att kommunal
              medfinansiering ska vara en möjlig finansieringsform eftersom
              det kan finnas ett tydligt kommunalt intresse och nytta av sådana
              investeringar. Det finns också ett värde i att kommuners och landstings
              möjlighet till inflytande över förvaltningen av infrastrukturen
              blir mer neutral i förhållande till trafikslagen. Detta framkommer
              också i remissyttrandet till Näringsdepartementet som lämnades
              av Sveriges Kommuner och Landsting. Vi delar den uppfattningen.
            </seg>
            <seg n="5264a379">
              Fru talman! Eftersom sjöfarten i hög grad är sammankopplad med
              övrig infrastruktur är det viktigt för genomförandet av övergripande
              infrastruktursatsningar att lagstiftningen när det gäller kommunal
              medfinansiering är trafikslagsneutral. Att utesluta möjligheten
              till kommunal och landstingskommunal medfinansiering när det gäller
              sjöfartsinfrastruktur skulle motverka en positiv utveckling av
              hela det svenska transportsystemet.
            </seg>
          </u>
          <note n="4bce2ef7">
            Fru talman! Jag yrkar bifall till förslaget i utskottets betänkande
            och avslag på reservationen.
          </note>
          <note type="speaker" n="74b067bb">
            Anf. 22 PHIA ANDERSSON (S) replik:
          </note>
          <u who="phia_andersson_05c5ec" xml:id="i-c683e7653f28be27-0" n="46409aa6">
            <seg n="b0914178">
              Fru talman! Det är intressant att Lars Elinderson räknar upp
              de projekt som redan är i gång. Han räknar upp de projekt som
              redan har startat. Kommunalråden i bland annat Västerås har sagt
              att medfinansiering från dem var ett krav för att projektet över
              huvud taget skulle bli av. Om man har tecknat avtal om medfinansiering
              av de projekt som Lars Elinderson har räknat upp för att de ska
              bli av är de inte lagliga. Det är ju först i eftermiddag som vi
              ska rösta i frågan.
            </seg>
            <seg n="22616873">
              Är det inte så, Lars Elinderson, att kommunerna sitter i fällan?
              Det är ungefär som att sitta i råttfällan och vara glad för att
              katten inte är där. Man är tvungen att gå med på kraven för att
              projektet ska bli av. Vissa kommuner har gått med på att förskottera,
              och när man väl har börjat kommer kravet på medfinansiering.
            </seg>
            <seg n="94459e36">
              Hur mycket mer tror Lars Elinderson att kommunerna tål? Hur mycket
              övervältringseffekter på kommunerna ska vi tillåta? Hur påverkar
              detta de kärnverksamheter som kommunerna själva tar upp skatt
              till?
            </seg>
          </u>
          <note type="speaker" n="8e4d67c6">
            Anf. 23 LARS ELINDERSON (M) replik:
          </note>
          <u who="lars_elinderson_503ad6" xml:id="i-989a06933b93d6db-0" n="d2bd8999">
            <seg n="34dd0b8a">
              Fru talman! Jag kan inte kommentera de förhandlingar som har
              skett mellan de socialdemokratiska ledningarna i de två kommuner
              som nämndes, Västerås och Gävle, och Trafikverket. Jag har inte
              insikt i vad den socialdemokratiska ledningen i Gävle har haft
              för utgångspunkter för den överenskommelse man har tecknat. Men
              man har uppenbarligen ändå accepterat Trafikverkets uppläggning
              av projektet. Om det är ett lagbrott får det i så fall överklagas
              av någon, om det är möjligt att överklaga i det här skedet. Sedan
              får den politiska majoriteten i Gävle ta konsekvensen av att man
              i så fall har brutit mot de nuvarande kompetensreglerna. Men jag
              kan inte uttala mig om detta.
            </seg>
            <seg n="3ef53997">
              Jag har sysslat med investeringskalkyler i min civila verksamhet
              i många år. Jag vet att till skillnad mot en del av de kommunala
              investeringarna bygger affärsmässiga investeringar alltid på en
              lönsamhetskalkyl. Det ska inte vara fråga om en kostnad, utan
              den investering man gör ska vara långsiktig. Jag förutsätter att
              de kommuner som gör en bedömning av om de vill gå in i en investering
              i infrastruktur också bedömer att den kan ha en positiv effekt
              för den kommunala ekonomin på längre sikt. Annars skulle jag som
              kommunalråd aldrig gå med på en sådan investering.
            </seg>
            <seg n="4f54c9dc">
              Jag har som kommunalråd vid flera tillfällen i mitt tidigare
              liv varit med om att förskottera investeringar i statlig infrastruktur,
              till exempel väginvesteringar. Det har jag gjort därför att jag
              har upplevt att det var enda sättet min kommun hade möjlighet
              att påverka utformningen av och genomförandet av projektet. Det
              var inte en prioritering som gjordes av Trafikverket, dåvarande
              Vägverket, utan det var en tidigareläggning som var viktig för
              kommunens ekonomiska och näringsmässiga utveckling.
            </seg>
          </u>
          <note type="speaker" n="a0c9060e">
            Anf. 24 PHIA ANDERSSON (S) replik:
          </note>
          <u who="phia_andersson_05c5ec" xml:id="i-c683e7653f28be27-1" n="46409aa6">
            <seg n="86594eaf">
              Fru talman! Det är lätt att lyfta fram socialdemokratiska kommunalråd.
              Men vem tecknade de avtal med? Sjöfartsverket, Näringsdepartementet
              – vem styr där?
            </seg>
            <seg n="d597f9ec">
              Det här är helt klart ytterligare övervältringar på kommunerna.
              Vilken kommun vill inte utvecklas och ha en bra infrastruktur?
              Det är precis detta som är rävsaxen. Det är därför det är så viktigt
              att det här är ett statligt ansvar så att man ser helheten i landet
              och att inte de kommuner och regioner som har starka muskler går
              före dem som kanske har en mindre ekonomisk ram för att gå med
              i någonting sådant här. Jag tror att viljan finns hos alla att
              få så bra infrastruktur som möjligt. Frågan är under vilka förutsättningar
              de blir pressade till olika beslut.
            </seg>
            <seg n="f57ebf9a">
              Södertälje kommun bidrar redan till muddringen av Södertälje
              sluss och farleden i Mälaren, trots att det är vi här som ska
              trycka på knappen i dag på eftermiddagen. Det avtalet har kommunen
              väl ändå tecknat med någon, Lars Elinderson?
            </seg>
          </u>
          <note type="speaker" n="d79c2814">
            Anf. 25 LARS ELINDERSON (M) replik:
          </note>
          <u who="lars_elinderson_503ad6" xml:id="i-989a06933b93d6db-1" n="d2bd8999">
            <seg n="b5c3ff24">
              Fru talman! Hela det här konceptet bygger på frivillighet. Ingen
              kommun är tvingad. Även om det naturligtvis skulle innebära fördelar
              om man går med på en finansiering är man inte tvingad att göra
              det. Det är en prioritering som kommunen själv gör.
            </seg>
            <seg n="f33c37b7">
              Jag ska medge att när riksdagen lämnade ett tillkännagivande
              till regeringen med anledning av Riksrevisionens rapport kände
              jag mig ganska kluven. Jag röstade inte för tillkännagivandet,
              men jag tyckte att det låg en del i den kritik som då framfördes.
              Jag har förstått att även regeringen tyckte detta eftersom man
              så seriöst har tagit tag i frågan och gett Trafikverket ett uppdrag
              i princip i enlighet med det majoriteten beslutade i tillkännagivandet.
              Man ser till att det är den övergripande nationella planeringen
              som ska vara avgörande för turordningen för de investeringar som
              genomförs. Man beslutade att ingen kommun ska kunna köpa sig före
              i kön, och man betonar att medfinansieringen ska vara frivillig.
            </seg>
            <seg n="39eeb2ab">
              Det var där ni hade invändningar när ni gjorde tillkännagivandet
              2012. Ni har samma invändningar i dag igen, trots att regeringen
              har tillmötesgått era krav i tillkännagivandet. Jag kan inte riktigt
              se annat än att det här är den obotfärdiges försvar. Man hade
              rätt den gången, och då står man fast vid den åsikten även om
              regeringen har rättat till de eventuella brister som fanns för
              två år sedan.
            </seg>
          </u>
          <note type="speaker" n="f5579cf6">
            Anf. 26 PETER ERIKSSON (MP) replik:
          </note>
          <u who="peter_eriksson_f7fe39" xml:id="i-b80d8d9732681a2b-1" n="95f87d14">
            <seg n="7fb06d58">
              Fru talman! Jag har ett par frågor och funderingar om det här.
              Det gäller delvis den fråga som Phia Andersson var inne på tidigare,
              att regeringen och regeringens myndigheter träffar avtal med kommuner
              trots att vi inte har en täckande lagstiftning på området. Tycker
              Lars Elinderson att det är bra att man agerar på det sättet innan
              ens lagstiftningen är på plats?
            </seg>
            <seg n="7cd83313">
              Den andra frågan handlar om frivillighet. Det talas om frivillighet,
              men det är statens prioritering som ska gälla. Till syvende och
              sist blir det ändå ett krav på medfinansiering. De projekt där
              kommuner inte ställer upp blir inte av, inte i den tid som de
              annars skulle ha genomförts. De blir antingen inte av alls eller
              mycket försenade. Så det blir ändå en utpressningssituation i
              enskilda kommuner som kanske redan har dåligt med pengar till
              skola och äldreomsorg.
            </seg>
          </u>
          <note type="speaker" n="fe8a7513">
            Anf. 27 LARS ELINDERSON (M) replik:
          </note>
          <u who="lars_elinderson_503ad6" xml:id="i-989a06933b93d6db-2" n="d2bd8999">
            <seg n="bbb0ef18">
              Fru talman! Jag kan inte riktigt bedöma de avtal som har tecknats
              med Gävle och Västerås – det är de som har lämnats som exempel.
              Jag kan inte uttala mig om dem.
            </seg>
            <seg n="50875cba">
              För egen del kan jag bara säga att om jag hade varit kommunalråd
              hade jag varit väldigt försiktig med att gå in i ett avtal som
              inte har täckning i lagstiftningen. Det är min egen bedömning.
              Nu vet inte jag hur det ligger till i det här konkreta fallet;
              jag har inte bedömt de avtalen. Men Peter Eriksson får nöja sig
              med det svaret. Så skulle jag ha agerat.
            </seg>
            <seg n="e28b750a">
              Jag uppfattar de direktiv som regeringen har gett Trafikverket
              så att man inte får ändra prioriteringen av olika projekt. Det
              ska vara den samhällsekonomiska nyttan som är det grundläggande
              för prioriteringen. Men finns det mer pengar i projekten som helhet
              kan tidsplanerna förändras. Som jag har tolkat det här innebär
              det att det går att tidigarelägga investeringar om det till exempel
              innebär att man kan dra större nytta av andra tidigare gjorda
              kommunala investeringar, till exempel investeringar i ett kommunalt
              vägnät som leder fram till hamnen. Som jag tog upp som exempel:
              Är det verkligen rimligt att man ska ha andra regler för investeringar
              i vägar och järnvägar i försörjningsledet fram till hamnen än
              för investeringar i den fortsatta försörjningsvägen ut från hamnen,
              det vill säga i farleden? Jag tycker inte att det är rimligt.
            </seg>
            <seg n="cc4a26e4">
              Jag uppfattar att regeringen har varit lydig, om man kan säga
              så, och följt de direktiv som riksdagen har gett i det beslut
              som fattades för två år sedan. Jag tycker att ni skulle applådera
              det beslutet.
            </seg>
          </u>
          <note type="speaker" n="ad2bc263">
            Anf. 28 PETER ERIKSSON (MP) replik:
          </note>
          <u who="peter_eriksson_f7fe39" xml:id="i-b80d8d9732681a2b-2" n="95f87d14">
            <seg n="bd48de9c">
              Fru talman! Jag tror inte att de avtal som Trafikverket och kommunerna
              har träffat är olagliga. Jag tror att det finns klausuler om att
              det ska till en lagstiftning, men jag tycker ändå att det är problematiskt
              att man träffar den typen av avtal innan det finns en lagstiftning
              på plats.
            </seg>
            <seg n="68dbd195">
              Den andra frågan är långsiktigt mer viktig. Jag uppfattar inte
              att Lars Elinderson har uppfattat frågan riktigt rätt. Det handlar
              inte om förskottsbetalningar som när han och jag var kommunalråd
              och kunde diskutera med myndigheten om kommunen skulle vara med
              och betala lite grann därför att det var tidigareläggning eller
              liknande. Jag har också varit i en sådan situation. Nu handlar
              det om medfinansiering och om projekten över huvud taget ska bli
              av. Det handlar om stora delar av finansieringen i till exempel
              Mälardalen av stora trafik- och infrastrukturprojekt där man förhandlar
              med landstingen runt om och kommunerna om finansiering. Det är
              inte fråga om att tidigarelägga, utan det är fråga om projekten
              över huvud taget blir av.
            </seg>
            <seg n="a5d40561">
              Man sätter en liten kommun i en utpressningssituation när det
              gäller om viktiga centrala infrastrukturprojekt ska bli av. I
              den enskilda kommunen får man kanske fundera: Har vi pengar så
              att vi klarar av kostnaderna för lärarna, skolorna, äldreomsorgen?
              Så tvingar staten en att lägga ut miljontals kronor på infrastrukturprojekt
              i stället för att få prioritera det som vi sagt i lagen att kommunen
              borde syssla med.
            </seg>
          </u>
          <note type="speaker" n="369148a3">
            Anf. 29 LARS ELINDERSON (M) replik:
          </note>
          <u who="lars_elinderson_503ad6" xml:id="i-989a06933b93d6db-3" n="d2bd8999">
            <seg n="edd650b2">
              Fru talman! Jag ska inte diskutera ekonomisk teknik med Peter
              – jag vet att Peter också är ekonom. Men jag vill ändå säga att
              jag tycker att det är lite billigt att ställa investeringskostnader
              mot löpande driftskostnader, oavsett vad det är för verksamheter.
              Även i kommunal verksamhet borde det vara så att kommunen gör
              en prioritering. Vad är lönsamt, vad är det som ger tillbaka resurser
              i form av ekonomisk utveckling, näringslivets tillväxt och liknande?
              Den bedömningen måste ligga till grund inte bara för Trafikverkets
              prioritering utan också för kommunens prioritering.
            </seg>
            <seg n="70bc1b90">
              Dessutom är det inte så, som både Peter och Phia sade i inledningen,
              att regeringen tvingar kommunerna att prioritera bort eller minska
              och göra besparingar i andra verksamheter. Under den här mandatperioden
              och förra har regeringen tillfört i storleksordningen mellan 40
              och 70 miljarder, beroende på hur man räknar, till kommunala verksamheter.
              Investeringar i infrastruktur har alltså inte trängt ut välfärdstjänster.
            </seg>
          </u>
          <note type="speaker" n="434c5fbe">
            Anf. 30 LARS TYSKLIND (FP):
          </note>
          <u who="lars_tysklind_44f290" xml:id="i-a340c51333e95768-0" n="65095f2e">
            <seg n="1a1944cb">
              Herr talman! Jag yrkar bifall till förslaget i betänkandet och
              avslag på reservationen. Jag tycker att det är på sin plats att
              vi lägger fast att den absoluta merparten av statlig infrastruktur
              betalas via anslag i statsbudgeten och att det vi nu diskuterar
              handlar om ett komplement. Från Alliansens och Folkpartiets sida
              tycker vi att det är väldigt bra att det här komplementet finns
              och att kommuner, regioner och landsting har möjlighet att medfinansiera.
            </seg>
            <seg n="e65db528">
              Det handlar om att skapa mervärden för kommuner och regioner
              så att medfinansieringen ger en vinn–vinn-situation. I de situationerna
              är den kommunala eller regionala nyttan helt avgörande.
            </seg>
            <seg n="21a37d25">
              Det är nu tillåtet med medfinansiering för vägar och järnvägar.
              Det har tillkommit en hel del projekt och väldigt stora projekt
              på det sättet. Vi har Västsvenska paketet och Helsingforssöverenskommelsen
              där man har utnyttjat den möjligheten.
            </seg>
            <seg n="0e78cdc8">
              Ett väldigt aktuellt exempel är E20 som nu är prioriterat i den
              nationella planen. Där är kommunerna i Skaraborg och Västra Götalandsregionen
              med och diskuterar att medfinansiera.
            </seg>
            <seg n="86860b3c">
              Det är inte för att projektet ska bli av på den nivå som Trafikverket
              har föreslagit. Det är för att skapa en högre standard. Den bedömning
              man gör i Skaraborg är att det ger mervärden både regionalt och
              kommunalt.
            </seg>
            <seg n="114e933d">
              Propositionen handlar om att den möjlighet som finns för vägar
              och järnvägar ska utvidgas till att även gälla att kunna medfinansiera
              viss statlig sjöfartsinfrastruktur.
            </seg>
            <seg n="da4798b0">
              Det handlar om nyinvesteringar i allmän farled. Det är väldigt
              begränsat. Det handlar om nyinvestering eller sådana förbättringar
              som kan likställas med nyinvestering.
            </seg>
            <seg n="c28f6d65">
              I dagens läge med det trafikslagsövergripande synsätt som genomsyrar
              all planering av infrastruktur är det en absolut självklarhet
              att det är på det sättet. Om man ska genomföra detta krävs att
              vi har bra regelverk som är tydliga, rättvisa och tar hänsyn till
              bland annat EU-rätten.
            </seg>
            <seg n="52402637">
              Herr talman! I den reservation som finns från S, MP och V bygger
              man mycket på slutsatserna i Riksrevisionens rapport Medfinansiering
              av statlig infrastruktur som kom 2011. Där var den stora invändningen
              att det kunde finnas en risk att man skulle kunna köpa sig före
              i kön, som det uttrycktes, och att man då frångått den prioritering
              som bygger på bland annat samhällsekonomiska vinster.
            </seg>
            <seg n="6e82945a">
              Jag instämmer med det Lars Elinderson sade. Kritiken var till
              vissa delar, och kanske till stor del, befogad historiskt sett.
              Det var inte första gången som Riksrevisionen påpekat detta. Riksrevisionens
              rapport bygger på att man har sett på förskotteringsärenden från
              åren 2008–2010.
            </seg>
            <seg n="0b02de9a">
              Phia Andersson sade att regeringen inte har tagit någon notis
              om detta. Det är ett direkt felaktigt påstående. Alliansregeringen
              har vidtagit en mängd av åtgärder till följd av rapporten. Den
              kritik som nu framförs får mer eller mindre förpassas till historien.
              Det var bra att den kom, men man har åtgärdat den.
            </seg>
            <seg n="eb8fb3d1">
              Jag vill lyfta fram att vi för det första nu har fått ett helt
              nytt planeringssystem. Varje år tar regeringen fram en nationell
              infrastrukturplanering som gäller år 1–3. Det är sådant som ska
              kunna byggstartas omedelbart. Sedan tar man även fram planering
              för år 4–6 där man ska förbereda för byggstart. Det är en klar
              och tydlig prioritering.
            </seg>
            <seg n="e2c66d28">
              När prioriteringen är gjord kan man titta på år 1–3. Där kan
              det bli fråga om alternativ finansiering. Det kan man diskutera,
              och det är då medfinansiering kommer in. Då är prioriteringen
              redan gjord. Förskottering kan bara bli aktuellt för sådana projekt
              som ligger i gruppen 4–6 år.
            </seg>
            <seg n="21f2129a">
              Med andra ord kan inte medfinansieringen i sig längre ändra prioriteringsordningen.
              Det är möjligt att det var så förut. Med dagens planeringssystem
              går inte det.
            </seg>
            <seg n="b3c6881e">
              För det andra har regeringen gett ett uppdrag till Trafikverket
              att ge tydliga riktlinjer för medfinansiering. Det har arbetats
              fram, och det är vad man arbetar efter. Det gör man både på Trafikverket
              och på Sjöfartsverket.
            </seg>
            <seg n="8fd72598">
              Det handlar om att man har de transportpolitiska målen som utgångspunkt.
              Där är den samhällsekonomiska lönsamheten en stor och viktig del.
              Det handlar om frivillighet och att inte på något sätt rucka på
              huvudmannaskapet mellan kommun och stat när det gäller infrastruktur.
            </seg>
            <seg n="b3b9b8c8">
              En viktig sak att lyfta fram är att det handlar om bidragsgivarens
              eller medfinansiärens nytta i sammanhanget. Det är inte så att
              man ska medfinansiera något som man inte har ett absolut mervärde
              av.
            </seg>
            <seg n="d3511096">
              När medfinansiering blir aktuellt handlar det i första hand om
              att göra förbättringar som gör att man får en standardhöjning
              gentemot vad Sjöfartsverket och Trafikverket kan genomföra med
              den budget de har.
            </seg>
            <seg n="05ebe45d">
              Huvudregeln är att prioriteringen av de samhällsekonomiskt lönsamma
              projekten är helt oberoende av medfinansieringen. Jag ska vara
              extra tydlig: Prioriteringen bygger inte alls på medfinansieringen.
            </seg>
            <seg n="1caaebaa">
              Att man nu vill säga nej till medfinansiering är visserligen
              konsekvent eftersom man även sade nej till medfinansiering av
              järnvägar och vägar. Det kan jag ge en viss eloge för. Men man
              har bidragit till att jobba med det verktyget så här långt.
            </seg>
            <seg n="a2d00851">
              Att nu säga nej till att det skulle gälla statliga allmänna farleder
              blir väldigt inkonsekvent och kontraproduktivt. Det är ändå uppenbart
              att man inte går riktigt i takt med kommunala och regionala företrädare.
              Man vill ute i landet kunna vara med och skapa mervärden i sina
              regioner.
            </seg>
            <seg n="42976ce8">
              Med det yrkar jag bifall till utskottets förslag i betänkandet.
              Det innebär att jag vill säga ja till att kommuner och landsting
              får möjlighet att medfinansiera viss sjöinfrastruktur och att
              vi får en trafikslagsövergripande syn på den här frågan. Allt
              annat är ganska ologiskt.
            </seg>
          </u>
          <note type="speaker" n="69eb222b">
            Anf. 31 PHIA ANDERSSON (S) replik:
          </note>
          <u who="phia_andersson_05c5ec" xml:id="i-c683e7653f28be27-2" n="46409aa6">
            <seg n="0af1aee2">
              Herr talman! Lars Tysklind nämner att infrastruktursatsningarna
              ska ge ett mervärde för kommunen. Jag tror att alla infrastruktursatsningar
              som görs i det här landet har ett mervärde. Annars hade de inte
              gjorts.
            </seg>
            <seg n="9e64ea9d">
              Lars Tysklind säger också att det kommunerna ger i medfinansiering
              bara är ett komplement. Den allra största parten tar staten ansvar
              för. Man kan då fråga sig varför den inte tar ansvar för helheten.
            </seg>
            <seg n="7d00b69f">
              Jag tror inte att det bara är komplement för en kommun. Man kan
              lätt säga: Ni behöver inte det, men då får ni ingen infrastruktursatsning.
              Då skjuts den på framtiden, och så vidare.
            </seg>
            <seg n="be28255b">
              Jag undrar vad det är för valmöjlighet man egentligen erbjuder.
              Hur många lärare hade man i Gävle fått för 86 miljoner? I Västerås
              är det 70 miljoner. Hur många lärare hade man fått för det? I
              Köping är det 10 miljoner. Hur många lärare hade man fått för
              det?
            </seg>
          </u>
          <note type="speaker" n="524d9f20">
            Anf. 32 LARS TYSKLIND (FP) replik:
          </note>
          <u who="lars_tysklind_44f290" xml:id="i-a340c51333e95768-1" n="65095f2e">
            <seg n="8fe4ed28">
              Herr talman! Jag får förtydliga mig ännu mer. Det är klart att
              all infrastruktur skapar mervärden, och när staten bygger är det
              en fördel.
            </seg>
            <seg n="a98ea0f9">
              Det mervärde jag talade om var att man var villig att gå in och
              medfinansiera för att få en bättre standard. Då får man en vinn–vinn-situation
              och kan lokalt och regionalt få fördelar av det.
            </seg>
            <seg n="c3ef1630">
              Det är något som man utnyttjat bland annat i Västsvenska paketet.
              Det är känt. Det gäller även Helsingforssöverenskommelsen, och
              man diskuterar det i Skaraborg.
            </seg>
            <seg n="55d57b03">
              Vi får här ett sken av att kommuner inte sysslar med infrastruktur.
              Det är en väldigt stor del av kommuners verksamhet. I kommuner
              måste man alltid kunna prioritera mellan asfalt och skolmjölk,
              om man uttrycker sig lite enkelt. Den processen har man i kommunerna.
            </seg>
            <seg n="526aaebf">
              Exemplet med farleder och hamnar tas upp. Om man för det resonemang
              som Phia Andersson gör här blir frågan: Varför driver de hamnar
              i Köping, Gävle och Västerås? Det gör man de facto kommunalt,
              och det är infrastruktur.
            </seg>
            <seg n="a441a337">
              Att man nu är villig att vara med och finansiera för att få förbättringar
              i de allmänna farlederna bygger på att man vill kunna utnyttja
              sina hamnar bättre och på det sättet skapa både ekonomiska och
              andra mervärden i sina egna kommuner.
            </seg>
            <seg n="a6b56110">
              Man gör inte det av något slags snällhet och idealitet. Jag utgår
              från att de kommunpolitiker som har tecknat dessa avtal ser de
              sambanden. Det är inte en solklar gräns mellan statlig och kommunal
              infrastruktur. De vävs in i varandra. Detta är ett bra exempel
              på att man gör så.
            </seg>
          </u>
          <note type="speaker" n="1c00cdb1">
            Anf. 33 PHIA ANDERSSON (S) replik:
          </note>
          <u who="phia_andersson_05c5ec" xml:id="i-c683e7653f28be27-3" n="46409aa6">
            <seg n="7818a37c">
              Herr talman! Jag fick alltså inte svar på min fråga om hur många
              lärare Gävle, Västerås eller Köping hade fått. Det är precis den
              prioriteringen kommunen måste göra när staten drar sig undan sin
              del av ansvaret.
            </seg>
            <seg n="172e9059">
              Staten har ansvar för infrastruktur. Den behöver medfinansieringen
              för att den själv inte har pengar och tycker att de ska tas någonstans
              ifrån. Då blir det en medfinansiering från kommunerna.
            </seg>
            <seg n="8f8a14e0">
              Jag frågar igen: Hur många lärare får man för 86 miljoner i Gävle,
              70 miljoner i Västerås och 10 miljoner i Köping? Det är precis
              den avvägningen man måste göra för att ta över det ansvar staten
              inte tar.
            </seg>
          </u>
          <note type="speaker" n="a6baf67d">
            Anf. 34 LARS TYSKLIND (FP) replik:
          </note>
          <u who="lars_tysklind_44f290" xml:id="i-a340c51333e95768-2" n="65095f2e">
            <seg n="16bd4d75">
              Herr talman! Jag vet inte hur jag ska svara på detta. Det är
              klart att jag kan räkna ut exakt vad en lärarlön är och vad det
              blir översatt i kronor i precis det ögonblicket, men det handlar
              inte om det. Det handlar om att stat och kommun skapar förutsättningar
              för en ekonomisk utveckling som man i Gävle över tid naturligtvis
              bedömer ska ge ett sådant ekonomiskt utfall att den ska vara med
              och finansiera lärarna. Det är så saker och ting fungerar.
            </seg>
            <seg n="ec778a9b">
              Det är inte så att Gävle har lämnats åt sitt öde av staten. Staten
              går in med 271 miljoner. I Gävle har man naturligtvis resonerat
              så här: Om vi tillskjuter de 86 miljonerna kommer vi att få detta
              gjort både något tidigare och något bättre än vad vi annars hade
              fått. Då kan man utnyttja sin hamn som Gävle kommun äger. Det
              är klart att man ser det sambandet väldigt bra kommunalt. Man
              ser det på sin ekonomiska utveckling.
            </seg>
            <seg n="60aac00c">
              Att i ett visst ögonblick översätta ett antal kronor till andra
              saker finns det naturligtvis en viss dynamik i. Det vet Phia Andersson,
              så det behöver jag inte undervisa om.
            </seg>
            <seg n="62edb038">
              Precis som jag sade förut vävs kommunal och statlig verksamhet
              väldigt mycket in i varandra i infrastruktursammanhang. Där man
              kan se att man kan satsa från båda håll och att båda är vinnare
              i situationen – där ska man göra det.
            </seg>
            <seg n="fa780014">
              Jag utgår från att vi har så kompetenta kommunpolitiker att de
              kan hantera den frågan tillsammans med staten.
            </seg>
          </u>
          <note type="speaker" n="c850b464">
            Anf. 35 PER-INGVAR JOHNSSON (C):
          </note>
          <u who="per-ingvar_johnsson_a22d33" xml:id="i-19e1e485c10b6c91-0" n="dcf2c559">
            <seg n="19a60c41">
              Herr talman! Det har varit en besvärlig resa hit till kammaren
              för det lagförslag regeringen har lämnat till riksdagen om kommunal
              medfinansiering av statlig sjöinfrastruktur.
            </seg>
            <seg n="3fe5b878">
              Förslaget gick på en mina i trafikutskottet. Nu har vi i konstitutionsutskottet
              reparerat skadan, och förhoppningsvis är farleden fri i eftermiddag
              så att förslaget kan gå i hamn vid voteringen här i kammaren.
            </seg>
            <seg n="d498ce5a">
              Vi som i detta ärende utgör majoriteten i konstitutionsutskottet
              delar regeringens uppfattning att den kommunala nyttan av en investering
              i statlig sjöinfrastruktur kan göra en kommunal medfinansiering
              rimlig. Men hittills har detta inte varit tillåtet. Bara investeringar
              i vägar på land och i järnvägar har varit tillåtna för medfinansiering.
              Därför behövs detta lagförslag.
            </seg>
            <seg n="5f67e975">
              Frågan om möjligheterna till kommunal medfinansiering av sjöfartsinfrastrukturen
              har kommit upp eftersom den nationella planen för utvecklingen
              av transportsystemet i Sverige för åren 2010–2021 innehåller två
              objekt som avser att underlätta sjöfarten, dels till Gävle hamn,
              dels till hamnar i Mälaren, bland annat Västerås som har nämnts
              i debatten.
            </seg>
            <seg n="a2666eff">
              Som vi uppfattat läget är de socialdemokratiskt ledda kommunerna
              Gävle och Västerås mycket angelägna om att deras hamnar ska kunna
              få fler och större fartyg till sig. De är därför beredda att vara
              med och medfinansiera de nödvändiga investeringarna. Gävle kommun
              har redan träffat en överenskommelse med Trafikverket om den här
              medfinansieringen. Det förutsätter dock att lagändringen går igenom
              här i riksdagen i eftermiddag.
            </seg>
            <seg n="4df59b67">
              Men här i riksdagen är de socialdemokratiska partikollegerna
              till kommunledningarna i Gävle och Västerås inte med, tvärtom.
              Här vill Socialdemokraterna stoppa det förslag alliansregeringen
              lagt fram för att tillgodose önskemålen från Gävle och Västerås.
              Det är dessutom ett förslag som tillstyrkts av Sveriges Kommuner
              och Landsting, SKL.
            </seg>
            <seg n="a24ee0ec">
              Dessutom kan man vara förvånad över att Miljöpartiet motsätter
              sig förslaget om att underlätta investeringar som ökar sjöfarten.
              Alla förutsätter att en växande andel av godstrafiken ska kunna
              ske på sjön, som kustsjöfart och inlandssjöfart, och att vi på
              det sättet ska ta hem kapacitets- och miljövinster.
            </seg>
            <seg n="5466e9e0">
              När nu Miljöpartiet har en verklig möjlighet att medverka till
              att underlätta denna utveckling av kust- och inlandstrafiken till
              sjöss går de emot förslaget. Jag beklagar det.
            </seg>
            <seg n="af686524">
              Min partikollega, Centerpartiets Anders Åkesson i trafikutskottet,
              har tillsammans med sina allianskolleger där – efter den mina
              i trafikutskottet som jag nämnde – skrivit en avvikande mening.
              I den ingår bland annat: Om riksdagen avslår regeringens proposition
              skulle det innebära ett dråpslag för möjligheterna att förbättra
              svensk sjöfartsinfrastruktur.
            </seg>
            <seg n="41c95323">
              Herr talman! Jag vill inte ha några minor eller andra hinder
              i sjölederna och inte heller några dråpslag mot sjöfarten. Därför
              yrkar jag bifall till regeringens och konstitutionsutskottets
              förslag.
            </seg>
          </u>
          <note type="speaker" n="baab751c">
            Anf. 36 PETER ERIKSSON (MP) replik:
          </note>
          <u who="peter_eriksson_f7fe39" xml:id="i-b80d8d9732681a2b-3" n="95f87d14">
            <seg n="52966e2e">
              Herr talman! Det resonemang Per-Ingvar Johnsson förde är kanske
              riktigt. Men det bygger på att vi har en regering som inte bryr
              sig om sjöfarten och inte anser att det är viktigt att prioritera
              att se till att vi har bra hamnar i Gävle, Västerås, Köping och
              sedermera även på andra ställen.
            </seg>
            <seg n="faa36875">
              Min åsikt är att vi borde ha en regering som i högre utsträckning
              prioriterar sjöfarten och är beredd att satsa pengar på den. Då
              skulle vi i Miljöpartiet inte behöva satsa lika mycket pengar
              i vår statliga budget på skolan runt om i Sverige. Det är ju en
              kommunal angelägenhet. Men nu satsar vi många miljarder på skolan
              i vår statliga budget som vi lägger fram därför att vi anser att
              kommunerna inte har tillräckligt med resurser för detta.
            </seg>
            <seg n="a730ebdf">
              I stället har vi en regering i dag som drar resurser från kommunerna
              till infrastruktur, såväl sjöfart som järnvägar och vägar. Då
              har de mindre resurser för att klara av sina egna kärnuppgifter.
              Det är där dilemmat är. Med en annan regering skulle det kunna
              vara lättare.
            </seg>
            <seg n="e59f1905">
              Jag förstår Per-Ingvars argumentation utifrån att vi har en regering
              som inte prioriterar en bra sjöfart och en bra infrastruktur i
              Sverige.
            </seg>
          </u>
          <note type="speaker" n="56fc5554">
            Anf. 37 PER-INGVAR JOHNSSON (C) replik:
          </note>
          <u who="per-ingvar_johnsson_a22d33" xml:id="i-19e1e485c10b6c91-1" n="dcf2c559">
            <seg n="3a89d459">
              Herr talman! Verkligheten är den att regeringen har lagt fram
              ett förslag till infrastrukturplanering som innebär enormt stora
              tillskott i miljarder räknat när det gäller infrastrukturen. Där
              finns bland annat två mycket stora objekt som berör Gävle hamn
              som jag nämnde och sjöfarten till Mälaren. Där är kommunerna mycket
              angelägna om att vara med och medfinansiera för att säkra att
              projekten utformas på det sätt som kommunerna vill.
            </seg>
            <seg n="50e6841a">
              Detta sätt att tala om att man tar pengar från skolan tycker
              jag är synnerligen kortsiktigt. Kommunerna har säkerligen räknat
              på det här. Gör man en investering – som har nämnts i något fall
              här – på 60 miljoner är väl kommunens bedömning den att det rimligen
              ger ökade skatteintäkter. Att få fler jobb i kommunen ökar skatteintäkterna.
            </seg>
            <seg n="f05dc93e">
              Kanske ger investeringar på 60 miljoner 10 miljoner mer om året
              i ökade skatteintäkter. Det täcker lärarlöner i kanske 30 år.
              Det är den bedömningen kommunerna måste göra. Man kan inte se
              det bara på ett år. Visst är investeringen stor, men avkastningen
              på investeringen bedömer kommunerna ska bli högre.
            </seg>
          </u>
          <note type="speaker" n="9d265c0d">
            Anf. 38 PETER ERIKSSON (MP) replik:
          </note>
          <u who="peter_eriksson_f7fe39" xml:id="i-b80d8d9732681a2b-4" n="95f87d14">
            <seg n="89014a27">
              Herr talman! Men Per-Ingvar Johnssons argumentation var ju att
              om inte kommunerna får vara med och medfinansiera blir det ett
              dråpslag mot de här kommunerna.
            </seg>
            <seg n="ca31f621">
              Det måste vara utifrån antagandet att det då inte blir något
              av, att de inte får de här projekten och investeringarna till
              Gävle och runt om Mälaren som i och för sig är viktiga. Det i
              sin tur måste betyda att vi har en regering som inte prioriterar
              frågan utan anser att detta ska byggas bara om kommunerna är med
              och står för fiolerna.
            </seg>
          </u>
          <note type="speaker" n="a33da37b">
            Anf. 39 PER-INGVAR JOHNSSON (C) replik:
          </note>
          <u who="per-ingvar_johnsson_a22d33" xml:id="i-19e1e485c10b6c91-2" n="dcf2c559">
            <seg n="1235ced3">
              Herr talman! Jag delar inte den uppfattningen. Regeringen har
              detta med i sin infrastrukturplanering och är beredd att genomföra
              projekten. Men kommunerna har önskemål om ytterligare saker som
              de vill tillföra projekten, och då måste de vara med och vill
              också vara med och medfinansiera, för att förbättra projekten
              ytterligare.
            </seg>
          </u>
          <note type="speaker" n="746d26fb">
            Anf. 40 JONAS ÅKERLUND (SD):
          </note>
          <u who="jonas_akerlund_45e72b" xml:id="i-bf51e74191c7ce44-0" n="f9f9e7d4">
            <seg n="b25ac862">
              Herr talman! Jag yrkar bifall till utskottets förslag. Även om
              min ambition är att inte upprepa det som redan är sagt blir det,
              ärligt talat, inte helt lätt den här gången.
            </seg>
            <seg n="a004c2b9">
              Riksrevisionens rapport pekar på en lång rad problem, en del
              ganska allvarliga. Den fråga som vi har att ställa oss är: Hur
              gör vi för att minimera problemen?
            </seg>
            <seg n="229f0eb4">
              En lösning är naturligtvis att vi förbjuder medfinansiering,
              säger till kommunalråden i exempelvis Gävle: Ni lägger er i det
              som angår er – det får ni sluta med nu! Jag är inte helt säker
              på att det vore så uppskattat där uppe. Om man ser på vad de socialdemokratiska
              kommunalråden säger i exempelvis Gefle Dagblad ser man att de
              är mycket upprörda över att man lägger ned så mycket jobb i Gävle.
              Som man uttrycker saken: Det känns bittert att bli fälld av sina
              egna.
            </seg>
            <seg n="d6d0bf9b">
              Det man kan göra i en sådan situation, när man tillåter finansieringen,
              är att inte acceptera tanken på att det ska medföra att staten,
              Trafikverket, abdikerar från att ha ett nationellt, övergripande
              ansvar för infrastrukturen. Det kravet måste finnas där mycket
              hårt. KU:s beslut bör dessutom ha ett ganska långt bästföredatum,
              gärna längre än två år.
            </seg>
            <seg n="2a71903b">
              Av staten ska vi naturligtvis kräva att den lever upp till sina
              åtaganden. Något annat vore mycket bekymmersamt, för det skulle
              innebära att vi betraktar staten som något slags självspelande
              piano, där regeringen sitter bredvid och inte kan påverka låten.
              Sedan säger vi att närvaron av kommunala pengar får pianot att
              spela fel, och då tar vi bort pengarna. Så bör vi inte ha det.
            </seg>
            <seg n="38813b31">
              Vi borde tvärtom kräva av staten att den är så ansvarsfull och
              bra att tillgång till kommunala pengar gör det lättare för staten
              att lägga pengar på de ställen man har talat om, där det kanske
              inte finns resurser men finns behov. De kommunala pengar som kommer
              från kommuner med resurser borde underlätta för staten.
            </seg>
            <seg n="d2002089">
              Det är en helt annan fråga om staten har tagit det ansvaret.
              Det kan vi diskutera hur mycket som helst. Men som jag ser det
              är den frågan inte på konstitutionsutskottets bord, utan det är
              andra utskott som hanterar den typen av frågor.
            </seg>
          </u>
          <note type="speaker" n="43127b6c">
            Anf. 41 PHIA ANDERSSON (S) replik:
          </note>
          <u who="phia_andersson_05c5ec" xml:id="i-c683e7653f28be27-4" n="46409aa6">
            <seg n="45dc3d93">
              Herr talman! Jag begärde ordet när Jonas Åkerlund sade att socialdemokratiska
              kommunalråd vill detta. Ja, det är klart att de vill, och det
              är precis därför de blir utnyttjade. De blir utnyttjade till att
              vara med och betala. Om de vill ha en bra hamn borde staten ta
              sitt ansvar genom att vara med och finansiera hamnen. Jag tror
              inte att det finns något kommunalråd som är villig att betala
              för det som någon annan skulle betala om de inte blir tvingade
              till det.
            </seg>
            <seg n="f8f1a43d">
              Därför sade vi nej när det gällde vägar och järnvägar, och nu
              säger vi nej också till utvidgningen, för det finns inget kommunalråd
              som egentligen vill lägga pengar där i stället för på kärnverksamheter.
              Men de tvingas göra det för att det över huvud taget ska bli gjort.
            </seg>
            <seg n="86d90a07">
              Känner Jonas Åkerlund till något kommunalråd som hellre betalar
              till vägar och järnvägar än till de kärnverksamheter som kommunen
              faktiskt tar ut skatt för?
            </seg>
          </u>
          <note type="speaker" n="d0206a47">
            Anf. 42 JONAS ÅKERLUND (SD) replik:
          </note>
          <u who="jonas_akerlund_45e72b" xml:id="i-bf51e74191c7ce44-1" n="f9f9e7d4">
            <seg n="d3fd8b24">
              Herr talman! Nej, jag känner inte personligen kommunalråden i
              Gävle så väl. Jag sitter på Blekingebänken, men jag är född i
              Gävle, är uppvuxen i Gävleborg och har rätt mycket kontaktytor
              kvar där.
            </seg>
            <seg n="bc4a23b8">
              Hamnfrågan är mycket viktig i Gävle. Folk tycker att det är en
              viktig fråga. Hamnen betyder mycket för arbetstillfällena, om
              inte annat.
            </seg>
            <seg n="a3bd695f">
              Det som har framgått av de tidningsintervjuer med berörda kommunalråd
              i Gävle som jag har läst är att man också har ställt en följdfråga.
              Om de 86 miljonerna inte kan användas till den här satsningen,
              är de egentligen budgeterade för något annat, så att man, som
              det har sagts tidigare, har avstått från att göra förbättringar
              på andra områden? Men Gävles kommunalråd säger: Nej, de är avsedda
              för detta och inget annat.
            </seg>
            <seg n="2e2990c7">
              Men vad de egentligen vill kan jag inte veta eftersom jag inte
              har den typen av paraförmåga.
            </seg>
          </u>
          <note type="speaker" n="ae7b7717">
            Anf. 43 TUVE SKÅNBERG (KD):
          </note>
          <note n="8c56157f">
            Herr talman! Jag yrkar bifall till utskottets förslag och avslag
            på de båda reservationerna.
          </note>
          <u who="tuve_skanberg_abfeb0" xml:id="i-532a142335839468-0" n="de625a5f">
            <seg n="bb20e7d4">
              Vi debatterar sjöfartsinfrastruktur. Det kan låta lite udda när
              det är konstitutionsutskottet som har hand om debatten. Man hade
              kunnat förutse att det var trafikutskottet i stället. Men just
              denna särskilda finansiering faller inom KU:s ansvarsområde, och
              trafikutskottet har redan yttrat sig, gjort sin sakliga bedömning
              och jobbat med frågan.
            </seg>
            <seg n="01869b36">
              Det gäller alltså olika farleder, som Gävle farled, Västerås,
              Köping och slussen vid Södertälje. Det kan också gälla Norrköping,
              Piteå, Kristinehamn med flera. Trots att det var flera jag räknade
              upp är detta ett komplement, ett undantag. Det allra mesta av
              finansieringen sker över statliga anslag. Vi talar om detta komplement
              när det kan vara en vinn–vinn-situation, när det blir bättre av
              att kommunen eller regionen, landstinget, går in och delfinansierar.
            </seg>
            <seg n="691a5aff">
              Vi ska veta att riktlinjerna säger följande.
            </seg>
            <seg n="d71a5317">
              Vi har redan neutrala regler för andra trafikslag, som vägar
              och järnvägar, och nu kommer vi till den här lilla delaspekten.
              Logiskt sett går regeringen på linjen att alla trafikslag ska
              behandlas lika, och lika logiskt är Socialdemokraterna och Miljöpartiet
              emot det. Man var emot det tidigare när det handlade om vägar
              och järnvägar, och man är emot det också när det till exempel
              handlar om en hamn som ägs helt och hållet av en kommun – den
              ska inte kunna delfinansieras av kommunen.
            </seg>
            <seg n="10ac64b2">
              Nu är frågan: Vill Socialdemokraterna och Miljöpartiet riva upp
              de beslut som tidigare har fattats när det gäller vägar och järnvägar?
              Vill Socialdemokraterna och Miljöpartiet att de projekt som just
              nu debatteras på de nämnda platserna inte ska genomföras? Om de
              inte får denna möjlighet till medfinansiering innebär det att
              andra projekt längre fram inte kommer att börja byggas. Alltså
              försenas hela denna byggkedja på plats efter plats.
            </seg>
            <seg n="1ec639d4">
              Jag vill också ställa följande fråga: Underkänner Socialdemokraterna
              sina egna kommunalråd på dessa platser som vill delta? Hur kan
              det vara så att Socialdemokraterna i riksdagen vet bättre än kommunalråden
              på den lokala platsen? Vilket underlag har de och som inte kommunalråden
              har? Vilka beslut kan de fatta som är mer riktiga, rättvisande
              och långsiktiga än de beslut som de som finns på plats kan fatta?
              Och hur kan man spela ut lärare mot investeringar i den egna hamnen?
              Tala om äpplen och päron.
            </seg>
          </u>
          <note type="speaker" n="9398f248">
            Anf. 44 PETER ERIKSSON (MP) replik:
          </note>
          <u who="peter_eriksson_f7fe39" xml:id="i-b80d8d9732681a2b-5" n="95f87d14">
            <seg n="dc14a0dc">
              Herr talman! Jag vill bara kortfattat säga till Tuve Skånberg
              att jag själv har varit kommunalråd och känner ganska många kommunalråd.
              Alla kommunalråd som jag känner skulle gärna se att vi får en
              regering som prioriterar infrastruktur högre och som ser till
              att de får resurser att göra nödvändiga infrastruktursatsningar.
              Men det är en hel del som upplever att de hamnar i en utpressningssituation
              där kommunala medel måste in för att det ska bli någon modern
              infrastruktur till just deras kommun. I den fällan sitter de,
              och det är inte så lätt att ta sig ur den när de ska förhandla
              med organisationer som styrs av den regering som vi har i dag.
            </seg>
          </u>
          <note n="e71e75e6">
            I detta anförande instämde Phia Andersson (S).
          </note>
          <note type="speaker" n="9e58146d">
            Anf. 45 TUVE SKÅNBERG (KD) replik:
          </note>
          <u who="tuve_skanberg_abfeb0" xml:id="i-12f7fdfcf97a67a0-0" n="de625a5f">
            <seg n="feb1fba2">
              Herr talman! Ska jag förstå Peter Eriksson som att han gör sig
              till talesman för de kommuner och de kommunföreträdare – de socialdemokratiska
              kommunalråden – som säger att de i själva verket inte vill ha
              denna möjlighet? Hur ska jag förstå Peter Eriksson?
            </seg>
          </u>
          <note type="speaker" n="b12ceba2">
            Anf. 46 PETER ERIKSSON (MP) replik:
          </note>
          <u who="peter_eriksson_f7fe39" xml:id="i-b80d8d9732681a2b-6" n="95f87d14">
            <seg n="fb632023">
              Herr talman! Jag är säker på att de hellre skulle se en regering
              som står för finansieringen av den infrastruktur som de i dag
              blir tvungna att ställa upp med kommunala medel till för att den
              ska bli av. Det är nämligen en viktig infrastruktur som betyder
              jobb och framtidstro för till exempel Gävle kommun. Men pengarna
              borde egentligen regeringen och staten stå för.
            </seg>
          </u>
          <note type="speaker" n="00203b08">
            Anf. 47 TUVE SKÅNBERG (KD) replik:
          </note>
          <u who="tuve_skanberg_abfeb0" xml:id="i-12f7fdfcf97a67a0-1" n="de625a5f">
            <seg n="065b8aaf">
              Herr talman! Jag känner inte till någon finansiering som kommunala
              företrädare inte gärna ser att staten tar över. Det skulle naturligtvis
              vara bättre att få pengar till vård, omsorg, skola och allt annat.
              Men nu är det somliga saker som staten finansierar och andra saker
              som kommunerna finansierar. Kommunalråden har möjlighet, och rent
              av krav på sig, att prioritera. I denna tuffa prioritering, där
              de först måste säkerställa att det finns tillräcklig vård, omsorg,
              lärare och undervisning, gör de bedömningen att detta gagnar deras
              kommun bättre och att detta är viktigare för deras kommun därför
              att det kommer att ge ett ekonomiskt inflöde som gör att de kan
              anställa fler lärare och fler undersköterskor som kan jobba i
              omsorgen. Socialdemokraternas och Miljöpartiets argumentation
              innebär ett underkännande av dessa lokala företrädare. Det tycker
              jag är anmärkningsvärt.
            </seg>
          </u>
          <note type="speaker" n="3ed978f8">
            Anf. 48 LARS JOHANSSON (S):
          </note>
          <u who="lars_johansson_8ee90d" xml:id="i-a054255ea62c60e5-0" n="1c3a9cd6">
            <seg n="2edcf0ff">
              Herr talman! Jag representerar trafikutskottet, och jag noterar
              att trafikutskottets majoritet inte hade någon framgång i konstitutionsutskottet.
              Men det kan också bero på att konstitutionsutskottet inte har
              tagit del av den information som vi i trafikutskottet löpande
              får ta del av. Jag har noterat att borgerliga företrädare talar
              om att socialdemokrater tycker som ni.
            </seg>
            <seg n="73a3704c">
              I tisdags hade trafikutskottet besök av SKL:s moderate ordförande
              Anders Knape och representanter från Sundsvalls kommun, som också
              har ett moderat kommunalråd. Även Motala kommun var representerat
              vid denna överläggning. Vid denna överläggning var man oerhört
              kritisk till regeringens och de statliga myndigheternas sätt att
              göra överenskommelser med kommunerna om medfinansiering.
            </seg>
            <seg n="904893f6">
              SKL har alltså tillskrivit regeringen och sagt att den tingens
              ordning som nu gäller inte håller och att man i fortsättningen
              inte kan rekommendera kommunerna att ingå avtal med statliga myndigheter
              om medfinansiering. Lars Tysklind var med på sammanträdet, men
              han nämnde ingenting om detta i dag. Men detta var mycket tydligt
              vid tisdagens övning. Det berodde på avtalsbrott i två avtal som
              handlar om bron i Sundsvall och bron i Motala, där regeringen
              har gått ifrån det som kommunfullmäktige i dessa kommuner har
              fattat beslut om enligt avtal. När kommunerna tillskriver regeringen
              svarar inte regeringen. Regeringen vill inte tala med kommunerna
              och reda ut situationen. Det är därför som SKL:s förbundsstyrelse
              har fattat beslutet att de inte längre kan rekommendera kommunerna
              att gå in i någon medfinansiering. Det är verkligheten så som
              den ser ut i dag. Jag vill att ni ska känna till det.
            </seg>
            <seg n="c6862dbb">
              När det gäller Socialdemokraternas principiella ställningstagande
              delar jag självklart den uppfattning som Phia Andersson har gjort
              sig till tolk för här i dag och det som förs fram i den reservation
              som har lämnats i konstitutionsutskottet.
            </seg>
            <seg n="4fe4810f">
              Jag vill göra några ytterligare förtydliganden. Den infrastruktur
              som regeringen är ansvarig för är inte finansierad. Det är det
              som är problemet. Man har inte med statliga medel finansierat
              sin infrastrukturplan. Det är därför som man går till kommunerna
              och vill att de ska vara med som medfinansiärer.
            </seg>
            <seg n="5d484f0a">
              Det är extra anmärkningsvärt när vi talar om farleder eftersom
              Sjöfartsverket ständigt tar in farledsavgifter för att just finansiera
              investeringar i farleder. De har särskilda intäkter för detta.
              Men när dessa intäkter inte räcker ska de begära investeringsmedel
              till sina farleder av Trafikverket. Men det gör de inte i tillräcklig
              omfattning. Framför allt finns det tydligen en diskussion mellan
              Trafikverket och Sjöfartsverket om den samhällsekonomiska nyttan
              med de förslag som Sjöfartsverket har kommit med. Hitintills har
              Trafikverket gett Sjöfartsverket bakläxa. Det tycker jag att ni
              också bör känna till. Det gör att väldigt lite infrastruktur när
              det gäller farleder ingår i den plan som de presenterade strax
              före sommaren. Trafikverket har nämligen inte tyckt att Sjöfartsverkets
              material har varit tillräckligt bra.
            </seg>
            <seg n="c73dcc78">
              Jag tycker också att det är viktigt att komma ihåg att kommunerna
              har, och framför allt tar, ett mycket stort ansvar för sina hamnar.
              Det gäller hamnbassänger, kajer och terminaler i anslutning till
              hamnarna som man investerar i med kommunala medel. Kommunerna
              tar alltså ett mycket stort ansvar för den infrastruktur som vi
              har runt om i Sverige när det gäller sjöfarten.
            </seg>
            <seg n="9aea267e">
              Men jag förstår fortfarande inte varför man vill ändra på den
              tingens ordning som har gällt. Det är viktigt att man håller ordning
              och reda i fråga om vem som har ansvar för vad. Kommunerna har
              ansvar för hamnbassänger, kajer och terminaler. Staten har ett
              mindre ansvar att se till att farleden fungerar in i hamnen. Detta
              ansvar måste staten naturligtvis fortsätta att ha eftersom exportindustrin
              är oerhört beroende av att sjöfarten fungerar i hela Sverige.
            </seg>
            <seg n="542e7c29">
              Sjöfarten betalar farledsavgifter för detta. De betalar inga
              kommunala farledsavgifter, utan de betalar avgifter för kajerna.
              Det finansierar man. Det betalar kommunen – kommunen står för
              den kostnaden. Sedan står staten för den andra kostnaden, och
              då måste de ju fullfölja det.
            </seg>
            <seg n="8f340b9c">
              Det gäller att hålla reda på saker och ting. Flera av er här
              är före detta kommunalpolitiker, och ni vet ju att det är viktigt
              att man har ordning i den kommunala verksamheten. Detsamma måste
              gälla mellan stat och kommun. Varför ska man blanda till det på
              det här viset? Det gäller i synnerhet när staten inte lever upp
              till sina åtaganden, vilket SKL väldigt tydligt rapporterade till
              trafikutskottet i tisdags.
            </seg>
            <seg n="d372f95c">
              Mot den bakgrunden finner jag KU-ställningstagandet väldigt märkligt.
              Jag kan dessutom kommentera Gävle kommun, för det har varit uppe
              på tapeten ett par gånger i dag. Hur gick det till där? Jo, det
              var så att Gävle kommun skulle bygga ut sin hamnbassäng, och de
              tyckte att det var angeläget att man också byggde ut farleden.
              De förskotterade för att man skulle komma i gång, och Sjöfartsverket
              sade: Okej, ni förskotterar, så kan vi lägga detta tidigare. Man
              körde alltså i gång projektet med att bygga farleden också.
            </seg>
            <seg n="d81aa90c">
              Sedan kom Sjöfartsverket tillbaka till Gävle kommun och sade:
              Vi har tyvärr inte tillräckligt med pengar, så ni måste också
              vara med och finansiera. Detta sade de efteråt. Det är klart att
              man då ställer kommunen inför fullbordat faktum. De socialdemokratiska
              kommunalpolitikerna i Gävle är inte alls tillfreds med situationen,
              men de står inför fullbordat faktum. För att deras investering
              i hamnbassängen, kajer och liknande ska få någon verkan måste
              ju farleden också ordnas till. Det är dock Sjöfartsverket – staten
              – som har missat även där.
            </seg>
            <seg n="f199e02a">
              Det är detta som är problemet. Det är det ni kommer att åstadkomma
              med detta beslut, att skapa fler sådana problem i Sverige. Jag
              har också erfarenhet som kommunalpolitiker och kommunalråd i Göteborg
              under tio år, och jag vet att statliga myndigheter inte alltid
              är så lätta att ha att göra med som kommunalpolitiker. Nu ger
              ni staten ett vapen till i handen att använda vid utpressning
              mot kommunen när den investeringsplan som finns för trafiken fram
              till 2025 inte är fullt finansierad.
            </seg>
            <seg n="734a9708">
              (Applåder)
            </seg>
          </u>
          <note type="speaker" n="6e45483f">
            Anf. 49 LARS TYSKLIND (FP) replik:
          </note>
          <u who="lars_tysklind_44f290" xml:id="i-a340c51333e95768-3" n="65095f2e">
            <seg n="c8bf9c56">
              Herr talman! Att staten i dag satsar historiskt mycket på infrastruktur
              kan vi väl ändå vara överens om. Det satsas 522 miljarder från
              den statliga sidan under den kommande tioårsperioden, och till
              det kommer att man kan tillföra ett antal tiotal miljarder genom
              bland annat medfinansiering. Socialdemokraterna har ju konsekvent
              röstat emot vad gäller medfinansiering av vägar och järnvägar,
              och nu föreslår de det även när det gäller sjöfart. Man får väl
              ge dem att det är bra med tydlighet.
            </seg>
            <seg n="7629c9c6">
              När det gäller medfinansiering måste vi ändå se det lite övergripande
              över trafikslagen. Det tror jag att Lars Johansson håller med
              mig om. Det har gällt vägar och järnvägar, och jag tog upp E20
              Skaraborg i mitt anförande. Där har Trafikverket i sin nationella
              plan föreslagit att man ska göra satsningar på två-plus-två-vägar
              och två-plus-ett-vägar. Västra Götalandsregionen har nu gjort
              en avsiktsförklaring att man är beredd att gå in och medfinansiera
              för att höja standarden till motorväg hela vägen. Västra Götalandsregionen
              är enig där, och det är en stark region med en socialdemokratisk
              ordförande som har skrivit under avsiktsförklaringen.
            </seg>
            <seg n="3c4ed616">
              Då kan jag fråga Lars Johansson: Tycker Lars Johansson att avsiktsförklaringen
              är direkt felaktig? Om han nu inte tycker att den är felaktig,
              varför skulle inte det sättet att arbeta även kunna vara ett sätt
              att arbeta när det gäller sjöfart?
            </seg>
          </u>
          <note type="speaker" n="974e8f54">
            Anf. 50 LARS JOHANSSON (S) replik:
          </note>
          <u who="lars_johansson_8ee90d" xml:id="i-a054255ea62c60e5-1" n="1c3a9cd6">
            <seg n="304bf42f">
              Herr talman! Jag hade inte tänkt att vi skulle ha en trafikpolitisk
              debatt, utan nu talar vi om det KU har fattat beslut om.
            </seg>
            <seg n="7892c926">
              Jag kan först konstatera att lagt kort ligger – de investeringar
              man har gjort med finansiering från kommunerna får naturligtvis
              rulla på där man har gått in och fattat sådana beslut. Vi kan
              inte riva upp några sådana beslut. Frågeställningen är dock kvar:
              Varför är det så angeläget att ändra på den tingens ordning vi
              nu har?
            </seg>
            <seg n="e2ceaa64">
              Hur ser du själv på det besked vi fick av SKL i trafikutskottet
              i tisdags, Lars Tysklind? De sade att de inte längre kan rekommendera
              kommunerna att ingå överenskommelser med staten eftersom man inte
              kan lita på staten. Staten begår avtalsbrott; de har gjort det
              i två fall. Vi blev uppvaktade av såväl Motala kommun och Sundsvalls
              kommun som SKL kring just den fråga som nu diskuteras, alltså
              att vidga området för medfinansiering. Det är därför diskussionen
              är så viktig: Man har från kommunernas sida inget förtroende för
              regeringen och de statliga myndigheterna att ingå överenskommelser.
              Det är det som är den stora frågan.
            </seg>
            <seg n="04d7e3d8">
              Då vill ni utöka det som har varit fel tidigare. Ni vill göra
              fel en gång till. Det blir dubbelfel. Man måste hålla ordning.
              Jag tror att det är precis vad det handlar om. Kommunerna har
              ett väldigt tydligt ansvar för den kommunala verksamheten, och
              den är reglerad i lag. Nu vill ni röra till detta. Säger ni att
              kommunerna i fortsättningen ska ta in farledsavgifter också? De
              tar in hamnavgifter från fartygen. Ska de nu ta in farledsavgifter
              också? Är det svaret på frågan?
            </seg>
            <seg n="46e30690">
              För mig är det självklart: Staten tar in farledsavgifter, och
              i den mån de inte räcker till får det gemensamma samhället medverka
              med investeringsmedel för farleden. Men den kommun där hamnen
              ligger ska väl inte behöva ta ansvar också för oceansjöfarten?
            </seg>
          </u>
          <note type="speaker" n="6750fefc">
            Anf. 51 LARS TYSKLIND (FP) replik:
          </note>
          <u who="lars_tysklind_44f290" xml:id="i-a340c51333e95768-4" n="65095f2e">
            <seg n="b01176f3">
              Herr talman! Jag får börja med det sista. Det är inte fråga om
              att kommuner ska ta ansvar för oceansjöfarten. De kommuner som
              går in och medfinansierar kan få möjlighet att göra det. De ser
              naturligtvis sambandet att de kan utnyttja sin hamn och ta mer
              betalt vid kaj. Det är det sambandet de ser; de gör det inte av
              idealitet, utan de ser de ekonomiska sambanden.
            </seg>
            <seg n="270c0923">
              Apropå att röra till det: Lars Johansson vet också att ett enigt
              SKL i sitt remissyttrande faktiskt har ställt sig bakom att det
              utvidgas även till sjöfart. De tycker att det är bra.
            </seg>
            <seg n="cbd4fb3f">
              Det är precis riktigt som Lars Johansson säger – vi diskuterar
              regelverket här i dag. Det är det vi gör. Det är den möjligheten.
              Om vi nu ändå går in på det som sades i trafikutskottet när Motala
              och Sundsvall var på besök: Det var inte så att de var emot medfinansiering
              som princip. De tyckte att det var bra.
            </seg>
            <seg n="203f3eb8">
              När det gäller att avtalsbiten mellan Trafikverket och kommunerna
              är uppe till diskussion har vi väldigt svårt att ha synpunkter
              på det just nu. Det visar dock bara hur viktigt det är att vi
              har bra regler som är tydliga, rättvisa och följer EU-rätten.
              Vi ska verkligen hålla oss till det.
            </seg>
            <seg n="3371c387">
              Om vi nu talar om äpplen och päron, vilket har varit uppe, tycker
              jag alltså verkligen att det är det Lars Johansson talar om. Ska
              vi förhindra kommunerna att över huvud taget gå in? Det är det
              Lars Johansson och Socialdemokraterna vill. Man vill hindra kommunerna
              att gå in i diskussionen över huvud taget, bara för att det inte
              ska uppstå några fel. Det är en väldigt bakvänd syn. Nu är det
              faktiskt så att kommunerna har den möjligheten. Sedan ska naturligtvis
              avtalsbiten skötas bra, men det är en annan fråga.
            </seg>
          </u>
          <note type="speaker" n="97af2321">
            Anf. 52 LARS JOHANSSON (S) replik:
          </note>
          <u who="lars_johansson_8ee90d" xml:id="i-a054255ea62c60e5-2" n="1c3a9cd6">
            <seg n="a22a78d6">
              Herr talman! Det är inte en annan fråga. SKL:s ledning, alltså
              styrelsen med alla partier representerade, har konstaterat att
              de avtal om medfinansiering som har ingåtts inte har fungerat.
              Det är det diskussionen handlar om. Jag tog bara de två exemplen
              eftersom vi blev uppvaktade av just dem. Jag kan inte avtalen
              i detalj. Jag kan bara konstatera att Anders Knape, som är ordförande
              i SKL, sade att de inte längre kan rekommendera kommunerna att
              ingå den typen av avtal eftersom de inte kan lita på staten.
            </seg>
            <seg n="7cc0af01">
              Jag har noterat att man har sagt att man kan tänka sig medfinansiering,
              men man har i de remissvar som har kommit in också väldigt tydligt
              markerat att man även måste diskutera hur man ska se på farledsavgifterna
              i fortsättningen. Ska det bara vara en statlig angelägenhet, eller
              ska det också vara en kommunal angelägenhet? Då menar jag att
              vi är inne i precis den här diskussionen, som blir otydlig.
            </seg>
            <seg n="c89d74c2">
              Det är därför jag försöker hålla på det som ska vara ordning
              och reda: Kommunerna tar in hamnavgift via hamnarna. Det diskuteras
              också ibland – man tycker att kommunerna tar för höga hamnavgifter,
              och sjöfarten är kritisk mot det. Vid omlastning får man till
              exempel betala en hamnavgift till, och det blir för dyrt. Därför
              blir det för lite omlastningar i hamnar. Det finns alltså den
              typen av diskussioner mellan rederinäringen och kommunerna när
              det gäller hur hamnarna hanterar detta.
            </seg>
            <seg n="51f435a9">
              Farledsavgifterna diskuteras också, och man kanske tycker att
              man betalar för mycket i förhållande till vad man får ut.
            </seg>
            <seg n="2370edc4">
              Det är ändå så det är upplagt i dag, och då får man klara ut
              den frågan. När det gäller oceantrafiken är det väldigt tydligt,
              i alla för mig som göteborgare, att Maersk nu kommer med enormt
              stora båtar in till Göteborgs hamn, så man måste bygga ut farleden.
              Då är det naturligtvis Sjöfartsverkets ansvar att se till att
              de tar sin del av kostnaden. Den andra delen, som handlar om hamnen,
              får kommunen sköta.
            </seg>
          </u>
          <note type="speaker" n="79c7b33e">
            Anf. 53 JESSICA ROSENCRANTZ (M):
          </note>
          <u who="jessica_rosencrantz_489563" xml:id="i-35f9cea3076e0c07-0" n="b0a59af3">
            <seg n="cae40c99">
              Herr talman! Det här ärendet tillhör enligt riksdagens behandlingsordning
              konstitutionsutskottet, men trafikutskottets beredningsområde
              berörs i allra högsta grad. Vi har också haft möjlighet att yttra
              oss i ärendet.
            </seg>
            <seg n="dafe4c91">
              Från moderat- och allianshåll vill jag betona vikten av att vi
              i dag röstar igenom propositionen från regeringen om att tillåta
              finansiering av statlig sjöfartsinfrastruktur. Inte minst skulle
              ett avslag på propositionen kunna riskera ett antal projekt som
              redan är igångsatta. Därför skulle jag vilja säga att oppositionens
              motstånd förvånar mig en aning.
            </seg>
            <seg n="476089a2">
              Jag vill börja med en bredare och större kontext.
            </seg>
            <seg n="2e5bb2b3">
              Under flera decennier har infrastrukturen varit kraftigt eftersatt
              på många håll i vårt land. Alliansen har tagit ett helhetsgrepp
              på problemen och satsar nu historiska summor på investeringar.
              Därför är det lite oärligt när delar av oppositionen gör gällande
              att regeringen underinvesterar. 522 miljarder de kommande tio
              åren kan knappast anses vara en underinvestering, särskilt inte
              om man sätter det i relation till vad tidigare regeringar har
              investerat. När det exempelvis gäller den sista Perssonregeringen
              kan man konstatera att i den kommande nationella planen satsas
              dubbelt så mycket på drift och underhåll som den regeringen gjorde,
              20 procent mer totalt.
            </seg>
            <seg n="52cdb69c">
              Nej, det gäller att vara ärlig i debatten, och när det gäller
              infrastruktur kan man inte påstå att regeringen satsar mindre.
            </seg>
            <seg n="2dd09bd3">
              Det är viktigt, herr talman, att människor ska kunna lita på
              att transportsystemet levererar varje dag, att man kan ta sig
              till jobb och hem och att företag kan vara trygga med att gods
              levereras. Samtidigt är det viktigt att påpeka att staten inte
              har medel för allt och inte på en gång.
            </seg>
            <seg n="81bccdf2">
              För att påskynda regionala projekt som är särskilt viktiga har
              kommuner och landsting i dag en möjlighet att medfinansiera en
              del projekt. Den möjligheten har på senare år givit oss en rad
              viktiga investeringar i vägar och järnvägar. Till exempel bidrar
              kommuner och landsting i hela Mälardalen till utbyggnaden av Citybanan.
              Det är en helt ny järnväg genom Helsingfors som kommer att bidra
              till att minska problemen med förseningar på järnvägen i stora
              delar av landet. Utan bidrag från kommunerna skulle projektet
              förmodligen ligga betydligt längre fram i tiden, med fler år av
              inställda och försenade tåg som följd.
            </seg>
            <seg n="eb8d3dbd">
              Herr talman! En prioritet hos regeringen och för oss i Alliansen
              har länge varit att ha ett trafikslagsövergripande perspektiv
              på transportsystemet. Bland annat därför bildades Trafikverket
              2010 som ersatte tidigare Banverket och Vägverket. En tydlig prioritering
              för oss har varit att skapa likvärdiga förutsättningar för de
              olika trafikslagen, inklusive sjöfarten. Om detta trodde jag att
              vi var överens med oppositionen, och utskottet har flera gånger
              tidigare uttalat vikten av ett trafikslagsövergripande synsätt.
            </seg>
            <seg n="11a29277">
              Herr talman! I dag är det tillåtet för kommuner att medfinansiera
              projekt på väg och järnväg. Vi ser ingen anledning till att inte
              samma möjlighet ska finnas för sjöfarten.
            </seg>
            <seg n="acf037a6">
              Hamnen är en kommunal angelägenhet. Kommunen får i dag vara med
              och finansiera väg- och järnvägsanslutningar till hamnen, men
              den väg in till hamnen som går över vatten får kommunen inte bidra
              till. Det är ologiskt och går i motsatt riktning till ambitionen
              om likvärdiga villkor.
            </seg>
            <seg n="752504df">
              Som generell princip, herr talman, har staten naturligtvis det
              övergripande ansvaret för infrastrukturen. Däremot är det viktigt
              att kommuner som anser att en viss investering har ett lokalt
              mervärde ges möjlighet att bidra om de så finner lämpligt och
              nödvändigt. Det handlar alltså inte om att tvinga någon kommun
              till medfinansiering. Så pass mycket respekt har jag ändå för
              våra kommunala, lokala och regionala företrädare att jag tror
              att de kan göra den avvägningen själva utan pekpinnar härifrån.
              Det handlar inte om att tvinga, utan det handlar om att slopa
              ett i dag uttryckligt förbud.
            </seg>
            <seg n="5147bad5">
              S, V och MP gör ibland gällande att det här skulle strida emot
              det faktum att den samhällsekonomiska lönsamheten ska ligga till
              grund för investeringsbesluten. Så är naturligtvis inte fallet.
              Självklart ligger den samhällsekonomiska analysen till grund för
              de investeringar som staten väljer att göra. Något annat vore
              väl helt otänkbart, att man bara för att några kommunpolitiker
              kommer springandes skulle bestämma sig för att göra en investering.
              Självklart ligger en samhällsekonomisk analys till grund för investeringarna.
            </seg>
            <seg n="8f5c1c53">
              Oppositionen har varit uppe här och sagt att kommunerna tvingas
              att finansiera. Så är det inte. Men vid en nationell bedömning
              av alla dessa olika projekt kan det mycket väl vara så att man
              kommer fram till att allting inte kan göras här och nu. Om en
              kommun då bedömer att en investering är så pass viktig att man
              är beredd att gå in för att tidigarelägga investeringen, då tycker
              jag att det är fullt rimligt. Det är inte till nackdel för någon,
              utan en vinn–vinn, som har sagts tidigare, för båda parter.
            </seg>
            <seg n="5b28675d">
              Dessutom har regeringen, som många varit inne på, efter den kritik
              som har presenterats återkommit med tydliga principer för hur
              medfinansiering ska ske. Det råder alltså inte längre något tvivel
              om att det ska bygga på frivillighet, bidra till att de transportpolitiska
              målen uppnås och som huvudregel vara samhällsekonomiskt lönsamma
              projekt.
            </seg>
            <seg n="4a502ddf">
              I dag får kommunerna inte bidra till att farlederna till hamnarna
              utvecklas. Regeringen föreslår helt enkelt att samma möjlighet
              ges för sjöfartens infrastruktur som i dag finns för vägar och
              järnvägar.
            </seg>
            <seg n="0c34960f">
              Herr talman! De här investeringarna kan de facto ge betydande
              effekter för de lokala förutsättningarna när det gäller företagsklimat,
              arbetstillfällen, jobb och industri. Det är investeringar som
              kan bidra till att mer gods kan lastas och lossas i hamnarna och
              minska behovet av långväga transporter på väg och järnväg. Men
              S, V och MP tycker inte att det är en bra idé att vi ger de här
              möjligheterna – i alla fall inte i riksdagen. De tycker i stället
              att det är rimligt att kommuner som skriker efter att få de här
              investeringarna gjorda snällt ska få vänta. Vi håller inte med,
              och det gör faktiskt inte heller Sveriges Kommuner och Landsting
              som i ett de facto enigt yttrande har konstaterat att man vill
              ha den möjligheten.
            </seg>
            <seg n="daccac35">
              Herr talman! Moderaterna och Alliansen vill ge de svenska hamnstäderna
              möjligheten att bidra till förbättring och utveckling av farleder.
              Förslaget är viktigt för att säkra jobben i hamnverksamheter,
              de svenska basnäringarna och handeln.
            </seg>
            <seg n="fdef6165">
              För exporterande näringar som skogs-, gruv- och fordonsindustrier
              riskeras konkurrenskraften när priset för transporter till sjöss
              ökar. Detsamma gäller för detaljhandeln när importerade varor
              hänvisas till dyra transporter med lastbil och tåg. En enorm andel
              av allt vi behöver för att få vardagen att fungera är beroende
              av fungerande sjötransporter.
            </seg>
            <seg n="4db39494">
              För att svenska hamnar ska fungera bra och vara konkurrenskraftiga
              behöver farlederna utvecklas och underhållas. Hamnstäderna är
              väl medvetna om detta, och många vill mer än gärna bidra till
              det arbetet. Socialdemokraternas, Miljöpartiets och Vänsterns
              motstånd här i riksdagen är inte bara illojalt mot hamnstäderna
              och de lokala politikernas egen vilja. Det är faktiskt ett hån
              mot utvecklingen mot ett mer effektivt och klimatsmart transportsystem.
              Och det går i helt motsatt riktning när det gäller att likställa
              villkoren för de olika trafikslagen.
            </seg>
            <seg n="157c981e">
              Nej, herr talman, motståndet från S, V och MP gör kaffet, bananerna
              och dieseln dyrare, och i svenska hamnstäder riskerar det jobben.
              Jag skulle vilja säga till oppositionen att ni borde lyssna mer
              på era kommunpolitiker, för det gör vi. Därför, herr talman, yrkar
              jag bifall till utskottets förslag till beslut och till regeringens
              proposition.
            </seg>
          </u>
          <note type="speaker" n="ef62f458">
            Anf. 54 LARS JOHANSSON (S) replik:
          </note>
          <u who="lars_johansson_8ee90d" xml:id="i-a054255ea62c60e5-3" n="1c3a9cd6">
            <seg n="4ee0b8b1">
              Herr talman! Det är svårt att debattera med en motståndare som
              slår dövörat till, som inte lyssnar på vad andra säger. Det är
              faktiskt så att kommunalpolitiker har reagerat kraftfullt på de
              medfinansieringsavtal som har ingåtts.
            </seg>
            <seg n="e8a0cd4f">
              Jag tycker att ni är lite slarviga med kommunala skattemedel.
              Ni tycker plötsligt att de kan användas till vad som helst. I
              andra sammanhang när vi diskuterar kommunerna och vad kommunerna
              ska göra brukar Moderaterna vara väldigt noggranna med att de
              ska användas inom väldigt begränsade områden.
            </seg>
            <seg n="9cac9b2a">
              Vi tycker också att man ska vara tydlig med att staten har ett
              ansvar och att kommunen har ett annat ansvar. I den här frågan
              är det faktiskt så att staten har ett annat ansvar. Vi har ju
              byggt farleder förr i Sverige. Det är inte första gången det byggs
              farleder nu. Det har gjorts sedan hundratals år tillbaka i tiden,
              men då har staten haft ett ansvar. Skälet till det är, som jag
              har försökt förklara flera gånger nu, att man haft särskilda avgifter
              från sjöfarten för detta.
            </seg>
            <seg n="5cb8bab4">
              Dessutom: Jag är så gammal i politiken att jag kommer ihåg när
              kommunerna hade beskattningsrätt av juridiska personer, alltså
              företag. Det har de inte längre, utan det har staten. Sjöfarten
              och exportföretagen ska betala statlig bolagsskatt och vara med
              och finansiera infrastrukturen.
            </seg>
            <seg n="af27c522">
              Att som ni göra det till ett dråpslag att kommunerna inte medfinansierar
              infrastruktur är om något en överdrift. Det är självklart inte
              ett dråpslag, utan det är att skjuta tillbaka till staten och
              regeringen att ta det fulla ansvaret för farlederna i Sverige.
              Det är det vi säger; det är där skiljelinjen går.
            </seg>
          </u>
          <note type="speaker" n="e608330f">
            Anf. 55 JESSICA ROSENCRANTZ (M) replik:
          </note>
          <u who="jessica_rosencrantz_489563" xml:id="i-35f9cea3076e0c07-1" n="b0a59af3">
            <seg n="4e0c9cf0">
              Herr talman! Jag återkommer till att jag inte dumförklarar mina
              lokala kolleger runt om i kommuner, landsting och regioner. Någonstans
              litar jag på deras bedömning om de konstaterar att en investering
              är så pass viktig att de är villiga att bidra ekonomiskt. Det
              är tråkigt att vi här sätter oss över deras beslut.
            </seg>
            <seg n="333525f7">
              Låt mig betona att staten har det övergripande ansvaret för infrastrukturen.
              Det råder det ingen tvekan om; det är vi alla överens om.
            </seg>
            <seg n="7e34d3c8">
              Staten kan dock inte göra allt samtidigt och har inte möjlighet
              att göra alla investeringar på en gång. Vill man från lokalt håll
              bidra till att tidigarelägga ett visst projekt är det fullt rimligt.
              Det är okej inom väg och järnväg, varför ska det inte också vara
              okej inom sjöfarten? Alternativet är att det inte blir gjort här
              och nu. Vill kommunpolitiker och regionala politiker bidra är
              det helt rätt.
            </seg>
            <seg n="d243f52e">
              Att Sveriges Kommuners och Landstings, SKL:s, yttrande är enigt
              råder det inget tvivel om. SKL säger uttryckligen att de vill
              ha denna möjlighet.
            </seg>
            <seg n="28122482">
              SKL och företrädare för olika kommuner kan dock ha synpunkter
              på hur enskilda avtal har utformats och respekterats. Det ska
              jag inte lägga mig i, men här har vi tagit del av samma information
              i trafikutskottet. Det är givetvis ett problem om man upplever
              att avtal inte hålls, men det är en helt annan diskussion.
            </seg>
            <seg n="e598b6f5">
              Däremot är det ingen tvekan om att Sveriges Kommuner och Landsting
              och våra kolleger runt om i kommuner och regioner vill ha denna
              lagliga möjlighet att bidra med medfinansiering.
            </seg>
          </u>
          <note type="speaker" n="d55a53ea">
            Anf. 56 LARS JOHANSSON (S) replik:
          </note>
          <u who="lars_johansson_8ee90d" xml:id="i-a054255ea62c60e5-4" n="1c3a9cd6">
            <seg n="4830f3be">
              Herr talman! Du var med på sammanträdet, Jessica Rosencrantz.
              Jag berättade vad SKL:s ordförande sade. Han sade att de inte
              längre kan rekommendera kommunerna att ingå avtal med staten om
              medfinansiering eftersom de inte kan lita på regeringen och de
              statliga myndigheterna. Det var vad han sade. De har till och
              med skrivit till regeringen om det, vilket han berättade på sammanträdet.
              Du kan inte bara bortse från detta faktum, Jessica Rosencrantz.
            </seg>
            <seg n="30350e4a">
              Såvitt jag kan förstå har SKL intagit två ståndpunkter. Först
              lämnade den en i skriftlig form om att de tyckte att det var okej.
              Sedan kom de på att det kanske inte var så bra och sade något
              annat. Det var därför de uppvaktade trafikutskottet i tisdags
              tillsammans med Motala kommun och Sundsvalls kommun, som är tydliga
              exempel på att det nuvarande medfinansieringssystemet inte fungerar.
              Det är det som är grejen, och det måste man förstå.
            </seg>
            <seg n="4697e7ea">
              Tyvärr hade vi inte denna information när vi skrev vårt ställningstagande
              till konstitutionsutskottet. Det är möjligt att konstitutionsutskottet
              då hade fattat ett annat beslut; det vet jag inte. Men det är
              därför det är viktigt att i dagens debatt informera om det nya
              ställningstagandet.
            </seg>
            <seg n="a517c11c">
              Det understryker betydelsen av att hålla ordning på dessa frågor.
              Det är fortfarande svårt att förstå varför kommunerna plötsligt
              ska ta över ett statligt ansvar när vi har ett system med farledsavgifter
              och staten har ansvar för våra farleder. Det blir inte mer pengar
              för det. Någon ska ju betala pengarna. Det blir kommunkassan och
              kommuninvånarna som får betala, men det blir inte mer pengar.
            </seg>
            <seg n="c5b621cd">
              Jag tycker att man ska klara ut att staten har ett ansvar. Staten
              måste fullfölja det och ta ansvar för de egna handlingarna och
              besluten.
            </seg>
          </u>
          <note type="speaker" n="d728d709">
            Anf. 57 JESSICA ROSENCRANTZ (M) replik:
          </note>
          <u who="jessica_rosencrantz_489563" xml:id="i-35f9cea3076e0c07-2" n="b0a59af3">
            <seg n="da7571ba">
              Herr talman! Det är bra att Lars Johansson drar fram relevant
              information. Alla fakta ska upp på bordet, likaså de diskussioner
              vi har haft med SKL i olika sammanhang.
            </seg>
            <seg n="e2978db1">
              Däremot är det inte okej att blanda äpplen och päron. Jag återkommer
              till det jag var inne på i mitt tidigare replikskifte, nämligen
              att i den fråga som vi diskuterade med SKL häromdagen hade de
              särskilda synpunkter på två specifika avtal med Motala och Sundsvall.
              Denna diskussion kan vi ha i ett annat sammanhang; vi kan inte
              gå in på detaljerna i de avtalen här.
            </seg>
            <seg n="a5d9cea5">
              Men det är givetvis problematiskt om man tycker att avtalen inte
              har hållits på rätt sätt av Trafikverket. Det får man göra en
              justering av och fundera på hur man ska bedöma lagligheten i förhållande
              till EU-rätten, som här var fallet.
            </seg>
            <seg n="fef90ae1">
              I dag diskuterar vi dock att kommuner, landsting och SKL vill
              ha möjligheten att på laglig väg medfinansiera. De vill inte ha
              det förbud som finns i dag; man vill kunna göra denna typ av medfinansieringar.
              Det är inte samma sak som att ha olika synpunkter på enskilda
              avtal.
            </seg>
            <seg n="c9956d56">
              Jag hörde också diskussionen, och det diskuterades inte att man
              skulle slopa den lagliga möjligheten för att det finns synpunkter
              på några få avtal. Man vill fortfarande ha möjligheten.
            </seg>
            <seg n="3459e385">
              Det stämmer att det finns en viss mängd pengar och ett visst
              ekonomiskt utrymme för att göra statliga investeringar i transportsystemet
              liksom kommunala och regionala. Staten har föreslagit en nationell
              plan för de kommande tio åren där det ryms 522 miljarder kronor.
              Vill man från kommunalt håll tidigarelägga några av dessa investeringar
              har jag inga som helst problem med det.
            </seg>
            <seg n="1e1805b4">
              Givetvis kan man ställa det mot andra typer av lokala investeringar,
              men jag väljer att se att lokala investeringar i transportsystemet
              ger större möjligheter till förstärkt tillväxt och fler arbetstillfällen
              och på längre sikt större lokala skatteintäkter. Ser man detta
              mervärde är det helt okej att göra sådan medfinansiering.
            </seg>
          </u>
          <note type="speaker" n="c4ba1bcd">
            Anf. 58 SIV HOLMA (V):
          </note>
          <u who="siv_holma_e183cc" xml:id="i-4f2f8e705568aba9-0" n="cd7c8d8c">
            <seg n="d7fa26b7">
              Herr talman! Jag yrkar bifall till reservationen Kommunal medfinansiering
              av statlig sjöfartsinfrastruktur som Vänsterpartiet tillsammans
              med Miljöpartiet och Socialdemokraterna står bakom.
            </seg>
            <seg n="36a968f7">
              Herr talman! Regeringens förslag går ut på att den kommunala
              medfinansiering som finns för järnvägar och vägar ska utvidgas
              till statlig sjöfartsinfrastruktur – detta utan att regeringen
              visar i handling att de åtgärdat de brister som Riksrevisionen
              tagit upp i sin granskning.
            </seg>
            <seg n="1235a24b">
              Investeringar i sjöfartsinfrastruktur finansieras i dag till
              största delen med avgiftsintäkter från handelssjöfarten. När det
              gäller sjöfartsinfrastruktursatsningar måste de i stället för
              kommunal medfinansiering kunna finansieras som de objekt som finns
              upptagna i den nationella åtgärdsplanen.
            </seg>
            <seg n="08c19678">
              I detta sammanhang är det viktigt att kunna lånefinansiera. Staten
              kan, till skillnad från kommuner och landsting, låna med relativt
              sett goda villkor till infrastrukturen. Kommuner och landsting
              har inte samma möjligheter till lånefinansiering som staten. Att
              i ett sådant läge förorda kommunal medfinansiering anser vi i
              Vänsterpartiet vara samhällsekonomiskt oförsvarbart.
            </seg>
            <seg n="f72d1e3c">
              Problemet är att alliansregeringens nationella plan under innevarande
              planeringsperiod ligger på 417 miljarder. Innan alliansregeringen
              tillträdde 2006 hade den rödgröna majoriteten lagt 518 miljarder
              i sin plan. Allianspartierna har helt klart problem med att finansiera
              nödvändiga, hållbara transporter.
            </seg>
            <seg n="ded2def3">
              Lars Tysklind med flera talar om mervärde. Jag ställer mig frågan:
              Hur mycket mervärde hade inte Tysklind och alliansregeringen kunnat
              få om de hade satsat de där 12 miljarderna i skattesänkningspengar
              på infrastruktur? Då kan vi börja tala om mervärde på riktigt.
            </seg>
            <seg n="aba75308">
              Herr talman! Vänsterpartiet anser att investeringar i infrastruktur
              är en huvudsakligen statlig angelägenhet. Den ska styras utifrån
              nationella behov på en samhällsekonomiskt rationell grund, inte
              av enskilda kommuners eller regioners ekonomiska styrka och möjlighet
              till politisk påtryckning.
            </seg>
            <seg n="e44b5a64">
              Regeringen har i den nuvarande åtgärdsplaneringen för transportinfrastruktur
              ökat graden av medfinansiering. Riksrevisionen har granskat Trafikverkets
              hantering av medfinansiering mellan 2008 och 2011. Man påvisar
              ett antal problem med medfinansiering men också med förskotteringar.
            </seg>
            <seg n="b8ce499d">
              När det gäller medfinansieringssatsningen har själva processen
              visat på en rad brister. Riksrevisionen såg ett antal faktorer
              som ledde till minskad effektivitet. Den viktigaste faktorn var
              att intressenter har kunnat köpa sig förtur till den nationella
              åtgärdsplanen, vilket har lett till att den samhällsekonomiska
              utväxlingen av hela satsningen har minskat. Även förskotteringen
              har använts för att köpa sig förtur i den samhällsekonomiska prioriteringsordningen.
            </seg>
            <seg n="2694d57d">
              Föregående talare tyckte att detta var helt okej; Jessica Rosencrantz
              sade i sitt anförande att man ska kunna få köpa sig en förtur.
              Det är precis det som konstitutionsutskottet talar om att man
              inte ska tillåta. Men hon säger att man ska kunna få göra det.
              Man ska alltså kunna gå före om man kan hosta upp ett antal miljoner.
            </seg>
            <seg n="e82332cb">
              Här uppstår en stor problematik. Staten måste ta sitt fulla ansvar.
              Det gör inte alliansregeringen när den öppnar upp för denna möjlighet
              på det sätt som man har föreslagit.
            </seg>
          </u>
          <note type="speaker" n="95ed9389">
            Anf. 59 JESSICA ROSENCRANTZ (M) replik:
          </note>
          <u who="jessica_rosencrantz_489563" xml:id="i-35f9cea3076e0c07-3" n="b0a59af3">
            <seg n="2f1dcf90">
              Herr talman! Jag ifrågasätter Siv Holmas historieskrivning något,
              åtminstone när det gäller vilket tidevarv vi i dag lever i. Jag
              hörde Siv Holma återge hur utskottet riktade kritik mot den tidigare
              medfinansieringsprincipen, om man vill kalla den så.
            </seg>
            <seg n="9546fdf9">
              Men det har hänt ganska mycket sedan dess. Regeringen har de
              facto återkommit med tydliga riktlinjer för på vilket sätt medfinansiering
              ska vara tillåten. Medfinansieringen baseras på ett antal viktiga
              principer som att det ska råda frivillighet, att man ska bidra
              till att de transportpolitiska målen nås och att investeringsbeslutet
              ska vila på en samhällsekonomisk lönsamhetsanalys.
            </seg>
            <seg n="58fe0c13">
              Om detta nämner Siv Holma ingenting, utan hon refererar bara
              till en viss kritik som har riktats tidigare utan att nämna att
              regeringen de facto har återkommit. Räcker inte regeringens förslag?
              Och varför då? Vad är det som Siv Holma skulle vilja se annorlunda?
              Jag upplever att regeringen har svarat på den kritik som trafikutskottet
              riktade.
            </seg>
          </u>
          <note type="speaker" n="2054ea20">
            Anf. 60 SIV HOLMA (V) replik:
          </note>
          <u who="siv_holma_e183cc" xml:id="i-4f2f8e705568aba9-1" n="cd7c8d8c">
            <seg n="e881ae71">
              Herr talman! Jag tycker att de utfästelser som Jessica Rosencrantz
              säger att regeringen har gjort är otillräckliga av den enkla anledning
              som jag uttryckte i mitt anförande. Det som skulle vara det absolut
              mest korrekta är att staten tar det fulla ansvaret, framför allt
              för statlig sjöfartsinfrastruktur.
            </seg>
            <seg n="b360dc0b">
              Jag tycker att den har hamnat vid sidan av. Både vägar och järnvägar
              har bättre förutsättningar för att man ska kunna göra dessa investeringar.
              Därför tycker jag att det hade krävts en större kostym – om man
              säger så – för den nationella planen, vilket man inte har. Jag
              tycker att det är sorgligt att man på detta sätt försöker skapa
              ett mervärde genom att man tar från ekonomiskt hårt belastade
              kommuner och landsting. Vi behöver satsa på hållbara transporter.
              Sjöfartsinfrastrukturen är oerhört viktig; den har en nyckelroll
              i sammanhanget. Vi borde utnyttja sjöfarten mer än vad vi gör
              i dag.
            </seg>
            <seg n="6d4987cf">
              Sammanfattningsvis handlar det om att de utfästelser som har
              gjorts är mycket ord och lite verkstad, om jag ska vara raljant.
            </seg>
          </u>
          <note type="speaker" n="0f6d72c0">
            Anf. 61 JESSICA ROSENCRANTZ (M) replik:
          </note>
          <u who="jessica_rosencrantz_489563" xml:id="i-35f9cea3076e0c07-4" n="b0a59af3">
            <seg n="5178ab38">
              Herr talman! I så fall kan jag tycka att det är näst intill struntprat
              att referera till att man inte tycker att principer för medfinansiering
              har funnits på plats. I grund och botten verkar det helt enkelt
              handla om att man inte vill ha någon medfinansiering över huvud
              taget inom något område. I så fall är det detta man borde säga,
              och inte referera till att regeringens prioriteringar har varit
              otydliga. Jag kan för min del konstatera att jag känner mig väldigt
              nöjd med att man nu har principerna för medfinansiering på pränt.
            </seg>
            <seg n="683d25fe">
              Jag har, till skillnad från Siv Holma, den respekten för mina
              lokala kolleger – och för hennes, för den delen – att jag tror
              att de kan göra den typen av bedömningar av vad som är viktigt
              lokalt. Jag tycker tyvärr att det är ett sorgligt återkommande
              fenomen att man från vissa partier gärna tar sig tolkningsföreträde
              här i riksdagen för sina lokala kolleger. Jag har den tilliten
              till mina kolleger att jag låter dem göra denna bedömning.
            </seg>
            <seg n="95e9ce6f">
              Jag återkommer till detta att vi delar synen på att staten ska
              ha det övergripande ansvaret för transportinfrastrukturen. Men
              man måste kunna göra vissa tillägg lokalt, om man så vill. Vi
              har haft en ganska lång debatt i trafikutskottet om hur viktigt
              det är att sjöfarten som trafikslag uppvärderas. Jag kan bara
              konstatera att denna debatt inte går i den tangentens riktning
              om man lyssnar på oppositionen.
            </seg>
            <seg n="028e7c79">
              Kommuner och regioner vill uppvärdera möjligheten att göra investeringar
              också i sjöfarten. Varför ska vi vara emot detta? Vi borde gå
              på precis den linje som vi själva talar oss så varma för i vanliga
              fall: att sjöfarten måste användas mer, att man måste investera
              mer i den och att den måste likställas med de övriga trafikslagen.
              Nu är det okej med medfinansiering på vägar och järnvägar. Då
              borde det rimligtvis vara okej också inom sjöfarten, om vi nu
              menar allvar med att bedöma de olika trafikslagen lika.
            </seg>
          </u>
          <note type="speaker" n="217f7e22">
            Anf. 62 SIV HOLMA (V) replik:
          </note>
          <u who="siv_holma_e183cc" xml:id="i-4f2f8e705568aba9-2" n="cd7c8d8c">
            <seg n="fc4aed22">
              Herr talman! Jag kan försäkra Jessica Rosencrantz om att jag
              är förankrad i de kommunala villkoren. Jag är dessutom tjänstledig
              från en ekonomtjänst i en kommun, så jag vill påstå att jag har
              ganska bra koll även om jag har varit borta i ett antal år.
            </seg>
            <seg n="526c31db">
              Varför inte ge sjöfartsinfrastrukturen samma villkor som vägar
              och järnvägar? frågar Jessica Rosencrantz. Börja då med att ge
              samma förutsättningar för sjöfartsinfrastrukturen som för vägar
              och järnvägar! Det har den inte i dag. Sjöfarten befinner sig
              vid sidan av. Ta in den i den nationella planen! Varför gör man
              inte det?
            </seg>
            <seg n="b5dfa6a4">
              I stället går man utanför och söker medfinansiering och riktar
              sig till hårt ekonomiskt belastade kommuner som har andra viktiga
              uppgifter att finansiera: skolan, vården och äldreomsorgen. Vi
              vet att dessa inte fungerar till fyllest i dag. Och då ska kommunerna
              också börja ta på sig ett statligt ansvar! Om det är någon som
              har ekonomiska muskler är det staten. Varför ska inte staten kunna
              göra det här? Varför är det nödvändigt att sänka skatterna med
              12 miljarder när det finns så stora behov av nödvändiga investeringar
              för att vi ska få en hållbar transportpolitik? Vi behöver hållbara
              transporter där sjöfartsinfrastrukturen har en nyckelroll.
            </seg>
            <seg n="955ad144">
              Låt oss börja där. Gå inte till de här kommunerna. 86 miljoner
              är ingenting i en statsbudget, men för en kommun är det oerhört
              mycket pengar. Det kanske handlar om 160 lärare som man inte kan
              finansiera. Jag tycker att det är ekonomiskt oförsvarbart att
              göra på det här sättet i ett läge där man skulle kunna ta det
              fulla ansvaret själv.
            </seg>
          </u>
          <note n="e6bbff3f">
            Överläggningen var härmed avslutad.
          </note>
          <note n="922679c5">
            15 § Modernare reglering av statsluftfarten
          </note>
          <note type="speaker" n="e8fc6b55">
            Anf. 63 TORBJÖRN BJÖRLUND (V):
          </note>
          <u who="torbjorn_bjorlund_e4a89e" xml:id="i-d0d167c66eb54ee2-0" n="f6b96346">
            <seg n="320e320d">
              Herr talman! Det betänkande som vi nu lite kort ska debattera,
              Modernare reglering av statsluftfarten , kan låta tråkigt. Och
              det är väl egentligen inte så där jättemycket som man hoppar upp
              i luften för därför att man tycker att det är jättekul.
            </seg>
            <seg n="9c7670de">
              Vi har dock från Vänsterpartiet reagerat på några saker i frågan
              när det gäller den förnyelse av lagstiftningen för statsluftfarten
              som är på gång. Vi har i vår reservation lite grann beskrivit
              våra tvivel på vad som är viktigt när det gäller de här bitarna.
              Jag börjar med att yrka bifall till vår reservation.
            </seg>
            <seg n="1898d709">
              Vi har i Sverige i dag en situation med allt fler övningar med
              andra länder. Framför allt gäller det luftfart och militära övningar.
              Det finns pågående övningar, och flera Natoövningar ska komma
              i gång. Det finns också övningar som är kopplade till testverksamhet
              när det gäller till exempel krigsmateriel. Det är också kopplat
              till exporten. Vi ser att detta är en utveckling som vi hela tiden
              har jobbat emot, och vi är tveksamma till om det är rätt att göra
              så här.
            </seg>
            <seg n="835787a4">
              Den proposition som har lagts fram andas hela vägen igenom att
              det ska vara regeringen eller den myndighet som man utser som
              bestämmer. En ramlagstiftning ger rätt stora och vida utrymmen
              för både myndigheter och regering att fatta vissa beslut som kanske
              är kontroversiella.
            </seg>
            <seg n="b324396d">
              Vi menar att just koppling till främmande länder och deras övningsverksamhet
              tillsammans med svenska styrkor eller själva är en sak som ligger
              i potten. Här pekar vi på risken att det händer olyckor. Vi skulle
              vilja ha en mycket striktare skrivning om detta redan i lagen
              som antas av Sveriges riksdag. I propositionen menar man att det
              är tillräckligt med de föreskrifter som finns i dag. Vi menar
              att det skulle kunna stå mycket mer om detta i lagstiftningen.
              Med ökat antal övningar, ökat antal dagar som man övar och med
              en ökad omfattning kommer också risken för olyckor att öka, och
              då bör man också reglera det starkare. Vi har nyligen fått exempel
              på olyckor som föranleder våra tankar runt detta.
            </seg>
            <seg n="e7a5b2f2">
              Vi menar att det går att göra detta på ett bättre sätt, och vi
              uppmanar regeringen att komma tillbaka med förslag på det. Vi
              kommer inte att lägga fram något förslag här själva, utan vi kommer
              alltså att uppmana regeringen att göra det.
            </seg>
            <seg n="9e1a8d92">
              Den andra delen handlar om kontroll. Där är det samma sak. Regeringen
              menar att Försvarsmakten ska kontrollera sig själv när det gäller
              statsluftfarten. Vi menar att det är fel.
            </seg>
            <seg n="cd1db574">
              I det remissvar som Statens haverikommission kom in med förordar
              man en utomstående kontroll. Vi tror att det är bra att det inte
              över huvud taget kan misstänkas att man kontrollerar sig själv
              på ett sådant sätt att det förekommer fel och misstag. Vi tycker
              alltså att Transportstyrelsen skulle få i uppdrag att göra den
              här kontrollen. Vi tror att de skulle kunna göra det på ett bättre
              och mer trovärdigt sätt eftersom det blir en utomstående myndighet
              som kontrollerar. Det är vad del två i vår reservation handlar
              om.
            </seg>
            <seg n="81d52e70">
              När det gäller övningarna och samarbetet med andra länder har
              vi i dag en utveckling som vissa talar klart om och som vissa
              mumlar om, och det gäller samarbete med Nato. Vi tror att det
              är en utveckling som inte kan bestämmas av regering och Försvarsmakten
              själva. Samarbete med andra länder måste vara en lagreglerad verksamhet,
              och det tror jag att de håller med om. Vi har bra exempel på det.
              Vi kan samarbeta med de nordiska länderna på ett bra sätt, och
              det fungerar utifrån de förutsättningar vi har där. Det kanske
              fungerar mindre bra med andra länder.
            </seg>
            <seg n="68d8250e">
              Jag har många gånger pratat om den lilla smygvägen in i Nato,
              och detta är en del av den. Vi menar att detta är någonting som
              måste regleras på ett bättre sätt genom att man redovisar bilaterala,
              skrivna samarbetsavtal med de länder som ska få flyga över svenskt
              territorium och öva på svenskt territorium. Vi tror att det är
              ett ganska enkelt krav att genomföra. Vi måste på något sätt förhindra
              den utveckling som vi har i dag där man egentligen, utan en riktigt
              öppen debatt, utökar samarbetet, framför allt med Nato. Det är
              vår stora käpphäst. Därigenom får vi också en utveckling som inte
              är önskvärd, och jag tror att utvecklingen går snabbast när det
              gäller statsluftfarten.
            </seg>
            <seg n="fcab7e81">
              Vi har nya JAS-plan som ska in i svenskt försvar, och vi har
              samövningar i norra Sverige med de nordiska länderna som fungerar
              jättebra. Men det hindrar inte att vi skriver avtal med de länderna
              om hur det ska gå till. Jag tror att det är jättebra att göra
              det, och det ska göras på ett sådant sätt att det faktiskt klubbas
              i Sveriges riksdag vad vi gör tillsammans med andra länder.
            </seg>
            <seg n="ceeea67f">
              Det är de poänger vi har i vår reservation. Därmed yrkar jag
              återigen bifall till reservationen från Vänsterpartiet.
            </seg>
          </u>
          <note type="speaker" n="d6e091c9">
            Anf. 64 ANDERS HANSSON (M):
          </note>
          <u who="anders_hansson_56ba16" xml:id="i-6f4c72e38cc3790e-0" n="30b8dac8">
            <seg n="1aad296f">
              Herr talman! I detta betänkande behandlar vi en ny, modernare
              reglering av statsluftfarten. Statsluftfarten är den luftfart
              som huvudsakligen bedrivs av en stat för offentligt ändamål utan
              att ha som syfte att tjäna pengar. De aktörer i Sverige som i
              dag bedriver statsluftfart är huvudsakligen Försvarsmakten i form
              av militär luftfart och polisen och Kustbevakningen i form av
              annan luftfart för statsändamål.
            </seg>
            <seg n="e600beec">
              Syftet med detta betänkande är att skapa en ny ramlagstiftning
              som ska sätta gränserna för ett område som i dag i stor utsträckning
              regleras i lagstiftning från slutet av 50-talet. Denna ramlagstiftning
              ska sedan kompletteras med förordningar och föreskrifter från
              regeringen eller den myndighet som regeringen beslutar.
            </seg>
            <seg n="9463d7c6">
              I betänkandet föreslås att regeringen ska få meddela föreskrifter
              om att en statlig myndighet ska bedriva militär luftfart. Om någon
              annan aktör än staten avser att bedriva verksamhet inom det militära
              luftfartssystemet krävs tillstånd från regeringen eller från annan
              myndighet som regeringen bestämt. Grundprincipen är, vilket bör
              betonas, fortfarande och ska så förbli att främmande militära
              luftfartyg inte får vistas i svenskt luftrum utan tillstånd. Om
              de skulle ges tillträde till vårt luftrum ställer regeringen eller
              annan av regeringen utsedd myndighet, i detta fall med stor sannolikhet
              Försvarsmakten, upp tydliga villkor och föreskrifter för detta
              tillträde. Oförmåga att uppfylla dessa villkor renderar i att
              tillstånd ej ges och att utländska militära luftfartyg nekas tillträde
              till svenskt luftrum.
            </seg>
            <seg n="7a106701">
              När det gäller frågan om utprovning av materiel för militära
              ändamål föreslås att regeringen eller den myndighet regeringen
              beslutar får meddela föreskrifter, eller i enskilt fall besluta,
              om luftfart som utförs i Sverige av en annan stat, eller företag
              med säte i annan stat, och som avser underhåll, modifiering eller
              utprovning för militära ändamål.
            </seg>
            <seg n="a115c31e">
              Här bör betonas att för det fall utländska förband samövar med
              svenska förband i Sverige gäller svensk lag. Detta har sin direkta
              påverkan på såväl tillståndet för utländsk makt att vistas i svenskt
              luftrum som det tillstånd som avgivits enligt miljöbalken för
              det aktuella övnings- och skjutfältet.
            </seg>
            <seg n="d4cf6a9b">
              När det gäller tillsyn av militär luftfart föreslås att den myndighet
              som regeringen bestämmer ska utöva tillsyn. Den som utövar tillsynen
              ska erhålla de uppgifter som behövs för tillsynen och ges omedelbart
              tillträde till luftfartyg, flygplatser, anläggningar, lokaler
              och andra objekt med undantag av bostäder. Denna tillsyn inom
              statsluftfarten ska vara avgiftsfinansierad.
            </seg>
            <seg n="8da37bcd">
              Herr talman! Vänsterpartiet har lämnat en reservation till betänkandet
              där man vill begränsa de länder som kan samöva med svensk militär
              till att gälla endast länder som Sverige har samarbetsavtal med.
              Vidare vill man ha en oberoende tillsyn via Transportstyrelsen
              samt tydligare lagstiftning som reglerar ansvarsfrågan vid övningar
              kopplade till svensk krigsmaterielexport.
            </seg>
            <seg n="6d005787">
              Låt mig börja med Vänsterpartiets sista invändning i ansvarsfrågan.
              Denna fråga är synnerligen klar avseende så kallade tredjemansskador.
              Det är ägaren till luftfartyget eller den som använder det som
              är fullt ut skadeståndsansvarig. Den vidare ansvarsfördelningen
              i frågan mellan parterna regleras i sedvanliga kontrakt och bör
              således inte regleras i lagstiftningen.
            </seg>
            <seg n="4ad72c14">
              Tillsynen är i dag inte reglerad i lag eller förordning. Dock
              har Försvarsmakten i sitt eget regelverk, Regler för militär luftfart,
              tydligt meddelat föreskrifter om tillsyn. Dagens tillsyn regleras
              genom säkerhetsinspektionen. I denna inspektion ingår den militära
              flygsäkerhetsinspektionen som svarar för tillsyn av militär luftfart.
              Det fungerar väl i dag, och i propositionen kan man finna fler
              exempel på god tillsyn genom till exempel generalläkaren inom
              Försvarsmakten, som ansvarar för tillsyn över miljöskydd, hälso-
              och sjukvårdsfrågor med mera inom organisationen.
            </seg>
            <seg n="99490ee4">
              I betänkandet poängteras dock att för att ett system där Försvarsmakten
              utövar tillsyn över den egna verksamheten ska vara effektivt och
              trovärdigt är det avgörande att funktionens oberoende kan garanteras.
              Nuvarande system anses uppfylla dessa krav.
            </seg>
            <seg n="f3b7c17c">
              Slutligen anser Vänsterpartiet att endast länder som Sverige
              har samarbetsavtal med ska tillåtas öva i Sverige. Grundprincipen
              är, som jag tidigare nämnt, att främmande militära luftfartyg
              inte får vistas i vårt luftrum utan tillstånd. Om tillträde önskas
              sätter Sverige upp villkor för detta tillträde.
            </seg>
            <seg n="58101ca9">
              Att då sätta upp ett villkor att ett samarbetsavtal ska finnas
              utan att närmare gå in på vad detta samarbetsavtal skulle hänföra
              sig till innehållsmässigt är mycket svårt och ärligt talat ganska
              svårförståeligt. Men som min kollega Torbjörn Björlund tidigare
              sade är det Natofrågan som är käpphästen för Vänsterpartiet. Vid
              tillståndsgivningen för främmande militära luftfarkosters tillträde
              till svenskt luftrum görs en helhetsbedömning av alla variabler
              som kan ligga till grund för bästa möjliga beslut. Samarbetsavtal
              allena kan inte ligga till grund för detta.
            </seg>
          </u>
          <note n="dabf7bce">
            Herr talman! Därmed yrkar jag bifall till förslaget i betänkandet
            och avslag på reservationen.
          </note>
          <note n="a39c0528">
            I detta anförande instämde Abdirizak Waberi (M).
          </note>
          <note type="speaker" n="e5840bb5">
            Anf. 65 TORBJÖRN BJÖRLUND (V) replik:
          </note>
          <u who="torbjorn_bjorlund_e4a89e" xml:id="i-d0d167c66eb54ee2-1" n="f6b96346">
            <seg n="c0627fab">
              Herr talman! Anders Hansson står och läser det som står i propositionen,
              lagstiftningen och betänkandet, och sedan försöker han på slutet
              komma in på det som jag och vi i Vänsterpartiet har lyft upp i
              vår reservation utan att egentligen, tycker jag, kommentera det
              som vi vill få fram. Du nämnde Nato, och det var väl bra att du
              vågade göra det, för det är ju nyckelfrågan när det gäller reglering
              av statsluftfart. Det här är gammal lagstiftning som egentligen
              bara är lite prolongerad, och så har man fyllt på lite grann för
              att få bättre klarhet i det hela. Vi tycker inte att det räcker.
            </seg>
            <seg n="5d975834">
              Tycker Anders Hansson att det är problemfritt när det gäller
              de här tre frågorna som vi har? Är det problemfritt att Försvarsmakten
              själv bestämmer exakt hur det ska vara – om det blir så att myndigheten
              får göra det, vilket den ofta gör – utan att man från Sveriges
              riksdags sida skriver in vilka vi ska samarbeta med? Jag tittar
              på den borgerliga bänken här, och det finns ett antal debattörer
              där som kommer att säga hur de tycker att det ska vara.
            </seg>
            <seg n="d334727c">
              Vi har från Vänsterpartiets sida varit tydliga med att vi har
              jätteproblem med den här utökade övningsverksamheten, framför
              allt med Nato, därför att det egentligen inte finns någonting
              skriftligt. Folkpartiet är det enda parti som är tydligt och säger:
              Skriv på så går vi in i Nato! Tycker Moderaterna och alliansregeringen
              att vi ska gå med i Nato smygvägen och alltså utan att reglera
              det? Är det så vi ska göra?
            </seg>
            <seg n="9fc0c252">
              Den andra saken handlar om kontrollen. Det finns olika regleringsbrev
              och sådant, men om man gör kontrollen internt, som man kan göra
              i Försvarsmakten, finns det ändå alltid en misstanke om att det
              inte blir riktigt klart om man har det inom sitt eget skrank.
              Det är därför Statens haverikommission lyfter upp det här att
              ett utomstående kontrollorgan skulle göra det bättre.
            </seg>
          </u>
          <note type="speaker" n="b235708d">
            Anf. 66 ANDERS HANSSON (M) replik:
          </note>
          <u who="anders_hansson_56ba16" xml:id="i-6f4c72e38cc3790e-1" n="30b8dac8">
            <seg n="4fbe0ca2">
              Herr talman! Naturligtvis kan jag hålla med Torbjörn Björlund
              om att det hade varit intressant att diskutera Natofrågan också,
              men för att slippa få en tillsägelse av talmannen tror jag att
              jag ska försöka hålla mig till betänkandet om statsluftfart. Visst
              är det så att vi har ett delegerat ansvar för hur vi ska genomföra
              övningar. Regeringen har medgett att vi har andra myndigheter
              som kan ge tillstånd till övningar. I detta fall ser jag inga
              bekymmer med att genomföra övningar med våra nordiska grannländer
              eller med Nato när Försvarsmakten ser ett behov av det och Sverige
              har att vinna på det. Jag känner mig trygg med det förfarandet.
            </seg>
            <seg n="571326e3">
              Avseende tillsynen tycker jag att där är en poäng. Jag vill ge
              Torbjörn Björlund det att det absolut finns en poäng i att man
              ska ha tillsynen fristående. Jag tog med i mitt anförande här
              tidigare att man har sagt att för att det ska vara trovärdigt
              och effektivt är det avgörande att funktionens oberoende kan garanteras.
            </seg>
            <seg n="15782a65">
              I propositionen som ligger till grund för vårt betänkande har
              man tagit upp exemplet med generalläkaren som i dag har ett tillsynsansvar.
              Arbetsgruppen säger att detta har fungerat alldeles utmärkt, eftersom
              generalläkaren klarar av sekretessen och de komplicerade frågor
              som finns inom Försvarsmakten och man har säkerhetsklassificering.
              Arbetsgruppen anser därför att generalläkaren bör tjäna som modell
              för tillsynsfunktionen i fråga om militär luftfart.
            </seg>
          </u>
          <note type="speaker" n="85518bc7">
            Anf. 67 TORBJÖRN BJÖRLUND (V) replik:
          </note>
          <u who="torbjorn_bjorlund_e4a89e" xml:id="i-d0d167c66eb54ee2-2" n="f6b96346">
            <seg n="0ed56a84">
              Herr talman! Jag förstår resonemanget som Anders Hansson för,
              men det finns vissa saker som jag tycker ändå måste kunna lagregleras
              mer i detalj. Det är det som är den springande punkten här. Vi
              har, utifrån det som Anders Hansson beskriver, olika regler och
              föreskrifter för hur saker och ting ska hanteras, och man tycker
              att det funkar bra. Men det finns faktiskt en utveckling framåt,
              till exempel utökad testverksamhet. Vi vet att lagstiftning när
              det gäller vem som är ansvarig för olyckor och så vidare finns
              där, men frågan är om det räcker. Jag tror att man behöver ha
              ett riksdagsbeslut på hur lagen ser ut när det händer sådana olyckor,
              så att det inte finns några som helst tvivel om exakt hur lagen
              ser ut. Det finns möjlighet att man i föreskrifter tappar vissa
              saker, menar jag.
            </seg>
            <seg n="8d471583">
              Vi har en utökad verksamhet både när det gäller övningar och
              när det gäller tester. Det handlar ju faktiskt både om att testa
              krigsmateriel för vårt bruk och kanske också för export. I den
              utökade verksamheten, när det finns större risker och man hela
              tiden utökar den delen, för det handlar om vapenexport också,
              menar vi att det inte räcker med den här ramlagen. Vi behöver
              ha en mer detaljerad lag för att veta hur det ska fungera när
              det händer saker som vi inte vill ska hända. Annars kan det rusa
              iväg. Jag sitter i Exportkontrollrådet, och jag kan se vissa saker
              som bara rullar på. Det här kan vara en sådan sak som kan rulla
              på.
            </seg>
            <seg n="c5099f6d">
              Jag är nöjd med att Anders Hansson tycker att det ändå finns
              en poäng i den utomstående kontrollen, för jag tror att det kan
              utvecklas och att man kan jobba vidare med det. Även om det fungerar
              kan det vara bra för att undvika spekulationer och diskussioner
              om vad som egentligen är rätt och riktigt att det är en utomstående
              organisation som gör det, menar jag. Det är den springande punkten.
            </seg>
            <seg n="a1fc6899">
              Sedan tycker jag nog att hur vi än bär oss åt i våra debatter
              i försvarsutskottet kommer Nato upp. Så är det, och så kommer
              det att vara i framtiden också.
            </seg>
          </u>
          <note type="speaker" n="3da6fae8">
            Anf. 68 ANDERS HANSSON (M) replik:
          </note>
          <u who="anders_hansson_56ba16" xml:id="i-6f4c72e38cc3790e-2" n="30b8dac8">
            <seg n="12b585ca">
              Herr talman! Jag tänkte börja med tillsynen. Jag vill återigen
              betona att jag tycker att Torbjörn Björlund har en poäng i att
              det kan vara en utomstående organisation. Med det sagt har jag
              just också visat här att vi har system som fungerar i dag. Jag
              tycker att man ska vara så pass ödmjuk att man kan säga att det
              är någonting som man kontinuerligt får följa upp så att oberoendet
              kan garanteras.
            </seg>
            <seg n="e880e478">
              Som jurist i grunden skrattar jag lite åt formuleringen att det
              behövs ett riksdagsbeslut på hur lagen ser ut för att öka tydligheten.
              Det kan bli lite jobbigt om riksdagen ska ta beslut för att säga
              hur lagen ser ut. Jag förstår andemeningen i vad Torbjörn Björlund
              menar, men riksdagen bör kanske hålla sig till att stifta lag
              och inte stifta lag bara för att folk ska veta hur den ser ut.
            </seg>
            <seg n="b87ef3b1">
              Vi kommer osökt in på när vi har utländska intressenter som testar
              materiel i Sverige, och jag vill återigen poängtera att det är
              svensk lagstiftning, tillstånd enligt den svenska miljöbalkens
              lagstiftning, som gäller. Vi ställer alltså höga krav på vad som
              får genomföras på våra övnings- och skjutfält. Ibland kan man
              få känslan av att vi lämnar ut detta till någonting som vi inte
              kan veta vad det blir för något. Men just här har vi ju tillstånd
              för våra övnings- och skjutfält som är väldigt klara. Vi har till
              och med reglerat antalet dagar som man får öva, antalet skott
              som man får skjuta och antalet flygtimmar som man får ha. Vi har
              alltså i själva tillståndsprocessen också en möjlighet att ha
              en verksamhet som vi verkligen har kontroll över.
            </seg>
          </u>
          <note type="speaker" n="02b2122f">
            Anf. 69 PETER RÅDBERG (MP):
          </note>
          <u who="peter_radberg_0f74c9" xml:id="i-b4e9cb395b61de1b-0" n="aec4134c" next="i-e3973623d03d154c-0">
            <seg n="9106b720">
              Herr talman! Torbjörn Björlund lyfter fram en viktig del i sin
              motion som handlar om ansvarsfrågan vid övning kopplad till svensk
              krigsmaterielexport. Jag tänkte ta upp just den delen i mitt anförande.
            </seg>
            <seg n="6486e4ab">
              Riksdagen och regeringen är helt överens om den lagstiftning
              som gäller sedan 70-talet, nämligen att det är förbjudet att exportera
              vapen till länder som är i krig och till diktaturer.
            </seg>
            <seg n="491a12d8">
              Trots att vi på papperet har en ganska bra lagstiftning som tydligt
              säger vilka vi får exportera vapen till kringgås detta gång på
              gång med olika undantag.
            </seg>
            <seg n="42087742">
              Det kan inte heller vara rimligt att vi kan tillåta att utländska
              bolag får möjlighet att testa krigsmateriel på svensk mark. Det
              är en liten del av det som finns med i Vänsterpartiets motion.
              Vi menar att det måste regleras mycket tydligt i den svenska lagen
              hur detta ska gå till.
            </seg>
            <seg n="abbb79f2">
              Sverige är ett av de länder i hela världen som exporterar mest
              krigsmateriel, räknat per capita. Vi ligger tyvärr i topp, bland
              de åtta till tio högsta, räknat i dollar när det gäller detta.
            </seg>
            <seg n="2cea4dd0">
              Över 740 000 människor dör varje år som ett resultat av de väpnade
              konflikterna. Jag menar att Sverige är en del av detta, dels genom
              vår export och dels genom att vi inte har en riktigt tydlig lagstiftning
              i frågan.
            </seg>
            <seg n="764b22ab">
              Länder som befinner sig i konflikt eller postkonflikt har inte
              alltid möjlighet att garantera att mänskliga rättigheter efterlevs.
              Ett av de största hoten mot att minska fattigdomen är en återgång
              till väpnad konflikt.
            </seg>
            <seg n="66496be9">
              Herr talman! Frågan är också kopplad till PGU. Det är nu exakt
              tio år sedan riksdagen beslutade att svensk vapenexport enligt
              vår politik måste vara samstämmig med målet för global utveckling
              om att bidra till en rättvis och hållbar värld. Detta inkluderar
              rättvise- och fattigdomsperspektivet samt centrala frågor kopplade
              till politiken, som demokrati, mänskliga rättigheter och omsorg
              om miljön.
            </seg>
            <seg n="c59288db">
              Riksdagen har också genom ett särskilt tillkännagivande uppmanat
              Krigsmaterielutredningen, som har tillsatts av regeringen, att
              beakta de aspekter som ryms inom PGU.
            </seg>
            <seg n="705773c1">
              Sveriges regler för vapenexport ställer tydliga krav på mottagarländerna
              vad gäller rättighetsperspektivet. Varje exporttillstånd ska ta
              hänsyn till situationen för mänskliga rättigheter i mottagarlandet.
            </seg>
            <seg n="51e23671">
              Respekt för mänskliga rättigheter är ett centralt villkor för
              att bevilja tillstånden. Det gäller även export av materiel som
              i sig inte bedöms kunna användas för att kränka mänskliga rättigheter.
            </seg>
            <seg n="1bfd4ccc">
              Rättighetsperspektivet är tätt sammanflätat med demokratiska
              fri- och rättigheter. Sverige är också bundet av EU:s gemensamma
              ståndpunkt om vapenexport som slår fast att den hållbara utvecklingen
              i mottagarlandet ska beaktas vid prövning av vapenexporten.
            </seg>
            <seg n="9057f27a">
              Efter den arabiska våren gjorde Sverige ett antal särskilda satsningar
              med fokus på demokrati och yttrandefrihet i Mellanöstern och i
              Nordafrika i biståndsbudgeten för 2012. Samtidigt har Sverige
              under 2000-talet godkänt export av krigsmateriel till hälften
              av de 20 länderna i regionen, där samtliga har ett stort demokratiskt
              underskott.
            </seg>
          </u>
          <note n="38c0e54b">
            I maj 2011 beslutade riksdagen att regeringen ska återkomma till
            riksdagen med förslag om ny krigsmateriellagstiftning i syfte
            att skärpa exportkontrollen gentemot just icke-demokratiska stater.
            Men ännu har ingen lag införts eller utredning tillsatts.
          </note>
          <u who="peter_radberg_0f74c9" xml:id="i-e3973623d03d154c-0" n="aec4134c" prev="i-b4e9cb395b61de1b-0">
            <seg n="c92d7033">
              Sveriges totala export av krigsmateriel uppgick 2011 till nästan
              14 miljarder kronor, 13,9 för att vara exakt. De fyra största
              mottagarländerna, som tillsammans köpt svenskt krigsmateriel för
              nära 7,8 miljarder, var Thailand, Saudiarabien, Indien och Pakistan.
              Alla dessa är länder där det förekommer allvarliga kränkningar
              av mänskliga rättigheter. Krigsmaterielexporten till diktaturer
              har ökat dramatiskt de senaste åren.
            </seg>
            <seg n="cc6a362f">
              I dag går cirka hälften av den svenska vapenexporten till icke-demokratier
              såsom Bahrain, Brunei och Förenade Arabemiraten. Saudiarabien
              köpte 2011 ensamt vapen för 2,9 miljarder kronor, vilket motsvarar
              en femtedel av Sveriges totala krigsmaterielexport.
            </seg>
            <seg n="47669d94">
              Svensk vapenexport är inte samstämmig med den svenska politiken
              för global utveckling. Det är nu tio år sedan riksdagen fattade
              beslutet att så skulle vara fallet. Exporten bidrar till brott
              mot mänskliga rättigheter. Den stärker diktaturer, den bidrar
              till väpnade konflikter och den försvårar en hållbar ekonomisk
              utveckling.
            </seg>
            <seg n="77d5808b">
              Det är mot denna bakgrund anmärkningsvärt att regeringen inte
              längre behandlar krigsmaterielexporten i sina resultatskrivelser.
            </seg>
            <seg n="e390366d">
              Att det behövs en skärpning i lagen för hur vi ska stoppa exporten
              av vapen till diktaturer står utom allt tvivel. Det är en liten
              del av det som Vänsterpartiet tar upp i sin motion. Den delen
              av motionen är bra, men jag är lite tveksam till andra delar som
              Vänsterpartiet tar upp.
            </seg>
          </u>
          <note type="speaker" n="1b493a9e">
            Anf. 70 ANDERS HANSSON (M) replik:
          </note>
          <u who="anders_hansson_56ba16" xml:id="i-6f4c72e38cc3790e-3" n="30b8dac8">
            <seg n="2b8f81dc">
              Herr talman! Tack, Peter Rådberg, för ett kärnfullt inlägg kring
              statsluftfarten! Det var mycket träffsäkert. Det är tur att jag
              är reservofficer inom luftvärnet och kan skjuta ned detta flygplan
              som befann sig långt utanför räckvidden för dagens ämne. Jag får
              också be om ursäkt till Torbjörn Björlund som var inne och nafsade
              på Natofrågan. Det var en västanfläkt mot vad Miljöpartiet gör
              just nu med vapenexporten.
            </seg>
            <seg n="4eeda726">
              För att försöka få in Peter Rådberg på ämnet vill jag ändå hänvisa
              till Vänsterpartiets reservation, men skulle gärna vilja veta
              vad Peter Rådberg anser om företag inom försvarsindustrin i Sverige
              som behöver ta emot till exempel flygplan eller annan materiel
              för att kunna modifiera och underhålla och därmed hålla i gång
              svensk försvarsindustri och alla arbetstillfällen det innebär.
            </seg>
            <seg n="f3153578">
              Min fråga till Peter Rådberg blir: Vad anser du om att ge tillåtelse
              för utländsk statsluftfart att komma in till Sverige?
            </seg>
          </u>
          <note type="speaker" n="5aca74bb">
            Anf. 71 PETER RÅDBERG (MP) replik:
          </note>
          <u who="peter_radberg_0f74c9" xml:id="i-be386eb4cfb0f925-0" n="aec4134c">
            <seg n="3e2b4b86">
              Herr talman! Det är det som är själva poängen, och det var det
              jag försökte lyfta upp. Det krävs en lagstiftning för detta. Jag
              delar den uppfattning som Torbjörn Björlund har.
            </seg>
            <seg n="a6a00fc5">
              Du kopplar sedan det till arbetstillfällen, Anders Hansson, och
              det är typiskt att vapenexporten ger så många arbetstillfällen
              att den är viktig på det sättet. Export av vapen är en moralisk
              och etisk fråga. Därför ska det i lagstiftningen regleras väldigt
              tydligt hur detta ska gå till.
            </seg>
            <seg n="dd5e9d19">
              Miljöpartiet vill tillåta att man kan komma in till viss del,
              men då ska det stå tydligt på vilket sätt. Det gör det inte i
              dag, och det är den delen vi vill lyfta upp. Vapenexporten är
              en del av detta, blir en följd av det och får oerhörda konsekvenser.
              Därför tycker vi att reglering av detta är helt nödvändigt.
            </seg>
          </u>
          <note type="speaker" n="d166c90f">
            Anf. 72 ANDERS HANSSON (M) replik:
          </note>
          <u who="anders_hansson_56ba16" xml:id="i-6f4c72e38cc3790e-4" n="30b8dac8">
            <seg n="a41e4b17">
              Herr talman! Vi pratar i dag om statsluftfart och om Vänsterpartiets
              reservation. Ska vi tillåta utländska militära luftfartyg att
              öva i Sverige? Får de komma hit och även modifiera och underhålla
              sina flygplan?
            </seg>
            <seg n="484da8df">
              Det är det vi tycker, och det gläder mig, om jag uppfattade det
              rätt, att Peter Rådberg också tycker det till viss del. Det är
              egentligen någon form av ytterligare lagstiftning som han tycker
              ska finnas på plats för själva övningen. För min del kan jag säga
              att dessa övningar redan är omhuldade av många regler. Vi har
              tillstånd för våra övnings- och skjutfält enligt miljöbalken.
              Och vi har samma förfarande för hur vi ger tillstånd till utländska
              militära luftfartyg att över huvud taget komma in i svenskt luftrum.
            </seg>
            <seg n="b52195f7">
              Jag skulle vilja veta om det är någonting mer i lagstiftningen
              beträffande att tillåta utländska militära luftfartyg att komma
              in och öva i Sverige som Peter Rådberg anser vara bristfälligt.
            </seg>
          </u>
          <note type="speaker" n="4a451977">
            Anf. 73 PETER RÅDBERG (MP) replik:
          </note>
          <u who="peter_radberg_0f74c9" xml:id="i-be386eb4cfb0f925-1" n="aec4134c">
            <seg n="2fa14194">
              Herr talman! Som jag försökte säga till Anders Hansson måste
              det följa PGU, politik för global utveckling, som vi fattade beslut
              om i Sverige för tio år sedan. Den lagstiftningen går inte ihop
              med den export av krigsmateriel som vi har i dag. Det krackelerar
              på punkt efter punkt. Ska man öva i Sverige måste det ligga i
              paritet med PGU och vapenexporten. Därför krävs en tydlig lagstiftning
              beträffande vilka som får komma hit och vilket syfte de har. Om
              de till exempel bryter mot PGU ska de inte få tillstånd.
            </seg>
            <seg n="10cb7ec2">
              Det är det jag försöker lyfta upp, och det är ungefär det som
              Torbjörn Björlund också säger i sin motion, att det krävs en tydligare
              lagstiftning beträffande vad som gäller och inte gäller. Nu talar
              man om detta vid sidan av, och den PGU som vi antog 2003 finns
              någon annanstans. Det måste hänga ihop, och det gör det inte,
              Anders Hansson. Det var det jag försökte lyfta upp i de exempel
              jag gav.
            </seg>
            <seg n="c9e1dbb3">
              Om det görs kan vi naturligtvis tänka oss att man i så fall kan
              öva. Just nu pågår en flygövning i Norrland där flera länder deltar.
              Det handlar om syftet, och därför måste politiken bli tydlig.
              Så är det tyvärr inte i dag.
            </seg>
          </u>
          <note type="speaker" n="362c2496">
            Anf. 74 ALLAN WIDMAN (FP):
          </note>
          <u who="allan_widman_28f0df" xml:id="i-e717da4851e56bff-0" n="0afc9e67">
            <seg n="f54f8357">
              Herr talman! Det är uppenbart att med lite politisk kreativitet
              kan ämnet statsluftfart kidnappas för snart sagt varje ändamål.
            </seg>
            <seg n="8c3c93c2">
              Jag ska helt kort beröra det som Peter Rådberg sade. Det är inte
              korrekt att regeringen inte tillsatt en utredning för att se över
              en skärpt exportkontroll för icke-demokratiska länder. En sådan
              jobbar sedan ganska lång tid tillbaka. Också Miljöpartiet är representerat
              i den parlamentariska utredningen.
            </seg>
            <seg n="78c4d0ff">
              När jag lyssnar på Peter Rådberg och hans instämmande i de olika
              yrkanden som Vänsterpartiet har börjar frågan inställa sig varför
              Miljöpartiet då inte reserverat sig, och uppenbarligen inte heller
              avser att rösta på Vänsterpartiets reservation, när de i sak tycks
              ligga så nära varandra.
            </seg>
            <seg n="bedc2e5e">
              Nej, vi behöver inga avtal för att reglera utländsk militär luftfart,
              för vi har helt egna bestämmelser. När man säger att det ska bli
              samarbetsavtal på det här området då öppnar man upp för en osäkerhet,
              då bjuder man in en motpart som ska ha synpunkter och kanske komma
              med villkor och krav gentemot Sverige i olika sammanhang. Det
              är långt bättre att Sverige fastställer de bestämmelser som ska
              gälla för detta än att det sker i samråd eller i samarbete med
              andra berörda länder.
            </seg>
            <seg n="ce626ed0">
              Som Anders Hansson påpekar är säkerhetsinspektionen i Försvarsmakten
              i sin tillsynsdel helt oberoende av myndigheten, på samma sätt
              som generalläkaren. Det finns inte heller, utifrån den erfarenhet
              jag har på det här området, något som antyder att just utländska
              militära flygföretag övandes i Sverige skulle vara specifikt farligare
              än svenska sådana. När det gäller den testverksamhet som sker
              i samband med bland annat export av krigsmateriel kan man konstatera
              att också där är reglerna tydliga, och de företag som nyttjar
              Vidsel och andra övningsfält betalar för sig till sista kronan.
            </seg>
            <seg n="1327239c">
              Herr talman! Det här handlar nog egentligen inte så mycket om
              statsluftfarten, utan det handlar mycket om Vänsterpartiets syn
              på Nato. Innan jag fördjupar mig i den delen vill jag påpeka att
              det finns en viss oklarhet i vad som menas med samarbetsavtal
              som en nödvändig förutsättning för att utländsk militär ska få
              öva i Sverige.
            </seg>
            <seg n="77f62d54">
              Vi har inte minst under en tidigare regering ingått försvars-
              och underrättelsesamarbetsavtal med en rad länder som ligger ganska
              långt från Sverige, bland annat med Förenade Arabemiraten och
              Saudiarabien. Det var under en tid då Miljöpartiet hade sakkunniga
              i Försvarsdepartementet och av allt att döma understödde de avtal
              som ingicks.
            </seg>
            <seg n="2d586111">
              Är det exempel på länder som i så fall ska få öva i svenska militära
              övningsområden? Hur är det med de Natoländer och de europeiska
              länder som vi inte har några sådana avtal med som vi numera har
              med Förenade Arabemiraten och Saudiarabien? Ska de vara förvägrade
              att öva på svensk mark? Vad får det i så fall för implikationer
              till exempel för den solidaritetsförklaring som vi i bred politisk
              enighet har skickat ut och som vi dessutom skrivit under i form
              av Lissabonavtalet?
            </seg>
            <seg n="02bd8c4f">
              Herr talman! Det handlar inte om statsluftfart. Det handlar mycket
              om Vänsterpartiets aversioner mot internationellt samarbete. Jag
              kan konstatera att Vänsterpartiet i denna kammare har röstat nej
              till Nationernas förbund, till Sveriges medlemskap i Europarådet,
              till GATT, Nordiska rådet, Efta, EES, EU och Partnerskap för fred.
              De har röstat nej till den ekonomiska monetära unionen, till svenskt
              medlemskap i Eda, alltså European Defence Agency, till svenskt
              deltagande i Battlegroup och till NRF, och de vill avveckla den
              diplomatiska representationen i Bryssel. Nu vill de dessutom,
              herr talman, se till att det inte förekommer något samarbete internationellt
              mellan Sverige och andra länder när det gäller militära övningar.
            </seg>
            <seg n="2e8a7af9">
              Om Vänsterpartiet hade fått sin vilja fram i försvars- och säkerhetspolitiken
              är det min bedömning, herr talman, att Sverige i dag hade varit
              lika isolerat internationellt som Albanien under Enver Hoxha.
            </seg>
          </u>
          <note n="7aeed9b5">
            Jag yrkar bifall till utskottets förslag.
          </note>
          <note type="speaker" n="04efe66b">
            Anf. 75 TORBJÖRN BJÖRLUND (V) replik:
          </note>
          <u who="torbjorn_bjorlund_e4a89e" xml:id="i-d0d167c66eb54ee2-3" n="f6b96346">
            <seg n="051914e9">
              Herr talman! Allan Widman går rakt på sak, vilket jag tycker
              är jättebra. När det gäller samarbetsavtal är sådana faktiskt
              ömsesidiga. Jag tycker att det i så fall är ärligare att ha ett
              avtal där man vet vilka regler som gäller mellan två länder.
            </seg>
            <seg n="cd1d9a12">
              Folkpartiet har länge drivit frågan om inträde i Nato. Varför
              det? Jo, därför att det är ärligt att skriva på ett papper där
              man går med på artikel 5. Då är det tydligt och klart. Det är
              den springande punkten här. Vi ska ha samarbetsavtal där vi reglerar
              vilka som ska vara här, vilka vi ska samarbeta med. Det är lätt
              att göra det med Norge, med Finland, med dem som ligger oss geografiskt
              nära. Vi är positiva till samarbete på rätt grunder, Allan Widman.
            </seg>
            <seg n="4c977cbc">
              Vänsterpartiet är ett av de partier som främst har jobbat för
              internationell solidaritet och internationellt samarbete, men
              det ska ske på rätt grunder. Jag skulle kunna rada upp ett antal
              saker där Folkpartiet har röstat emot sådant som varit en demokratiseringsväg
              in i svenskt samhälle. Man har röstat emot sådant som skulle ha
              skapat mer demokrati i svenskt samhälle.
            </seg>
            <seg n="d6fe591e">
              Det vi har röstat emot är sådant som skapat mindre demokrati.
              Det är stor skillnad. Det är en jätteskillnad. Det är grunden
              för det hela. Att vi har röstat emot vissa saker och vissa samarbeten
              beror på att det skapar mindre demokrati. EU är exempel, och Nato
              likaså, på sådant som skapar mindre demokrati.
            </seg>
            <seg n="b2556f08">
              Vilka länder som ska öva och vad som ska finnas i Sverige när
              det gäller krigsmateriel och liknande måste regleras på ett sådant
              sätt att vi själva bestämmer utifrån dem vi ska samarbeta med
              vad vi vill göra. Det ska framför allt vara till nytta för Sveriges
              försvar, men det ska också vara sådant som svenska folket tycker
              är bra. Det är den springande punkten. Det är därför vi är emot
              Nato. Vi är emot Natos stridsgrupper och EU:s stridsgrupper eftersom
              det egentligen inte skapar något som är internationellt gångbart.
              Det skapar en maktstruktur som är helt annorlunda.
            </seg>
          </u>
          <note type="speaker" n="51f4e57b">
            Anf. 76 ALLAN WIDMAN (FP) replik:
          </note>
          <u who="allan_widman_28f0df" xml:id="i-e717da4851e56bff-1" n="0afc9e67">
            <seg n="801e44ee">
              Herr talman! Jag är faktiskt något förbluffad. Vi har genomlevt
              två årtionden där såväl Europeiska unionen som Nato i egenskap
              av huvudmän för olika internationella insatser har slagits för
              respekten för mänskliga rättigheter och för människors självklara
              rätt att leva i fred och frihet. Det skakar Torbjörn Björlund
              av sig. Dessutom har han mage att påstå att vi, när denna kammare
              med bred majoritet en gång i tiden, för länge sedan, röstat för
              Nationernas förbund och för ett svenskt medlemskap i Nordiska
              rådet, därmed medverkat till att göra vårt land mindre demokratiskt.
              Med förlov sagt, fru talman, förstod jag inte alls vart Torbjörn
              Björlund ville komma.
            </seg>
            <seg n="942653c9">
              När det gäller avtal kan jag försäkra Torbjörn Björlund om att
              svensk lag gäller på svenskt territorium. Enligt min mening blir
              det mycket bättre om vi har den ordningen än om vi ska öppna för
              diskussioner och förhandlingar med olika länder för att komma
              fram till samarbetsavtal där vi möjligen i detaljer skulle få
              ge avkall på svensk lagstiftning.
            </seg>
            <seg n="74918910">
              Fru talman! Vänsterpartiet är strängt upptaget med att hålla
              koll på eventuell svensk smyganslutning till Nato. Jag tillhör
              dem som vet att det inte är möjligt. Ska vi ansluta oss till Nato
              måste det ske efter en öppen, ärlig och saklig politisk debatt
              och med en stark vilja. Det är det som jag tror avhåller oss just
              nu.
            </seg>
            <seg n="1626322e">
              Men om Torbjörn Björlund är rädd för att Sverige kan komma att
              smyganslutas till Nato är det nog inte i första hand mig och Folkpartiet
              han ska hålla ögonen på, utan samarbetspartier långt närmare honom
              själv.
            </seg>
          </u>
          <note type="speaker" n="c1f346af">
            Anf. 77 TORBJÖRN BJÖRLUND (V) replik:
          </note>
          <u who="torbjorn_bjorlund_e4a89e" xml:id="i-d0d167c66eb54ee2-4" n="f6b96346">
            <seg n="5a744f47">
              Fru talman! Jag kan försäkra Allan Widman om att vi håller ögonen
              på alla. Det går inte att göra något annat. Vi har koll på våra
              kamrater och våra eventuella politiska motståndare.
            </seg>
            <seg n="d3076ae1">
              När det gäller det vi var inne på förut om övningar, krigsmaterieltester
              och sådant kan jag säga att det finns en rörelse inom Försvarsmakten
              som vill utöka antalet övningsdagar och övningstillfällen. Vi
              har Vättern och Göteborgs skärgård som två exempel. Där ska alltså
              miljölagstiftningen räcka till, men det finns en rörelse i dag
              som säger något helt annat. Det är en sak som också ligger i potten.
            </seg>
            <seg n="7e43ccf4">
              Allan Widman var inne på Kexutredningen, som vi välkomnar. Vi
              tror inte så mycket på att det kommer något bra av den, men det
              kanske kan gå att rätta till vissa saker. Det här med de kommande
              utökade övningarna innefattar naturligtvis också tester med utländska
              luftfartyg och tester av exportmateriel. Vi utgår från det.
            </seg>
            <seg n="78369cba">
              NF, Nationernas förbund, bildades efter första världskriget,
              för snart 100 år sedan. Jag skulle kunna rada upp ett antal saker
              som Folkpartiet liberalerna har röstat emot under dessa 100 år.
              Jag gör inte det, för det tar jättelång tid, och jag har bara
              30 sekunder på mig. Det är omöjligt att besvara en sådan fråga.
              Vi är för internationellt samarbete, men det måste ske på rätt
              villkor. Vi kan gärna samarbeta med egentligen vilka länder som
              helst som har en demokratisk struktur och som har rätt intentioner
              med försvarssamarbetet. Vi kan även prova svensk försvarsmateriel
              i Sverige om det är till för det svenska försvaret. Men att ha
              siktet inställt på export ställer vi inte upp på alls.
            </seg>
          </u>
          <note type="speaker" n="26f5f83a">
            Anf. 78 ALLAN WIDMAN (FP) replik:
          </note>
          <u who="allan_widman_28f0df" xml:id="i-e717da4851e56bff-2" n="0afc9e67">
            <seg n="58b04739">
              Fru talman! Jag önskar Torbjörn Björlund lycka till när det gäller
              att hitta exempel på att Folkpartiet liberalerna sagt nej till
              svenskt deltagande i samarbete mellan demokratiska länder. Det
              blir en tämligen kort lista, kan jag lova.
            </seg>
            <seg n="fa8e23b9">
              Personligen tillhör jag dem som tycker att det är väldigt bra
              att det svenska försvaret övar mycket. Jag sätter också värde
              på vad utländska företag och andra länders övningar betyder ekonomiskt
              för den svenska Försvarsmakten och våra möjligheter både att vidmakthålla
              en infrastruktur för övningar och att själva kunna lära av övningarna
              genom att delta i dem.
            </seg>
            <seg n="0a53b645">
              När det gäller export av krigsmateriel tycker jag att man måste
              hålla tungan rätt i mun. Sverige har i demokratiska former tagit
              sig rätten att ha ett väpnat försvar. Jag anser inte som liberal
              att jag kan förvägra andra demokratier att ta sig samma rätt att
              ytterst kunna försvara sin frihet med militärt våld.
            </seg>
            <seg n="9f6b4df9">
              Det som Folkpartiet liberalerna däremot motsätter sig är export
              till länder som kränker mänskliga fri- och rättigheter och ägnar
              sig åt krigföring. Det enda vi vet när vi exporterar vapen till
              diktaturer är att de vapnen förr eller senare kommer att vändas
              mot den egna befolkningen. Men, Torbjörn Björlund, jag har ingenting
              emot att vi utgör demokratins vapensmedja.
            </seg>
          </u>
          <note type="speaker" n="df7d7b09">
            Anf. 79 STAFFAN DANIELSSON (C):
          </note>
          <u who="staffan_danielsson_40fac6" xml:id="i-d2ce0ebaf14fd46f-0" n="8631d1c3">
            <seg n="adcbbbb5">
              Fru talman! Jag ska som representant för Centerpartiet säga några
              korta ord i den fråga som kammaren nu diskuterar: en modernare
              reglering av statsluftfarten.
            </seg>
            <seg n="213829fb">
              Regeringens förslag till riksdagen är okontroversiellt och får
              stöd av samliga partier i riksdagen, frånsett Vänsterpartiet.
              Jag ska läsa upp de tre beslutsmeningar i betänkandet som sju
              av åtta riksdagspartier utan någon som helst dramatik står bakom:
            </seg>
            <seg n="1edd2175">
              Utskottet välkomnar förslaget att lagregleringen av statsluftfarten
              får formen av en ramlag i vilken regeringen eller den myndighet
              som regeringen bestämmer bemyndigas att utforma närmare bestämmelser.
              Utskottet delar regeringens syn på att en författningsreglering
              ska vara tydlig, lätt att förstå och enkel att tillämpa, och utskottet
              konstaterar att den nuvarande regleringen i många avseenden är
              föråldrad och att det för vissa förhållanden saknas relevant reglering.
              Utskottet tillstyrker således propositionen och föreslår att riksdagen
              antar de föreslagna ändringarna i luftfartslagen.
            </seg>
            <seg n="a92335fb">
              Här borde rimligen mitt inlägg ha kunnat sluta, men det gör det
              inte, eftersom Vänsterpartiet verkar se spöken på blanka dagen
              och sannolikt har skrivit sin motion efter en svår natt med mardrömmar.
            </seg>
            <seg n="0878b58c">
              Sverige är som bekant en av världens mycket få tillverkare av
              kvalificerade stridsflygplan. Sverige har sålt en del plan till
              olika länder och ska förhoppningsvis göra det till många fler.
              Likaså ingår Sverige i Natos Partnerskap för fred och flygövar
              ibland för att stärka vår säkerhet tillsammans med andra länder
              både utomlands och i Sverige. I samband med detta, menar Vänsterpartiet,
              finns risk för att civila förluster kan uppkomma.
            </seg>
            <seg n="98f0ad25">
              Hur tänker man här? Om något skulle ske vid militära flygövningar
              är det väl militära förluster som kan tänkas uppstå?
            </seg>
            <seg n="1d6b6af0">
              Men det bekymrar inte Vänsterpartiet. I stället fortsätter man
              och menar att det är viktigt att i förväg veta vad som gäller
              vid övningar, exempelvis om civila dödas av utländska militärer
              i Sverige. Här behöver regeringen återkomma med detaljerade förslag,
              menar man. Sannolikt vill man att regeringen totalförbjuder detta
              och stadgar att stränga straff ska utdömas om civila dödas av
              utländsk militär i Sverige. Men det vore självklart fallet redan
              med nu gällande lagstiftning. Om olyckor skulle ske med utländska
              fordon eller flygplan, civila eller militära, finns redan gällande
              lagar som reglerar detta.
            </seg>
            <seg n="0d1cb3d1">
              Vill inte Vänsterpartiet att Sverige ska delta i internationella
              flygövningar? Vill inte Vänsterpartiet att Sverige ska sälja några
              högteknologiska stridsflygplan, som tillverkas och ger många jobb
              i till exempel Linköping? Säg då det! Jag tyckte mig uppfatta
              att Peter Rådberg antydde något i den riktningen. Men skyll inte
              på att ni driver detta av rädsla för att civila ska dödas. Den
              risken finns givetvis vid all mänsklig verksamhet, men är i detta
              fall mycket liten.
            </seg>
          </u>
          <note n="49292d37">
            Med detta, fru talman, yrkar jag bifall till utskottets betänkande
            och avslag på Vänsterpartiets reservation.
          </note>
          <note n="e6bbff3f">
            Överläggningen var härmed avslutad.
          </note>
          <note n="2edb0f99">
            16 § Strategiskt tillväxtarbete för regional konkurrenskraft,
            entreprenörskap och sysselsättning
          </note>
          <note type="speaker" n="4906ae29">
            Anf. 80 JENNIE NILSSON (S):
          </note>
          <u who="jennie_nilsson_79fc1e" xml:id="i-c9c0f48a80b3ad54-0" n="bca73f88">
            <seg n="09e16e12">
              Fru talman! Vi ska nu behandla regeringens sammanfattning En
              nationell strategi för regional konkurrenskraft, entreprenörskap
              och sysselsättning 2007–2013 . Sammanfattningen fokuserar på de
              fyra prioriterade insatsområdena i den nationella strategin: innovation
              och förnyelse, kompetensförsörjning och ökat arbetskraftsutbud,
              tillgänglighet samt strategiskt gränsöverskridande samarbete.
              Därutöver redovisas utvecklingen inom kommersiell och offentlig
              service, hållbar utveckling samt territoriellt perspektiv. Regeringen
              redovisar hur genomförande och resultat sett ut åren 2009–2012.
            </seg>
            <seg n="efd296f3">
              Vi socialdemokrater instämmer i allt väsentligt i regeringens
              beskrivning av de stora framtidsutmaningar som olika regioner
              står inför. Men vi vänder oss starkt emot att det saknas operativa
              åtgärder för att nå målen för den regionala tillväxtpolitiken
              och de prioriteringar som har gjorts i strategin. Denna skrivelse
              stämmer heller inte på något sätt med den politik som regeringen
              fört under mandatperioden.
            </seg>
            <seg n="67e5fcb0">
              Vi socialdemokrater vill utveckla tillväxtpotentialen i hela
              landet. Det är nödvändigt för att nå vårt mål om att Sverige ska
              ha lägst arbetslöshet i EU 2020. För det krävs en modern och aktiv
              regional tillväxtpolitik i hela landet. Statens insatser ska vara
              inriktade på att regionerna ska få möjlighet att växa och utvecklas
              utifrån sina skilda förutsättningar.
            </seg>
            <seg n="7db370af">
              Åtgärder som förbättrat stöd till näringslivsutveckling, fungerande
              arbetskraftsförsörjning, tillgång till offentlig och kommersiell
              service liksom riskkapital och investeringar i kommunikationer
              och infrastruktur är andra väsentliga inslag i en kraftfull regional
              tillväxtpolitik. Därför har vi lagt fram ett antal skarpa förslag
              på åtgärder som vi anser att regeringen måste vidta för att rusta
              regionerna inför de enorma utmaningar som väntar under de kommande
              åren.
            </seg>
            <seg n="6c36458f">
              Fru talman! Vi förstår vikten av att ta till vara all den skapande
              kraft och innovationskraft som finns runt om i svenska regioner.
              Därför vill vi knyta regionala utvecklingsråd till de innovationsråd
              som vi anser bör skapas direkt under statsministern. Genom samverkan
              kring innovationer, utbildning, närings- och arbetsmarknadspolitik
              maximeras tillväxtpotentialen på regional nivå.
            </seg>
            <seg n="bc244602">
              Vi förstår också att det behövs tillgång till riskkapital för
              att fler idéer och innovationer ska bli till varor och tjänster
              som når ut på en marknad. Det är en av de frågor som i dag ofta
              lyfts fram som ett stort tillväxthinder. Att vi i dag då har en
              ordning som innebär att 6 miljarder av 17 miljarder av det statliga
              riskkapitalet inte används är inte acceptabelt. Vi föreslår därför
              en översyn av de statliga riskkapitalen i syfte att utforma dem
              så att de bättre möter de behov som faktiskt finns.
            </seg>
            <seg n="4c4af51b">
              Vi ser vidare en stor tillväxtpotential och en utvecklingspotential
              i att utveckla metoder för innovationsupphandling. Svenska myndigheter,
              kommuner och landsting upphandlar i dag varor och tjänster för
              en bra bit över 500 miljarder årligen. Vanligen sker det genom
              att upphandla en befintlig produkt och att priset är det enda
              skarpa kriteriet. Det är ytterst tveksamt om skattebetalarna med
              detta får den bästa valutan för pengarna, och möjligheten att
              driva utveckling mot bättre anpassade produkter går förlorad.
            </seg>
            <seg n="21639b1b">
              Vi föreslår därför att det inrättas en nationell strategi för
              innovationsupphandling.
            </seg>
            <seg n="0130ba23">
              Vi ser också att tillgängligheten till offentliga och privata
              tjänster kraftigt har minskat på många mindre orter. På många
              håll runt om i Sverige blir det allt längre till närmaste butik,
              mack eller serviceställe. Det gör det svårt för många småföretagare
              att klara sin vardag och ännu svårare att utvecklas. Det är en
              oroväckande utveckling att samhällstjänster urholkas i de områden
              som kan behöva dem mest.
            </seg>
            <seg n="5331196b">
              Därför föreslår vi att statliga myndigheter ska få ett tydligt
              uttalat uppdrag att trygga tillgängligheten till grundläggande
              offentlig service i hela Sverige.
            </seg>
            <seg n="7d109bee">
              I dag är verkligheten dessutom sådan att det finns betydande
              brister i mobiltäckningen samtidigt som terminaler, datorer och
              smarta telefoner erbjuder allt fler tjänster och ofta ses som
              ett alternativ till närhet. För dem som bor och arbetar i glesbygd
              är bredbandstillgänglighet alltför ofta ett hinder i stället för
              en möjlighet. Vi vill därför se en bredbandsstrategi där målet
              bör vara att alla hushåll och företag ska ha tillgång till 100
              megabit senast år 2020 och reella verktyg för att faktiskt nå
              dit.
            </seg>
            <seg n="1fc83105">
              På samma sätt som Trafikverket har genomfört en kapacitetsutredning
              för vårt transportsystem borde en kapacitetsutredning genomföras
              för it-kommunikationer i hela Sverige.
            </seg>
            <seg n="e5aa6f6b">
              Fru talman! Vårt land erbjuder fantastiska möjligheter till upplevelser
              av olika slag. Vi har en storslagen natur, ett rikt kulturarv
              och en kulinarisk höjd. En strategisk satsning på besöksnäringen
              kan skapa arbetstillfällen i hela landet och ge inkomster till
              välfärden. Det är därför synd att den borgerliga regeringen inte
              bättre vill ta till vara och utveckla denna bransch.
            </seg>
            <seg n="2c975e49">
              Visit Sweden, som ägs av staten, och organisationen Svensk Turism
              har som uppdrag att marknadsföra Sverige som destinationsland
              och att utveckla den svenska besöksnäringen. Bolaget har haft
              ett tillfälligt anslag på 50 miljoner kronor åren 2009–2010. Vi
              vill permanenta detta stöd för att säkerställa att Sverige också
              fortsättningsvis ska kunna hålla en hög kvalitet när det gäller
              marknadsföring och utveckling i framtiden.
            </seg>
            <seg n="efcb295c">
              Fru talman! Jag vill också uppmärksamma den betydelse som strukturfonderna
              har för att stimulera den regionala tillväxten i Sverige. Tillsammans
              med de frågor som jag redan tidigare har nämnt och lyft fram kan
              de skapa och bli en reell kraft för att vi ska få en kraftfull
              regional tillväxtpolitik i hela Sverige. Det är ytterligare ett
              verktyg som bör tas till vara på ett bättre sätt än vad som görs
              i dag.
            </seg>
            <seg n="efe52392">
              Riksrevisionen har påtalat ett antal problem och brister som
              finns med administrationen av projekten. Att förenkla administrationen
              är viktigt för att dessa projekt ska kunna bli verkliga. Riksrevisionen
              menar vidare att regeringens åtgärder hittills inte varit tillräckliga.
              Vi anser därför att regeringen ska upprätta en tidsplan för att
              genomföra de åtgärder som Riksrevisionen föreslår. Det är viktigt
              att problemen är lösta innan den nya programperioden för fonderna
              inleds nästa år.
            </seg>
          </u>
          <note n="4baf0549">
            Med det, fru talman, vill jag yrka bifall till reservationerna
            1, 2 och 6.
          </note>
          <note n="2b7a60ae">
            I detta anförande instämde Ingemar Nilsson (S).
          </note>
          <note type="speaker" n="555dfb0f">
            Anf. 81 ANNA HAGWALL (SD):
          </note>
          <u who="anna_hagwall_f2def8" xml:id="i-b3bdb0cdd0f1fc9d-0" n="8dcdfb87">
            <seg n="5612339b">
              Fru talman! Konkurrenskraft, entreprenörskap och sysselsättning
              är av största vikt för det regionala tillväxtarbetet, och gärna
              stöd och budgetsatsningar till berörda regioner men med betoning
              på sunda konkurrensförhållanden.
            </seg>
            <seg n="dec3809e">
              Gällande innovationer som en viktig del i strategin ser vi, liksom
              regeringen, positivt på en miljödriven näringsutveckling. Besöksnäringen
              och kulturella satsningar är även de prioriterade områden för
              mitt parti.
            </seg>
            <seg n="c64269df">
              För att nämna fler områden är tillgång på efterfrågad kompetens
              väldigt betydelsefull. Vi behöver till exempel prioritera yrkesutbildningar
              inom gruv- och skogsindustrin men även en ny form av lärlingssystem
              som erfarenhetskomplement till detta.
            </seg>
            <seg n="f81b7e8f">
              Vi ser även vikten av god tillgänglighet för landsbygden, som
              till exempel transportsystem, informationsteknologi, kommersiell
              och offentlig service. Fokus och satsningar bör även ligga på
              tillgång till dagligvaror och drivmedel.
            </seg>
            <seg n="64701c52">
              Vi har diskuterat betydelsen av att stöd går till rätt prioriterade
              projekt med sund konkurrens, men jag vill också lyfta upp betydelsen
              av granskning och att projekten noggrant gås igenom för att förhindra
              fusk och för att optimera stödmedlen. Är stöden dessutom subventionerade
              EU-projekt måste detta tas på största allvar.
            </seg>
            <seg n="9fb7041f">
              Vi ser skyldigheten att göra noggrannare löpande uppföljningar
              av de tematiska målen och en ödmjukhet inför att utvärdera och
              omvärdera. Gällande det gemensamma strategiska ramverket och dess
              strukturfonder ser vi vikten av att fonderna endast ska användas
              till projekt för att stimulera tillväxt. Således bör strukturfonderna
              inte användas till socioekonomiska projekt. Vi är även skeptiska
              till huruvida samtliga de tematiska målen verkligen kommer att
              bidra till smart, hållbar och inkluderande tillväxt.
            </seg>
            <seg n="8ba5e0fe">
              Fru talman! Om vi nu inte kan avskaffa strukturfonderna och låta
              medborgarna och medlemsstaterna själva bedöma sitt behov av satsningar
              vill jag framhålla att det är av största vikt att EU:s strukturfondsmedel
              används på ett så effektivt sätt som möjligt.
            </seg>
            <seg n="89a13652">
              Därigenom kan strukturfondsprogrammen vidmakthålla och förstärka
              sin betydelse för regional tillväxt i Sverige.
            </seg>
            <seg n="b2fc771f">
              Dessutom bör projektstöd betalas ut i efterskott. Projekt ska
              vara genomförda och godkända innan utbetalning sker för att motverka
              slarv, försummelse och fusk.
            </seg>
            <seg n="39106c49">
              Jag vill i detta sammanhang framhålla betydelsen av att det görs
              löpande kontroller, förhandsgranskningar och utvärderingar av
              resultat i strukturfondsprojekten, detta för att komma till rätta
              med misslyckade projekt och de problem jag har nämnt.
            </seg>
            <seg n="70f3f5c9">
              Jag ser dock inte något skäl till ett riksdagsuttalande i enlighet
              med vad som föreslås i motion 2012/13:N15 och yrkar avslag på
              den här aktuella delen av motionen.
            </seg>
          </u>
          <note type="speaker" n="e934421a">
            Anf. 82 KENT PERSSON (V):
          </note>
          <u who="kent_persson_d7bdf7" xml:id="i-6e3df602bf6e6ec3-0" n="d9136def">
            <seg n="4dc9da04">
              Fru talman! Det vi ska debattera i dag är den skrivelse som regeringen
              har skickat in till kommissionen och som handlar om strategiskt
              tillväxtarbete för regional konkurrenskraft, entreprenörskap och
              sysselsättning. Det är en redovisning av vad regeringen har gjort
              under tiden 2009–2012 och ska visa på resultaten av de insatserna.
            </seg>
            <seg n="aeb096b8">
              Väldigt mycket av detta arbete bygger på strukturfonder, som
              ska ses som en viktig del i det regionala tillväxtarbetet.
            </seg>
            <seg n="15f427b3">
              Så här skriver regeringen: Regeringen ser den skeva befolkningsstrukturen
              i kombination med stora pensionsavgångar och en ökad urbanisering
              som en av de främsta utmaningarna i det regionala tillväxtarbetet.
            </seg>
            <seg n="805f6854">
              Det är helt korrekt – så är det ju. Men vilka är dessa insatser,
              och vad är resultatet av regeringens arbete under den här perioden?
              Jag har letat förgäves.
            </seg>
            <seg n="325fda0c">
              Om man tittar vidare finns det fyra områden där regeringen väljer
              att lyfta fram och visa på sina åtgärder och resultat. Det handlar
              om innovation och förnyelse, kompetensförsörjning och ökat arbetskraftutbud,
              tillgänglighet samt strategiskt gränsöverskridande samarbete.
            </seg>
            <seg n="dae00963">
              Jag ska ägna en liten stund åt tillgänglighet. Vad handlar det
              om? Jo, tillgänglighet handlar om betydelsen av statlig och offentlig
              service i det strategiska tillväxtarbetet ute i regionerna, alltså
              det som kommuner, stat och myndigheter styr över.
            </seg>
            <seg n="677352a1">
              Det handlar alltså om Försäkringskassan, Arbetsförmedlingen,
              post och apotek och deras betydelse i det regionalpolitiska arbetet.
              För vem vill flytta till en kommun eller en glesbygd där den servicen
              inte finns, eller där den läggs ned? Vilket företag flyttar dit
              eller startar verksamhet där Arbetsförmedlingen, Försäkringskassan,
              postombud och så vidare inte finns? Det är tyvärr den utvecklingen
              vi har sett under den här perioden, och den accelererar.
            </seg>
            <seg n="e9132429">
              För att ge ett tydligt exempel på det ska jag berätta vad som
              händer på Tjockö, en av Sveriges levande skärgårdsöar i Helsingforss
              skärgård med 47 åretruntboende och 400 sommarboende. Där finns
              det bland de boende ett samarbete i en ekonomisk förening och
              en lanthandel som servar befolkningen året runt med livsmedel,
              post, apotek och systembolag.
            </seg>
            <seg n="53bd53d5">
              Nu har Posten fått för sig att de ska lägga om sina rutiner.
              De rycker undan det samarbete som de har med lanthandeln och den
              ekonomiska föreningen. Med ett enda beslut rycker de undan hela
              förutsättningen för den ekonomiska föreningen. De lägger ned lanthandeln.
              Apoteket försvinner. Systembolaget försvinner. Det går ju precis
              tvärtemot vad regeringen säger om att det regionalpolitiska samarbetet
              ska utvecklas – precis tvärtemot.
            </seg>
            <seg n="b00e0f9b">
              Trots att regeringen i skrivelsen betonar vikten av myndigheternas
              samverkan om den offentliga servicen ser man här att våra myndigheter
              har andra uppdrag, nämligen sina egna ekonomiska.
            </seg>
            <seg n="cfc1f398">
              Det här är ett tydligt exempel på att den ena handen inte vet
              vad den andra gör och var det brister när vi talar om den regionala
              tillväxtpolitiken. Det är förödande, för där det inte finns offentlig
              service kommer urbaniseringen att fortsätta i allt snabbare takt.
            </seg>
            <seg n="6420a408">
              Vi ser det i dag. Det är väldigt tydligt, och här måste vi i
              Vänsterpartiet rikta väldigt skarp kritik mot regeringens politik.
              Vi kommer att diskutera det vid flera tillfällen under hösten
              och våren.
            </seg>
            <seg n="117178ee">
              Vi har en politik där vi lyfter upp frågan om offentlig service.
              Det minsta man skulle kunna begära är att det finns en samordning
              i Regeringskansliet av de här frågorna, inte den stuprörspolitik
              som förs i dag.
            </seg>
            <seg n="445598eb">
              Det är det första man ska göra. Jag tänker återkomma till det
              vid ett senare tillfälle.
            </seg>
            <seg n="fa3f52e7">
              Jag vill också ta upp ett exempel när det gäller transportsystemet,
              som är en viktig del när man pratar om regionförstoring. Det ska
              vara lättare att röra sig mellan där man bor och där det finns
              jobb. På det sättet kan man bo även i de delar av landsbygden
              som inte har jobb.
            </seg>
            <seg n="e36a5700">
              Vad har man då gjort under den här perioden när det gäller transportsystemet?
              Jo, man har inrättat en samverkansgrupp, den så kallade Tillgänglighetsgruppen,
              och en ny lag 2010 om kollektivtrafik, som bland annat innebär
              att strategiska beslut om kollektivtrafik från och med 2012 ska
              fattas av en ny regional kollektivtrafikmyndighet.
            </seg>
            <seg n="5f547c93">
              Det är resultatet som man väljer att lyfta fram. Det känns väldigt
              tunt, fru talman, med tanke på hur mycket pengar det handlar om
              och vilka resurser det finns när man samordnar dem.
            </seg>
            <seg n="667490fe">
              Med det vill jag yrka bifall till reservation 6, som handlar
              om offentlig service. I övrigt står jag bakom de reservationer
              som Vänsterpartiet har.
            </seg>
          </u>
          <note type="speaker" n="1a46bfa4">
            Anf. 83 BORIANA ÅBERG (M):
          </note>
          <u who="boriana_aberg_f906d4" xml:id="i-4a7919fee473dd1d-0" n="0ec1db6e">
            <seg n="caadc0c5">
              Fru talman! Genom att stärka den lokala och regionala konkurrenskraften
              och skapa bättre förutsättningar för företagande, innovationer
              och investeringar kan tillväxtpotentialen och sysselsättningsmöjligheterna
              i hela landet utvecklas.
            </seg>
            <seg n="a676f5b1">
              Den nationella utvecklingskraften är beroende av hur väl de unika
              förutsättningarna som finns lokalt och regionalt tas till vara
              av bland annat enskilda och företag.
            </seg>
            <seg n="f8bc97f9">
              Reformer som främjar företagande och entreprenörskap, innovation
              och förnyelse, kompetensutveckling och arbetskraftsutbud, tillgänglighet
              samt god servicenivå såväl lokalt som regionalt är nödvändiga
              för detta.
            </seg>
            <seg n="7d98f266">
              Europeiska unionens sammanhållningspolitik är en betydande och
              integrerad del i den regionala tillväxtpolitiken. Det nationella
              strukturfondsprogrammet och de regionala strukturfondsprogrammen
              är instrumenten för genomförandet av sammanhållningspolitiken
              i Sverige och utgör en betydelsefull del av det regionala tillväxtarbetet.
            </seg>
            <seg n="2c4dc4a7">
              Regeringens skrivelse som behandlas i betänkandet är en sammanfattning
              av regeringens rapporter till EU-kommissionen. Den fokuserar på
              fyra prioriteringsområden: innovation och förnyelse, kompetensförsörjning
              och ökat arbetskraftsutbud, tillgänglighet och strategiskt gränsöverskridande
              samarbete.
            </seg>
            <seg n="68e470e3">
              Naturligtvis ska regional konkurrenskraft, entreprenörskap och
              sysselsättning alltid ses i kontext av närings- och arbetsmarknadspolitiken
              i Sverige. En aktiv politik som gynnar företagandet påverkar i
              högsta grad den regionala konkurrenskraften.
            </seg>
            <seg n="d4b1a295">
              Fru talman! Jag skulle vilja säga några ord om Socialdemokraternas
              motion.
            </seg>
            <seg n="6c1aa05d">
              I motionen föreslås upprättande av en nationell strategi för
              upphandling – ett pappersdokument. Det behövs inte fler pappersdokument!
              I stället krävs det fler innovationsupphandlingar i verkligheten,
              och detta förutsätter att det över huvud taget görs upphandlingar,
              något som Socialdemokraterna runt om i landet, i kommuner och
              landsting, mer eller mindre konsekvent motsätter sig. Vare sig
              det handlar om tillagning av mat, skötsel av grönytor eller drift
              av vårdcentraler är Socialdemokraterna emot upphandlingar och
              vill helst göra allt i egen regi. Det främjar varken upphandlingar
              eller, än mindre, innovationsupphandlingar.
            </seg>
            <seg n="4c28c350">
              Socialdemokraterna beklagar också i sin motion att länsarbetsnämnderna
              läggs ned. De föreslår inrättande av regionala utvecklingsråd.
              Återigen är det mer byråkrati som saknas och efterfrågas. Det
              är fel recept att alltid tillsätta en ny nämnd, en ny kommitté
              eller ett nytt råd, helst med statsministern i toppen. Det finns
              redan kompetensplattformar i varje län där man på olika sätt arbetar
              med att förbättra matchningen mellan arbetsliv och utbildning.
              Reformeringen av Arbetsförmedlingen med fokus på ökat stöd i arbetssökandet
              är också en av de bärande delarna i vårt återupprättande av arbetslinjen.
            </seg>
            <seg n="0cf7c997">
              Fru talman! Vår politik för mångfald och större utbud, avskaffat
              apoteksmonopol och möjlighet att fritt välja vårdcentral ger bättre
              resultat än de uppdrag till statliga myndigheter som Socialdemokraterna
              föreslår. I en rapport från Tillväxtanalys från mars i år går
              att läsa att avregleringen av apoteksmarknaden inte har lett till
              att antalet apotek har minskat. Det svenska apoteksmonopolet från
              1970 var föråldrat och näst intill unikt för ett västeuropeiskt
              demokratiskt land. Vi har lämnat den föga smickrande skaran –
              Albanien, Kuba och Nordkorea – med statliga apoteksmonopol bakom
              oss. I dag finns det tolv aktörer på den svenska apoteksmarknaden.
              Det leder till stor konkurrens och valfrihet för den enskilde.
              Den självklara frågan infinner sig: Är detta någonting som är
              dåligt?
            </seg>
            <seg n="0700b61b">
              Självkritiska är vi dock alltid. All service finns inte överallt.
              Reformer tar tid. Detta kan inte heller lösas med statiska direktiv
              till myndigheter om vad som ska finnas. Detta måste lösas lokalt
              och regionalt. Tillgängligheten har ökat generellt, och när det
              gäller apotek är den oförändrad i glesbygden. Det faktum att några
              har fått det mycket bättre betyder inte att de som har en oförändrad
              situation har fått det sämre.
            </seg>
            <seg n="78811f3d">
              Ett sätt att säkra den offentliga servicen är att inte vara statisk
              i sina krav. Myndigheterna måste själva bestämma hur deras serviceutbud
              ska se ut beroende på regionala och lokala faktorer.
            </seg>
            <seg n="3ba05da8">
              Fru talman! Sveriges mål är att vara bäst i världen på att utnyttja
              digitaliseringens möjligheter. I budgetpropositionen för 2014
              framgår att regeringen föreslår insatser även fortsättningsvis
              för att stimulera utbyggnaden av bredband.
            </seg>
            <seg n="686738b5">
              I Socialdemokraternas reservation finns det en formulering om
              samhällsansvar där marknaden inte klarar detta. Men vem är det
              som har skapat den tillgänglighet som finns i dag? Vem har skapat
              den kommunikation som finns i dag och det utbud som gör att behovet
              av bredband ständigt ökar? Inte är det någon statlig utredning,
              något centralt direktiv till någon myndighet eller något beslut
              i denna kammare. Det är tusentals aktörer på en fri marknad. Vi
              ska självklart ta vårt ansvar för att detta ska bli tillgängligt
              i hela landet, och det gör regeringen, men att avfärda marknaden
              och dess förmåga är att förneka själva existensen av all den teknik
              och de mobila tjänster som finns i dag.
            </seg>
            <seg n="671a108c">
              Förra sommaren gjorde jag en studieresa i Västerbotten och hade
              möjligheten att besöka Heleneborgs gård i Tavelsjöbygden mellan
              Umeå och Vindeln som är ett exempel på innovatörer inom bredband.
              De väntar inte på att någon annan ska komma till undsättning eller
              göra jobbet. I stället har man tillsammans med andra i bygden
              arbetat för att bygga ut bredband till dem som vill i området.
              Det är en satsning som både ökar tillgängligheten och skapar bättre
              förutsättningar för företagande i hela bygden. I dagens globala
              samhälle kan man via lokalt engagemang och bredbandsutbyggnad
              lika enkelt och självklart driva ett företag från huset i Tavelsjö
              som från skyskraporna i New York.
            </seg>
          </u>
          <note n="25bf04f2">
            Jag yrkar bifall till utskottets förslag och avslag på motionen.
          </note>
          <note n="77b5325f">
            I detta anförande instämde Hans Rothenberg och Cecilie Tenfjord-Toftby
            (båda M).
          </note>
          <note type="speaker" n="d79ef9d8">
            Anf. 84 JENNIE NILSSON (S) replik:
          </note>
          <u who="jennie_nilsson_79fc1e" xml:id="i-c9c0f48a80b3ad54-1" n="bca73f88">
            <seg n="530e0fe5">
              Fru talman! Först vill jag göra en rättelse. Jag yrkar bifall
              till reservationerna 1, 3 och 6.
            </seg>
            <seg n="429723fd">
              Det finns så mycket att säga om Boriana Åbergs anförande att
              jag knappt vet var jag ska börja. Att Sverige är ett bra land
              att leva i tror jag att de flesta som bor här faktiskt tycker.
              Väldigt många upplever dock, inte minst de som bor i glesbygden,
              att det är något som håller på att gå sönder. Det är en utveckling
              som har funnits länge och vuxit sakta men som har eskalerat de
              senaste åren med den borgerliga regeringen.
            </seg>
            <seg n="b02a92bb">
              Att du, Boriana Åberg, talar om avregleringen av apoteken som
              det förträffliga, goda exemplet på att marknaden löser alla problem
              i glesbygden är i det närmaste skrattretande. Hade du läst det
              ni själva skriver i betänkandet hade du kunnat se att det visserligen
              har kommit fler apotek men uteslutande där det redan fanns god
              tillgänglighet sedan tidigare. Det har försvunnit apotek på vissa
              ställen, dock inte där tillgängligheten från början var sämst.
              Där är den oförändrad. Det har alltså blivit sämre.
            </seg>
            <seg n="b7a2050d">
              Hade du också följt mediernas rapportering om apoteken hade du
              också kunnat konstatera att till och med där det blivit fler apotek
              är tillgänglighet till mediciner sämre, för man kan inte samordna
              eller ha lager. Det är enorma problem med detta. Det går inte
              att hitta bara ett fel med avregleringen av apoteken, utan det
              går att hitta hur många som helst.
            </seg>
            <seg n="f3985016">
              Min fråga till Boriana Åberg tar fasta på detta med strukturfonderna,
              den nya programperiod som man går in i och den kritik som finns
              både från dem som jobbar med det ute och från Riksrevisionen.
              Varför tog man inte tillfället i akt att inför den nya programperioden
              förenkla den administration som har fått så mycket kritik av alla
              inblandade?
            </seg>
          </u>
          <note type="speaker" n="a74e289b">
            Anf. 85 BORIANA ÅBERG (M) replik:
          </note>
          <u who="boriana_aberg_f906d4" xml:id="i-4a7919fee473dd1d-1" n="0ec1db6e">
            <seg n="b73670f6">
              Fru talman! Jag ska börja med apoteksavregleringen. För mig är
              det en nyhet att Socialdemokraterna inte står bakom marknadsekonomin.
              Det välstånd vi har i det här landet och över huvud taget i västvärlden
              beror just på en fri marknad där företag kan konkurrera med varandra
              och bidra till välståndet.
            </seg>
            <seg n="482e279f">
              Till skillnad från Jennie Nilsson är jag uppvuxen i ett samhälle
              som saknade marknadsekonomi och där allt reglerades av staten.
            </seg>
            <seg n="91121aaf">
              Där fanns ingen frihet. Dessutom fanns det inte tillgång till
              några varor över huvud taget. Jag längtar inte alls tillbaka till
              det samhälle som förstatligade människan i stället för att göra
              staten mänskligare, för att återge vad en tidigare ledare för
              Moderaterna sagt.
            </seg>
            <seg n="6e636184">
              Jag fortsätter att hävda detta: Att apoteken har blivit fler
              i de flesta områden medan det i glesbygd är oförändrat betyder
              inte att det har skett en försämring.
            </seg>
            <seg n="081e329c">
              När det gäller förenklingen av administrationen i strukturfondsprojekten
              pågår det ett arbete. Det kommer att sättas i gång innan den nya
              perioden börjar i januari nästa år. I våras behandlade vi regeringsskrivelsen
              med anledning av Riksrevisionens rapport. Då framkom det att alla
              de synpunkterna kommer att användas i Tillväxtverkets och ESF-rådets
              förberedelser för nästa programperiod. Jag kommer att utveckla
              det i min nästa replik.
            </seg>
          </u>
          <note type="speaker" n="e91a3bb2">
            Anf. 86 JENNIE NILSSON (S) replik:
          </note>
          <u who="jennie_nilsson_79fc1e" xml:id="i-c9c0f48a80b3ad54-2" n="bca73f88">
            <seg n="77dfbeab">
              Fru talman! Sverige är, tror jag, för de flesta socialdemokrater
              och faktiskt för de allra flesta som bor här ett lysande exempel
              på att man kan ta det bästa av marknadsekonomin och para ihop
              det med ett politiskt ansvar och en vision och få ett land som
              klarar sig väl i konkurrens med alla andra länder och ett land
              där människorna får en frihet som är större än i de flesta andra
              länder.
            </seg>
            <seg n="038e92d2">
              Det blir fullkomligt barockt och bisarrt att höra Boriana Åberg
              försöka göra detta till att vi skulle vara någon form av Nordkorea,
              eller vad hon sade i sitt första anförande. Jag tror att de flesta
              svenskar känner sig i det närmaste förolämpade av det sättet att
              beskriva det som är vår historia och det samhälle vi har byggt
              gemensamt. Det är i och för sig ett samhälle som den borgerliga
              regeringen nu gör sitt bästa för att i vissa delar, i alla fall,
              slå sönder.
            </seg>
            <seg n="6e497b32">
              Men jag ska återgå till det som var min frågeställning, varför
              man inte tar vara på det tillfälle som nu ges att faktiskt förenkla
              administrationen kring strukturfonderna. Kritiken mot det här
              har varit omfattande under en lång tid. Det blir också tydligt
              när man läser Riksrevisionens kritik. Det är nationella regler
              och nationella beslut när det gäller hur vi har valt att hantera
              strukturfonderna i Sverige som är det största bekymret.
            </seg>
            <seg n="6a6d974e">
              Det blir lite märkligt, med tanke på att programperioden går
              ut nu, att säga: Ja, men vi ska titta på detta och återkomma någon
              gång senare. Vi har gett ett uppdrag och en utredning – på tal
              om att det inte behövs fler utredningar och pappersprodukter –
              till Tillväxtverket.
            </seg>
            <seg n="788f1cf9">
              År 2014, alltså nästa år, går vi in i en ny planperiod. Med tanke
              på att man inte tror på politik över huvud taget i övrigt och
              inte vill göra något av det andra som vi nu föreslår undrar jag
              om det inte hade varit lämpligt att man åtminstone hade sett till
              att ha en bättre ordning för administration på plats innan programperioden
              börjar. Det borde inte vara så svårt.
            </seg>
          </u>
          <note type="speaker" n="c54df274">
            Anf. 87 BORIANA ÅBERG (M) replik:
          </note>
          <u who="boriana_aberg_f906d4" xml:id="i-4a7919fee473dd1d-2" n="0ec1db6e">
            <seg n="c175c5f8">
              Fru talman! Jag vill bara förtydliga att jämförelsen med Nordkorea
              handlade om den monopolstyrda apoteksmarknaden, inget annat.
            </seg>
            <seg n="63742b3b">
              När det gäller Jennie Nilssons lite självgoda beskrivning av
              Socialdemokraternas politiska ansvar och vision har jag några
              anmärkningar. Eftersom jag inte hade plats i mitt anförande att
              tala om besöksnäringen vill jag säga att det är bra att ni vill
              ha ett ökat anslag för att öka besöksnäringen i Sverige. Det är
              bra att ni har noterat att besöksnäringen skapar arbetstillfällen
              och genererar inkomster. Men jag har ett par frågor till Socialdemokraterna:
              Varför är ni emot de människor som arbetar inom besöksnäringen?
              Varför är ni emot att unga människor tar anställning inom besöksnäringen?
            </seg>
            <seg n="a0ac1af2">
              (FÖRSTE VICE TALMANNEN: Jag vill påminna ledamoten om att det
              inte går att ställa frågor eftersom det är slut på replikskiftet.)
            </seg>
            <seg n="06651876">
              Nej, det är retoriska frågor. Jag förväntar mig inte något svar.
              Jag vill bara säga att det är helt fel att dubblera arbetsgivaravgiften
              för unga människor som har sitt första jobb inom restaurangbranschen.
              Besökare från utlandet förväntar sig att få service. Och för service
              behövs anställda.
            </seg>
            <seg n="0bb6eeb7">
              När det gäller att förenkla administrationen presenterade myndigheterna
              i slutrapporten, som redovisades i juni, konkreta förslag och
              områden för ökad samordning och förenkling. Jag ska bara nämna
              några: regelverk och stöddokument, kommunikation, it, lärande
              utvärdering, följeforskning och resultatspridning. Det är de områden
              där man kom med konkreta förslag.
            </seg>
          </u>
          <note type="speaker" n="8fa52061">
            Anf. 88 ERIK A ERIKSSON (C):
          </note>
          <u who="erik_a_eriksson_3922f6" xml:id="i-b80d8d9732681a2b-7" n="088519e0">
            <seg n="22547585">
              Fru talman! Ärade åhörare! Högt värderade ledamöter av Sveriges
              riksdag! EU:s sammanhållningspolitik, vår regionalpolitik, är
              den enda regionalpolitik som vi har i Sverige. Vi har ingen enskild
              svensk regionalpolitik, utan den faller inom ramen för samarbetet
              i Europeiska unionen, där Sverige är fullvärdig medlem.
            </seg>
            <seg n="cccc0acb">
              Jag vill nämna det allra först eftersom jag tycker att några
              av inläggen här har rört sig kring att vi kanske har en alldeles
              egen agenda. Det har vi inte. Vi är liksom i övrigt i mycket stort
              beroende av vår omvärld och av handel med andra länder, där vi
              har en god tradition. Vi ser också nyttan med EU-samarbetet därigenom.
            </seg>
            <seg n="20b1da63">
              Att vi i dag har en gemensam sammanhållningspolitik för att stärka
              regioner inom EU och Europa tycker jag är naturligt. Det tycker
              vi från Centerpartiet och Alliansen är mycket bra. Jag utgår från
              att samtliga partier i kammaren, utom kanske något enstaka, tycker
              att det här är mycket bra.
            </seg>
            <seg n="c0fbfad8">
              Det är särskilt angeläget med regional utveckling i en tid när
              ekonomisk återhämtning går trögt och när lågkonjunkturen har varit
              långdragen och drabbat flera av våra regioner i landet väldigt
              hårt. Fokus bör ligga på att vara tillväxtfrämjande och på att
              långsiktigt kunna rusta upp hela landet. Det gäller alltså att
              använda programmet effektivt.
            </seg>
            <seg n="2344bd4c">
              Delar av Sverige får inte halka efter. Sveriges tillväxt är ju
              summan av alla regioners tillväxt. Det handlar inte om en enskild
              stad eller storstadsregion eller om ett enskilt län, utan det
              handlar om summan av alla regioners tillväxt.
            </seg>
            <seg n="412a8155">
              Regeringen lägger betydande resurser på att stärka hushållens
              ekonomi. Det är också ett exempel på att vi inte kan prata om
              regionalpolitik enbart utifrån ett program som vi samarbetar om
              inom EU. Vi är också ansvariga för att fatta beslut om en politik
              som gör att våra medborgare har en hushållsekonomi som fungerar.
              Därutöver har vi landsting och kommuner som fattar beslut som
              berör våra medborgare. Det gäller även de områden som vi har diskuterat
              tidigare, som är extra hårt utsatta. Det är de regioner där det
              kanske blir mycket varsel eller där man bor långt ifrån så kallade
              centrala orter.
            </seg>
            <seg n="7e10d58a">
              Regeringen fortsätter även arbetet med att underlätta ungas inträde
              på arbetsmarknaden. Detta är otroligt väsentligt i hela landet.
              God service i hela landet och tillgång till service har vi i Centerpartiet
              kämpat för i 100 år. Nu gör vi det i alliansregeringen. Jag tycker
              att vi lyckas riktigt bra, med utgångspunkten att vi har givna
              förutsättningar. Omvärlden har en mycket tuff ekonomisk situation.
              Vi kan alltid säga vi skulle vilja ha mer. Men tillgång till service
              är en förutsättning för att det ska vara tillväxt i hela landet.
            </seg>
            <seg n="5eaa1c61">
              Om det inte går att tanka bilen eller handla livsmedel inom rimliga
              avstånd blir det dagliga värvet tufft. Men vi märker också att
              människors mönster när det gäller att handla sällanköpsvaror och
              även livsmedel ändrar sig. Man handlar allt mer och mer på den
              ort där man arbetar, vilket gör att det blir tuffare för till
              exempel lanthandlare och småhandlare på mindre orter att klara
              sig, oavsett hur mycket pengar vi anslår från statskassan, från
              länsstyrelsen och så vidare för att stärka servicen lokalt. Allt
              handlar inte om pengar. Det handlar även om hur vi medborgare
              väljer att handla och agera.
            </seg>
            <seg n="c2bb2bcb">
              Fru talman! Centerpartiet vill inrätta en servicegaranti för
              att säkra tillgång till offentlig service i hela landet. Vi har
              arbetat i alliansregeringen i sju år. Vi tycker att vi har lyckats
              riktigt bra.
            </seg>
            <seg n="29bcc50d">
              Det är inte perfekt i Sverige. Det är inte perfekt i andra länder
              heller. Det går alltid att hitta någon som inte är helt nöjd med
              tingens ordning. Men det går att hitta förvånansvärt många människor
              som utgår från sina egna förutsättningar och lägger ned otroligt
              mycket socialt och ideellt engagemang för att få samhällen att
              fungera och som inte förväntar sig en krona av statskassan eller
              någon annan.
            </seg>
            <seg n="84de6fd6">
              Fru talman! Kent Persson nämnde detta i sitt inlägg och pratade
              om kooperativa lösningar. Det är sant att de håller upp vissa
              samhällen. Men det finns också andra lösningar som håller upp
              samhällen och ser till att utveckling sker. Kooperativa lösningar
              är en del, men det finns också andra lösningar.
            </seg>
            <seg n="f1618417">
              De ideella timmarna som läggs ned kan inte nog värderas. Ofta
              är orsaken till att människor väljer att flytta till en plats
              långt från en centralort att de själva kan påverka sin egen vardag
              och forma förutsättningarna för hur de vill leva och bo. Allt
              kan inte detaljregleras.
            </seg>
            <seg n="cf4fc6f1">
              I glesbygden är förutsättningarna för kommersiella aktörer att
              driva företag små. Det är viktigt att stärka servicen. I budgetpropositionen
              för 2014 ingår en utredning för att studera förutsättningarna
              för att komplettera stödet till kommersiell service. Om jag ska
              säga något förlåtande, fru talman, om oppositionens inlägg rörande
              att det händer för lite och att det går för sakta är det att många
              av de svar vi förväntar oss kommer i början av nästa år – i februari
              och mars. Det kan vara klädsamt att diskutera frågorna i början
              av nästa år. Då blir det lättare att syna de resultat som kommer
              att bli svaren på de frågor vi har ställt. Vi kommer att få anledning
              att debattera frågorna igen i kammaren.
            </seg>
            <seg n="8139b0f9">
              Socialdemokraterna kritiserar regeringen för den förda politiken.
              Det är väl, för all del, rimligt att det största oppositionspartiet
              gör så. Men hur är det egentligen med självbilden hos Socialdemokraterna?
              Hur fungerade det fram till för sju år sedan? Var det bra på landsbygden
              och i glesbygden? Fanns den service som efterfrågas i debatten?
            </seg>
            <seg n="03084d7d">
              I de reservationer som finns till det betänkande vi debatterar
              efterfrågas snabbare svar än i februari 2014. Men det finns få
              spetsiga förslag. Jag skulle, fru talman, önska att det fanns
              några spetsiga förslag som kunde ge oss möjlighet att fundera
              över om vi har gjort rätt eller fel. Är det en återgång till den
              politik som fördes före 2006 som är alternativet för medborgarna
              att rösta på? Då är jag inte alldeles övertygad, fru talman, om
              att vi får en utveckling i hela landet.
            </seg>
            <seg n="ac5cf1af">
              Var finns förståelsen för dem som driver enskild firma med hjälp
              av en F-skattsedel? När Sverige befann sig i högkonjunktur 2005–2006
              stod fräsar och svarvar tomma i verkstadsindustrin i Värmland.
              Man fick inte arbetskraft till arbetsplatserna. Det fanns inte
              en matchning som förde över arbetskraft till de regioner vi nu
              debatterar. Det var den politik som fördes då i en total högkonjunktur.
              Exporten gick för fullt. Att kritisera oss nu, Alliansen och Centerpartiet,
              är kanske på sin plats om det går långsamt i vissa frågor, men
              fundera också över hur det ser ut för våra exportberoende företag
              och hur vår omvärld ser ut.
            </seg>
            <seg n="23b71cf1">
              Jag ska säga något om bredband. Det kan bli som när man frågade
              farbrodern om det skulle vara något bredband. Han svarade att
              han inte gillade jazz något vidare. Han trodde att det handlade
              om storband.
            </seg>
            <seg n="65c0af4c">
              Vi måste vara tydliga när vi undrar vad någon är intresserad
              av. Ja, snabb uppkoppling är bra och viktig. Landsbygden ska ha
              sådan uppkoppling. Alliansregeringen har satt upp målet att 90
              procent av landsbygden ska ha tillgång till 100 megabit.
            </seg>
            <seg n="2ca797e6">
              Det grävs över hela landet just nu. Det började i Säffle kommun
              och Sunne kommun. Det finns flera exempel där man har tagit egna
              initiativ och har startat ekonomiska föreningar. Det är den för
              dagen största folkrörelsen i Sverige.
            </seg>
            <seg n="ce436c28">
              Hur var det med Socialdemokraterna när det kom till bredbandslösningar?
              Man satsade på storstäderna i Sverige via Teracom – om jag minns
              rätt. Marknaden fanns redan där. Är det den politiken Socialdemokraterna
              vill återgå till, eller köper ni den fina politiken som alliansregeringen
              har drivit under sju år? Vi satsar på bredbandsutbyggnad i hela
              landet. Nyföretagandet blomstrar. Människor tar egna initiativ,
              lånar pengar och investerar i egna fastigheter. Tycker ni att
              vår politik kanske ändå har varit lyckosam på området?
            </seg>
            <seg n="2add97bd">
              Sedan 2006 har det satsats 2,5 miljarder kronor på bredbandsutbyggnaden.
              Mannen som inte gillar jazz är inte inräknad. Regeringens mål
              är att 90 procent av befolkningen ska få tillgång till bredband.
              Siffran kan kritiseras, men vi binder inte fast oss vid fiber,
              utan vi talar i stället om 100 megabit. Ingen, fru talman, vet
              vilken teknik som kommer att vara perfekt 2020. Vi kanske inte
              kommer att lägga ut fiberoptisk kabel på kalfjället. Det vet jag
              inte i dag.
            </seg>
          </u>
          <note n="86a2f327">
            Jag yrkar bifall till förslaget i betänkandet och avslag på reservationerna.
          </note>
          <note n="0ba2bd2a">
            I detta anförande instämde Anders Ahlgren och Helena Lindahl
            (båda C) samt Ann-Charlotte Hammar Johnsson och Hans Rothenberg
            (båda M).
          </note>
          <note type="speaker" n="aee65766">
            Anf. 89 KENT PERSSON (V) replik:
          </note>
          <note n="bfe42bd4">
            Fru talman! Erik A Andersson är nöjd
          </note>
          <note n="8f27d8fa">
            (ERIK A ERIKSSON (C): Nej.)
          </note>
          <u who="kent_persson_d7bdf7" xml:id="i-c1013832b01655f2-0" n="d9136def">
            <seg n="e036bdae">
              En väldigt nöjd Erik A Andersson
            </seg>
            <seg n="7efd6b3b">
              som också hyllade regeringens politik när det gäller strukturfonderna
              och den förda regionalpolitiken.
            </seg>
            <seg n="b3f9ba56">
              Matchningen av arbetskraften fungerar inte i dag heller. Det
              har varit elände de senaste åren – bara som en kommentar.
            </seg>
            <seg n="c2e3445c">
              Hur är det egentligen? Vi lyssnade på Boriana Åbergs anförande.
              Delar du hennes uppfattning om hur tillståndet är, om den offentliga
              servicen, myndigheternas roll att själva bestämma över utbudet
              och att marknaden bestämmer var? Delar du den uppfattningen? Är
              det Centerpartiets linje?
            </seg>
            <seg n="09d8a646">
              Utskottet skriver i betänkandet att tillgång till service lokalt
              och regionalt kräver att statliga myndigheter och statligt ägda
              bolag med uppgift att tillgodose samhällsintressen samverkar med
              varandra och med övriga berörda aktörer. Är det så det fungerar
              i dag, eller finns det brister i Regeringskansliet? Man kanske
              skulle behöva samordna de olika insatserna så att det blir en
              helhet i stället för stuprörstänkandet?
            </seg>
            <seg n="a437ee12">
              Sedan skriver utskottet att varje myndighet har ansvar för utvecklingen
              av sin egen service. Hur stämmer det egentligen med det övergripande
              ansvaret?
            </seg>
          </u>
          <note n="ed0abbdf">
            (ERIK A ERIKSSON (C): Nej, inte Andersson.)
          </note>
          <note type="speaker" n="c3d7006d">
            Anf. 90 ERIK A ERIKSSON (C) replik:
          </note>
          <u who="erik_a_eriksson_3922f6" xml:id="i-b80d8d9732681a2b-8" n="088519e0">
            <seg n="df8e07c7">
              Fru talman! Jag har ett ganska fantasilöst namn, men jag heter
              det jag heter. Jag heter Eriksson i efternamn. Det finns många
              betydligt svärere kârl än jag som har haft det namnet.
            </seg>
            <seg n="e9eeda2d">
              Nåväl. Tack, Kent Persson, för frågorna. När det gäller matchningen
              verifierar Kent Persson i någon mening att det inte har varit
              så perfekt även bakåt i tiden. Det är ett bekymmer. Vi anser att
              unga människor ska kunna skapa sig en tillvaro och skaffa sig
              arbete utan att vi politiker lägger oss i. Det förekommer också.
            </seg>
            <seg n="bf2c21c3">
              Det var en fråga om jag delar Moderaternas syn på myndigheternas
              roll. I det här fallet står Alliansen gemensamt bakom utskottets
              betänkande. Myndigheterna har till uppgift att leverera den service
              som slås fast i regleringsbrev. När det inte fungerar undrar Kent
              Persson om det finns brister i Regeringskansliet. Det kanske det
              gör, men Riksrevisionen och andra får komma tillbaka till oss
              i februari och mars och tala om om det finns brister. Jag kan
              inte svara på det just nu.
            </seg>
            <seg n="74ca7155">
              Däremot kan jag svara på att vi behöver stärka landsbygden. Jag
              är inte säker på att Kent Perssons parti är särskilt positivt
              till EU-medlemskapet. Vi anser i Centerpartiet och Alliansen –
              även Socialdemokraterna, utgår jag från – att det är positivt
              att Sverige är med i EU, av många skäl. Ett skäl är att vi kan
              stärka svaga regioner.
            </seg>
            <seg n="5ccd604d">
              Sverige har ingen egen regionalpolitik. Vad menar Vänsterpartiet
              är lösningen? Kent Persson målar upp ett scenario kring en ö.
              Jag har stor respekt för de exemplen från vardagen, men hur är
              egentligen Vänsterpartiets syn i frågan?
            </seg>
          </u>
          <note type="speaker" n="e20e5dc1">
            Anf. 91 KENT PERSSON (V) replik:
          </note>
          <u who="kent_persson_d7bdf7" xml:id="i-6e3df602bf6e6ec3-1" n="d9136def">
            <seg n="54aa8200">
              Fru talman! Jag ber om ursäkt att jag var slarvig. Erik A Eriksson
              ska det givetvis vara.
            </seg>
            <seg n="af5c504d">
              Fortfarande hör jag en nöjd Erik A Eriksson stå här och försvara
              regeringens politik. Det är okej. Men samtidigt säger du att ni
              har slagits för den regionala utvecklingen i hundra års tid här
              i Sverige för att hela Sverige ska leva. Det ska ni ha respekt
              för. Men vi kan också se resultatet. Det har inte varit speciellt
              lyckat.
            </seg>
            <seg n="a360b23a">
              Den här skrivelsen tar upp att den stora utmaningen är en åldrande
              befolkning och den fortsatta urbaniseringen. Det är det som är
              den stora utmaningen, och där spelar den lokala offentliga servicen
              en stor och viktig roll. Vem vill flytta till en region eller
              en kommun där det inte finns arbetsförmedling, försäkringskassa,
              post eller för den delen ombud för Systembolaget? Vem vill göra
              det? Vi ser vad som händer på Tjockö, trots att regeringen säger
              sig ha en helt annan politik. Det är vad du säger här, Erik, och
              du hyllar den.
            </seg>
            <seg n="ef035947">
              Så länge det inte finns någon samordning mellan de offentliga
              myndigheterna så att de jobbar ihop och de statliga bolagen får
              vi den här utvecklingen. Man slår undan fötterna för de ideella
              krafter och de ekonomiska föreningar som finns i vårt avlånga
              land. En grundbult för hela vår regionalpolitik är att det finns
              lokal offentlig service så att människor kan känna tillit till
              samhället, har tillgång till den offentliga servicen och kan bo
              kvar där de bor. Det är bristen på samordning jag kritiserar.
            </seg>
          </u>
          <note type="speaker" n="609b3508">
            Anf. 92 ERIK A ERIKSSON (C) replik:
          </note>
          <u who="erik_a_eriksson_3922f6" xml:id="i-b80d8d9732681a2b-9" n="088519e0">
            <seg n="00a07330">
              Fru talman! Alliansregeringen tillför 145 miljoner kronor extra
              statliga medel utöver det som länen ger. Som jag sade i mitt anförande
              handlar inte allting om en summa pengar. Det handlar om personligt
              engagemang. Det handlar om vilket mod som lokala politiker kan
              visa i kommuner och landsting för att göra skillnad. Vi kan aldrig
              ens med vår bästa vilja tvinga människor ut på landsbygden för
              att driva lanthandel. Vi måste få människor att känna tilltro
              och framtidstro.
            </seg>
            <seg n="7b4c5c9a">
              Under en ganska lång tid har vi haft en centralistisk politik
              i Sverige. Jag säger inte att Vänsterpartiet alltid har stött
              Socialdemokraterna i den. Men det har varit centralistiskt efter
              andra världskriget och framåt. Utöver det har vi en urbanisering
              – och där ger jag Kent Persson rätt – som går väldigt snabbt just
              nu. Men det finns också en motkraft i människor som drömmer om
              att få möjlighet att bo någonstans där det inte är stress, dålig
              luft och dåligt vatten. Vi ser att de människor också finns som
              vill flytta till regioner som vi ibland kallar för långt utanför
              centrum, vad det nu är. Jag tycker personligen att jag bor i ett
              fantastiskt centrum med 45 människor i en by.
            </seg>
            <seg n="49f08521">
              Det finns medel, länsstyrelserna har medel, staten tillför medel
              via länsstyrelserna och kommunerna tillför medel för service.
              Jag har haft debatt om detta tidigare med Kent Persson. Jag är
              inte övertygad om att det alltid behöver finnas ett försäkringskassekontor.
              Det finns ett antal försök som visar att lanthandeln har varit
              navet och varit servicekontor. Det har fungerat riktigt bra. I
              Sillerö har vi ett sådant bra exempel. I lanthandeln kan man hämta
              ut biljetter och sköta mycket av sin samhällsservice. Det kanske
              är så vi ska arbeta, men inte överallt. Jag tror att det kommer
              att se olika ut. Att det kommer att finnas möjlighet att välja,
              om det nu är vård eller apotek eller annat, behöver det inte vara
              negativt för landsbygden med en gång. Det här ska utvärderas,
              och det ser vi fram emot allihop.
            </seg>
          </u>
          <note type="speaker" n="9230b381">
            Anf. 93 JENNIE NILSSON (S) replik:
          </note>
          <u who="jennie_nilsson_79fc1e" xml:id="i-c9c0f48a80b3ad54-3" n="bca73f88">
            <seg n="2d5c75d9">
              Fru talman! Det är svårt att tro att Erik A Eriksson och Boriana
              Åberg tillhör samma allians när man lyssnar på dem. Det är väldigt
              lätt att sympatisera med det som Erik A Eriksson säger sig vilja
              ha och den utveckling han säger sig vilja se för Sverige. Problemet
              är att det blir lite grann det omvända med Åberg. Man avslutade
              det förra replikskiftet genom att säga någonting i stil med att
              det människor drömmer om skulle kunna motverka urbanisering. Jag
              tror att det är sant. Men var finns politiken som skulle supporta
              det i det som kommer från regeringen?
            </seg>
            <seg n="aa13a03d">
              Erik A Eriksson har givetvis alldeles rätt i att regionalpolitiken
              inte är ett enskilt område i svensk politik, utan det hänger ihop
              med EU, strukturfonderna och så vidare. Men det finns ett nationellt
              intresse, ansvar och handlingsutrymme som i dag inte tas till
              vara. Det är det som den samlade kritiken från socialdemokratin
              handlar om. Det är läpparnas bekännelse när Erik A Eriksson säger
              sig vilja ha samma saker som vi. Han landar ändå i någon form
              av liknöjdhet, att det får väl vara bra som det är. Någon annan
              får ta hand om det; Bryssel får fixa det. Hur ska man tolka det?
            </seg>
            <seg n="6ca3db2f">
              Erik A Eriksson går till och med så långt att han säger att han
              kan förstå frustrationen hos oppositionen och Socialdemokraterna,
              men så efterfrågar han fler konkreta spetsiga förslag. Vi har
              i alla fall förslag. Det är en märklig ordning när man i Sveriges
              riksdag ständigt och jämt debatterar oppositionens förslag, i
              brist på förslag från Alliansen.
            </seg>
          </u>
          <note type="speaker" n="f6fe265f">
            Anf. 94 ERIK A ERIKSSON (C) replik:
          </note>
          <u who="erik_a_eriksson_3922f6" xml:id="i-b80d8d9732681a2b-10" n="088519e0">
            <seg n="eb89d9f9">
              Fru talman! Nu är det väl inte brist på förslag. Vi har här ett
              betänkande som berör ett antal områden som regeringen tillskriver
              riksdagen och förklarar hur man väljer att följa upp arbetet med
              ett antal områden som rör strukturfonder och sammanhållningspolitiken.
              Det är inte alldeles tomt i betänkandet – så upplever inte jag
              det. Hur det skulle kunna vara fylligare kan vi fundera över.
              De mer fylliga delarna kanske kommer i nästa debatt eller om två
              debatter.
            </seg>
            <seg n="235becea">
              Socialdemokraterna frågar om det nationella samhällsintresset.
              Ja, det handlar om en helhet. Riksdagen slår fast en budget. Ett
              landsting slår fast en budget. En kommun slår fast en budget.
              Om det inte finns en ambulans i Västerbottens inland är det inte
              konstigt om folk flyttar därifrån. Det är väl Socialdemokraterna
              som styr där, såvitt jag begriper. Allting kommer an på hur vi
              påverkar vår omgivning. Vi kan inte svära oss fria, någon av oss,
              från de beslut som vi fattar lokalt. Det kan hända att det finns
              centerstyrda kommuner som inte är perfekta. Jag har svårt att
              tro det, men det skulle kunna vara så. Var och en kan nog hitta
              något exempel där ens eget parti inte har agerat alldeles perfekt.
              Det är väl upp till bevis att vi ser till hela kedjan.
            </seg>
            <seg n="b9d21271">
              Vi kan säga fina ord – jag kan medge att vi är bra på det – men
              vi måste prata samma språk hela vägen. Det var därför jag tyckte
              att det kanske kunde ha funnits lite spetsigare förslag från Socialdemokraterna.
              Jag sade också, fru talman, att det inte är alldeles enkelt när
              de utredningsförslag som vi har beställt kommer i februari mars.
              Jag sade ändå att jag har viss fördragsamhet med detta.
            </seg>
            <seg n="f63c7720">
              Jag tycker inte att 145 miljoner kronor är så dåligt för att
              stärka service på landsbygden. Jag vet inte om Jennie Nilsson
              tycker att det är en för lågt tilltagen summa. Jag vill gärna
              höra ett svar på det.
            </seg>
          </u>
          <note type="speaker" n="c921a6e1">
            Anf. 95 JENNIE NILSSON (S) replik:
          </note>
          <u who="jennie_nilsson_79fc1e" xml:id="i-c9c0f48a80b3ad54-4" n="bca73f88">
            <seg n="9c8ff979">
              Fru talman! Vi kan säkert hitta exempel på saker både historiskt
              och i nutid som vi inte är nöjda med i kommuner och landsting
              och säkert också i den här salen där respektive parti har lagt
              fram förslag som inte blivit helt bra. Det är väl bra om man kan
              erkänna det, lära sig sin läxa och gå vidare. Men den här debatten
              handlar inte riktigt om det, utan den handlar om det ansvar som
              vi har i den här församlingen för de här frågorna. Jag upplever
              att man försöker skjuta det antingen till Bryssel eller till enskilda
              kommunalpolitiker. Ingetdera verkar konstruktivt eller riktigt
              rättvist.
            </seg>
            <seg n="2a70c304">
              Återigen efterlyses det mer skarpa förslag och hänvisas till
              att det kommer ett antal utredningar som är beställda till februari.
            </seg>
            <seg n="fa108edc">
              Då är min konkreta fråga: Varför är tajmningen med alla dessa
              utredningar och uppföljningar sådan att de levereras i ett första
              läge i februari? Det blir inte ens i debatten i februari, eller
              i den efterföljande debatt som du hänvisar till, som vi kommer
              att diskutera realiteter för framtiden på de här områdena. Programperioden
              börjar den 1 januari 2014. Det hela är lite märkligt. Om man menade
              allvar och ville någonting här, varför har man inte sett till
              att ha underlagen färdiga för att man ska kunna fatta beslut när
              programperioden börjar? Borde det inte vara åtminstone ett minsta
              krav?
            </seg>
            <seg n="bbe1ec33">
              Min andra fråga är kopplad till bredbandsutbyggnad och offentlig
              och kommersiell service. Regeringen slarvade bort 500 miljoner
              i förhandlingarna i Bryssel när det gäller landsbygdsprogrammet.
              Det är mycket via det som man finansierar satsningarna i dag när
              det gäller bredbandsuppbyggnad, kommersiell service och så vidare.
              Centerpartistiska företrädare lovade att man skulle se till att
              kompensera för det med statliga medel. Så gjordes det inte. Är
              Erik A Eriksson nöjd med de 129 miljoner som skulle täcka det
              som vi gick miste om med dessa 500?
            </seg>
          </u>
          <note type="speaker" n="b1dcb7a6">
            Anf. 96 ERIK A ERIKSSON (C) replik:
          </note>
          <u who="erik_a_eriksson_3922f6" xml:id="i-b80d8d9732681a2b-11" n="088519e0">
            <seg n="e784f399">
              Fru talman! Vi kan ha olika åsikter om hur snabbt det ska gå.
              Personligen tycker jag inte att man ska ta sig friheten att skynda
              på en myndighet, Riksrevisionen. Den lär ha sin tid på sig. Det
              beror också på när vi har beställt en utredning. Det får komma
              an på det. Det vore inte seriöst annars.
            </seg>
            <seg n="16020367">
              Det har tagit tid för EU att bestämma en budget. Det kan man
              ha respekt för. Men man kan också fundera på varför det ska behöva
              vara så. Från svensk sida lade den nya regeringen direkt efter
              valet 2006 fast ett nytt landsbygdsprogram, och det har gjort
              stor nytta. Det svåra är att utvärdera. Jag skulle önska att det
              fanns ett tydligare regelverk och verktyg för att kunna utvärdera.
            </seg>
            <seg n="b27e618e">
              Jennie Nilsson säger att det inte är så konkret. Det blir inte
              mer konkret än vad vi har för dagen. Vi har en budget där 145
              miljoner går till offentlig service på landsbygden, 60 miljoner
              för ett attraktivt näringsliv och 2 ½ miljarder har satsats på
              bredband sedan 2006.
            </seg>
            <seg n="77844668">
              Det är stora summor pengar som kommer landsbygd och glesbygd
              till del. Det är konkret politik. Vi sänker skatten för de människor
              med lägst löner som bor i de områden som har högst kommunalskatt.
              Det är en åtgärd som inte har direkt bäring på samordningspolitiken.
              Men som jag sade i mitt anförande måste vi kunna se helheten.
              Det gör skillnad för människor.
            </seg>
            <seg n="a7c3400b">
              Vi vill från Alliansens sida kunna göra skillnad för människor.
              Vi hoppas att människor också ser det. Det är ett långt och hårt
              arbete att stärka de delar av Sverige som inte har en stor centralort.
              Det arbetet görs bland annat genom att satsa på förnybar energi
              och småföretagande och ge de företagen möjlighet med riskvilligt
              kapital, som vi också beskriver i betänkandet. Vi gör det mer
              effektivt. Inlandsinnovation är en viktig del av det för att kunna
              stärka landsbygden.
            </seg>
          </u>
          <note type="speaker" n="6c8368c6">
            Anf. 97 EVA FLYBORG (FP):
          </note>
          <u who="eva_flyborg_5fd00d" xml:id="i-ca8d854d59013eea-0" n="514e2f04">
            <seg n="1ec43154">
              Fru talman! Strategiskt tillväxtarbete för regional konkurrenskraft,
              entreprenörskap och sysselsättning , är rubriken på detta betänkande.
              Skrivelsen som ligger till grund för betänkandet är en avrapportering
              från regeringen, och ingenting annat, av strukturfondsperioden.
              Skrivelsen innehåller en sammanfattning av regeringens avrapportering
              till kommissionen av den nuvarande strukturfondsperioden och visar
              på genomförandet och hur resultatet utvecklats 2009–2012.
            </seg>
            <seg n="7b3916ac">
              Det är främst fyra prioriteringar som man lyfter fram: innovation
              och förnyelse, kompetensförsörjning och ökat arbetskraftutbud,
              tillgänglighet samt strategiskt gränsöverskridande samarbete.
            </seg>
            <seg n="e0197b36">
              Jag tänkte göra några få nedslag i denna skrivelse och i övrigt
              kommentera det fortsatta arbetet.
            </seg>
            <seg n="021b869c">
              Fru talman! I den motion som är väckt med anledning av skrivelsen
              menar man att det är för mycket administration i strukturfondsprojekten,
              och det kan man förvisso tycka. Just för mycket administration
              och regelhysteri är något vi alla i denna kammare vill bekämpa.
            </seg>
            <seg n="cfd065fa">
              Så sent som i våras behandlade vi regeringens skrivelse om Riksrevisionens
              rapport om just administrationen i strukturfondsprojekten. I ställningstagandet
              betonade vi tillsammans i utskottet bland annat vikten av att
              strukturfondsmedel används på ett så effektivt sätt som bara är
              möjligt.
            </seg>
            <seg n="0c5068f6">
              Även nu i denna debatt vill jag upprepa att arbetet med att förenkla
              administrationen i projekten är angeläget, och jag noterar att
              de ansvariga myndigheternas arbete med att i detalj utveckla förenklingsförslag
              och aktiviteter för ökad samordning ska intensifieras nu under
              hösten fram till starten av nästa programperiod. Det är mycket
              bra.
            </seg>
            <seg n="8b79dc0f">
              När det gäller det av riksdagen fastställda målet att Sverige
              ska ha bredband i världsklass samt de åtgärder som regeringen
              vidtagit för att nå detta mål pågår arbetet. Det sker bland annat
              genom en bredbandsstrategi och ett bredbandsforum.
            </seg>
            <seg n="a5dbafa7">
              Bredbandsstrategin är föremål för en utredning, och riksdagen
              kommer nu under hösten att påbörja behandlingen av regeringens
              skrivelse med anledning av Riksrevisionens rapport. Det finns
              därför ingen anledning att föregå den behandlingen. Den debatten
              kan vi spara.
            </seg>
            <seg n="ece8497b">
              När det gäller kapitalförsörjningen är det bra att det sedan
              2009 finns elva regionala riskkapitalfonder i Sverige. Fonderna
              drivs som projekt inom ramen för de åtta regionala strukturfondsprogrammen
              och finansieras av den europeiska regionala utvecklingsfonden
              tillsammans med regionala finansiärer. Avsikten är att öka det
              regionala utbudet av ägarkapital.
            </seg>
            <seg n="ec211cb0">
              I de utvärderingar som Tillväxtverket gjort konstateras att det
              finns ett behov av fondernas verksamhet. Det finns fonder som
              redan nu uppvisar goda resultat med etablerade verksamheter. Tillväxtverket
              menar dock att det är för tidigt att bedöma fondernas framgång.
              Riksrevisionen har nu inlett en granskning av statliga insatser
              för att förbättra tillgången på kapital för privata företag. Jag
              ser mycket fram emot deras rapport som kommer i början av nästa
              år, som vi har hört här tidigare.
            </seg>
            <seg n="391407e2">
              Fru talman! I betänkandet tas frågan om kompetensplattformar
              upp. I december 2009 gav regeringen regionala självstyrelseorgan
              och samverkansorgan eller länsstyrelser i uppdrag att etablera
              kompetensplattformar för samverkan inom kompetensförsörjning och
              utbildningsplanering på kort och lång sikt.
            </seg>
            <seg n="1ad9fac6">
              Det övergripande syftet med kompetensplattformarna är att stärka
              förutsättningarna för en god kompetensförsörjning och bidra till
              en hållbar nationell och regional tillväxt samt att öka kunskaperna
              om regionernas behov och förmedla kunskap mellan regional och
              nationell nivå.
            </seg>
            <seg n="0b6de640">
              Regeringen har meddelat att verksamheten behöver förstärkas ytterligare
              genom en utökad medverkan från universitet, högskolor och näringsliv.
              Tillväxtverket har här fått ett uppdrag att förstärka och vidareutveckla
              samarbetet för att säkerställa kompetensförsörjningen. Det är
              en bra väg att gå.
            </seg>
            <seg n="2ad102a8">
              Frågan om kommersiell och offentlig service är också en viktig
              fråga. Ökad tillgång till service lokalt och regionalt kräver
              att statliga myndigheter och statligt ägda bolag, med uppgift
              att tillgodose samhällsintressen, samverkar med varandra och med
              övriga berörda aktörer.
            </seg>
            <seg n="c59e2311">
              (FÖRSTE VICE TALMANNEN: Talartiden är slut. De fyra minuterna
              har gått.)
            </seg>
            <seg n="12be6254">
              Då begär jag ordet på nytt.
            </seg>
            <seg n="47b66bee">
              (FÖRSTE VICE TALMANNEN: Då blir det två minuter till. Varsågod.)
            </seg>
          </u>
          <note type="speaker" n="14312b29">
            Anf. 98 EVA FLYBORG (FP):
          </note>
          <u who="eva_flyborg_5fd00d" xml:id="i-ca8d854d59013eea-1" n="514e2f04">
            <seg n="ebb30aa8">
              Fru talman! I detta arbete har Tillväxtverket en särskild roll.
              Som framgår av det föregående framhålls i den förvaltningspolitiska
              propositionen, som riksdagen har godkänt, att varje myndighet
              har ansvar för utvecklingen av sin egen service. Detta är viktigt
              att betona då det inte är riksdagen som ska reglera detta i detalj.
            </seg>
            <seg n="8bff4bda">
              För att sammanfatta det hela, fru talman, kan man säga: Vad göras
              skall är allaredan gjort, och så vidare, eller så är arbetet åtminstone
              under utförande.
            </seg>
          </u>
          <note n="1e16acc8">
            Med detta, fru talman, yrkar jag bifall till utskottets förslag
            och avslag på reservationerna.
          </note>
          <note type="speaker" n="341a465e">
            Anf. 99 HELENA LINDAHL (C):
          </note>
          <u who="helena_lindahl_c5f81e" xml:id="i-2a89a234ead5a8a8-0" n="f27303ed">
            <seg n="401c7937">
              Fru talman! Jag kunde inte låta bli att gå upp i debatten. Det
              finns några saker som jag skulle vilja ha ett klargörande på speciellt
              från Socialdemokraterna.
            </seg>
            <seg n="b23263ad">
              För ett år sedan kunde man i Dagens Industri läsa att Magdalena
              Andersson, som är ekonomisk-politisk talesperson för Socialdemokraterna,
              sade att hon inte skulle ha någonting emot att halvera EU:s jordbruksbudget.
              Det skulle naturligtvis ha en stor inverkan på landsbygdsprogrammet,
              vilket skulle vara en dödsstöt för landsbygden.
            </seg>
            <seg n="6e01b858">
              Det är bra att Socialdemokraterna till slut vurmar för landsbygden.
              Men det är en sak att säga det och en annan sak att göra det i
              praktiken.
            </seg>
            <seg n="4f7be3fc">
              Jag har också en annan åsikt. Jag har varit aktiv i kommunpolitiken,
              och jag följer också landstingspolitiken väldigt nära hemma i
              länet Västerbotten. Som några av er kanske känner till har vi
              haft en folkomröstning om inlandssjukvården. Landstingsmajoriteten,
              Socialdemokraterna, ville dra in ambulansen i inlandet, det vill
              säga i Åsele och Dorotea.
            </seg>
            <seg n="6a0f67ae">
              Hur mycket gör det för landsbygdsutveckling när till exempel
              skidanläggningen i Borgafjäll inte klarar av att på ett professionellt
              sätt bedriva sin verksamhet? Människor som bryter benet efter
              klockan fem måste åka tre timmar med en akutbil, kanske i bakluckan
              i värsta fall, till Umeå lasarett för att gipsa benet. Ni kanske
              hör att jag är lite upprörd.
            </seg>
            <seg n="8fcb99f8">
              Jag är verkligen upprörd. Det är en sak att stå här i kammaren
              och säga att man ska ha extra tillskott till service på landsbygden
              när man gör helt andra saker i kommuner och landsting. Där är
              ni inte ärliga.
            </seg>
          </u>
          <note type="speaker" n="01348f89">
            Anf. 100 JENNIE NILSSON (S) replik:
          </note>
          <u who="jennie_nilsson_79fc1e" xml:id="i-c9c0f48a80b3ad54-5" n="bca73f88">
            <seg n="0088ea37">
              Fru talman! Det var lite magstarkt att stå och hävda att Socialdemokraterna
              skulle vara oärligare än någon annan. Det gäller framför allt
              när det är Centerpartiet, Moderaterna, Folkpartiet och Kristdemokraterna
              som regerar i Sveriges riksdag.
            </seg>
            <seg n="5192480f">
              Det är också allmänt lite märkligt att debattera regionala väldigt
              specifika exempel. Däremot kan man givetvis alltid använda regionala
              exempel för att understryka det man vill.
            </seg>
            <seg n="039583d8">
              Jag har två saker jag vill kommentera, men jag vill återigen
              lyfta fram det faktum – som nästan hade varit humor om det inte
              hade varit lite sorgligt – att majoritetsföreträdarna i Sveriges
              riksdag kräver svar från oppositionen i denna kammare men svarar
              själva inte på några som helst frågor, någonsin.
            </seg>
            <seg n="033c8337">
              Eftersom frågan var tydligt ställd tyckte jag ändå att jag skulle
              gå upp. Det är märkligt ställda frågor. Vi börjar med EU:s jordbruksbudget
              som Helena Lindahl ojade sig över eftersom vi tydligen har sagt
              att vi skulle vilja halvera den.
            </seg>
            <seg n="633671b4">
              Såvitt jag förstår har alla partier i Sveriges riksdag inklusive
              Centerpartiet varit överens om hur vi skulle se på EU:s budget.
              Inget parti inklusive Centerpartiet hade någon annan invändning
              än den ståndpunkt som var den svenska ståndpunkten. Den byggde
              på att vi skulle hålla nere avgiften och allra helst skydda strukturfondspengarna
              och de sociala fonderna. Då var jordbruksbudgeten inte prioriterad.
            </seg>
            <seg n="2f2ce63c">
              Sedan hamnade vi i ett läge där man förhandlade i EU och slarvade
              bort 500 miljoner till landsbygdsprogrammen. Det var regeringen
              som förhandlade bort dessa 500 miljoner. Då gick centerpartistiska
              företrädare ut och sade: Det här ska vi kompensera för med nationella
              medel i Sveriges riksdag. Av de 500 miljonerna blev det 129. Det
              är pengar som har möjliggjort bredbandsutbyggnader och mycket
              annat av det som Helena pratade om. Vad är Helena Lindahls synpunkt
              på det? Det skulle jag vilja veta.
            </seg>
          </u>
          <note type="speaker" n="df0f5810">
            Anf. 101 HELENA LINDAHL (C) replik:
          </note>
          <u who="helena_lindahl_c5f81e" xml:id="i-2a89a234ead5a8a8-1" n="f27303ed">
            <seg n="30b1099c">
              Fru talman! Jennie Nilsson från Socialdemokraterna försöker tricksa
              bort frågan. Jag ställde en fråga, och jag tyckte inte alls att
              jag fick något svar.
            </seg>
            <seg n="dcc414bc">
              Jennie Nilsson är alltså inte medveten om att Magdalena Andersson
              offentligt har sagt att hon vill halvera EU:s jordbruksbudget.
              Det skulle innebära en katastrof, mina vänner, för landsbygden
              och för landsbygdsprogrammet. Jag tycker att Jennie Nilsson ska
              suga på den karamellen och kanske kontakta den ekonomisk-politiska
              talespersonen i Socialdemokraterna för att klargöra detta.
            </seg>
            <seg n="0caf9bb2">
              Sedan tycker jag inte alls att det är anmärkningsvärt att debattera
              regionala exempel. Det är faktiskt exempel från verkligheten.
              Vi är här som folkets representanter, vi kommer alla från kommuner
              och vi gör samhällen och städer. Det är självklart att man ska
              ta upp det som exempel. Det tror jag att väljarna i Sverige också
              tycker.
            </seg>
          </u>
          <note type="speaker" n="0ac3077b">
            Anf. 102 JENNIE NILSSON (S) replik:
          </note>
          <u who="jennie_nilsson_79fc1e" xml:id="i-c9c0f48a80b3ad54-6" n="bca73f88">
            <seg n="a737e723">
              Fru talman! Jag tror att Helena Lindahl missförstår med flit
              eller hur man nu ska tolka det.
            </seg>
            <seg n="d66a78eb">
              Jag ifrågasätter inte alls Magdalena Anderssons uttalande kring
              EU:s jordbruksbudget. Min poäng var att alla andra partier i Sveriges
              riksdag rimligen hade exakt samma utgångspunkt i förhandlingarna,
              inklusive Centerpartiet. Skenheligheten ligger hos Helena Lindahl
              och Centerpartiet mer än hos något annat parti. Vi andra har inte
              låtsats att vi skulle rädda EU:s jordbruksbudget eller att den
              skulle vara prioriterad.
            </seg>
            <seg n="469127e4">
              Det ville jag att Helena Lindahl skulle svara på. Helena Lindahl
              tillhör ett av regeringspartierna. Ändå tycker hon att hon har
              rätt att bara ställa frågor och hävda att oppositionen inte svarar
              i stället för att själv svara på frågan. Jag gjorde ett försök.
              Helena Lindahl försökte inte ens svara på den fråga jag ställde
              tillbaka till henne. Det är anmärkningsvärt, Helena Lindahl.
            </seg>
            <seg n="5bad2e4c">
              När det gäller den andra frågan kring att debattera de regionala
              exemplen kan vi gärna använda dem, men jag tycker att det blir
              lite märkligt att debattera väldigt specifika händelser. Man skulle
              dock utifrån helheten kunna dra några andra intressanta slutsatser
              kopplade till det exempel Helena Lindahl använde.
            </seg>
            <seg n="e3a757a2">
              Låt oss ta det regionala skatteutjämningssystemet, till exempel,
              som nu har legat i långbänk hos regeringen i flera års tid, trots
              att det finns en parlamentarisk utredning som var överens om hur
              systemet skulle utformas för att ge kommuner och landsting bättre
              förutsättningar att kunna hålla en likvärdig service i hela landet,
              för ambulans, för sjukvård, för skola och för alla de här delarna.
            </seg>
            <seg n="6965d767">
              Men ingenting kom. I korridorerna sägs – jag vet inte om det
              är sant – att Moderaterna bromsade. Men Centern lät det ske. När
              det väl kom var det med en extra miljard. Då kunde man ha tänkt:
              Vad bra! Men var ska den läggas? Inte är det hos glesbygden eller
              de exempel som Helena Lindahl vurmar för, utan hos de rikaste
              kommunerna i Helsingfors.
            </seg>
            <seg n="4273eb9f">
              Vad är Helena Lindahls synpunkt på det? Är det en rimlig prioritering
              av en extra miljard i det kommunala skatteutjämningssystemet?
            </seg>
          </u>
          <note type="speaker" n="fa61f03b">
            Anf. 103 HELENA LINDAHL (C) replik:
          </note>
          <u who="helena_lindahl_c5f81e" xml:id="i-2a89a234ead5a8a8-2" n="f27303ed">
            <seg n="ac51dc8d">
              Fru talman! Jag tycker att det är märkligt att Jennie Nilsson
              står här och diskuterar landsbygdsprogrammet när de socialdemokratiska
              företrädarna i EU-nämnden inte nämnde ett ord kring den här frågan
              när den diskuterades där. Det tycker jag är anmärkningsvärt, men
              det är klart: Ni väljer att stå i kammaren och diskutera i stället.
              Bättre sent än aldrig, skulle jag vilja påpeka.
            </seg>
            <seg n="9b94285e">
              Jag vill återgå till regionala exempel därför att det inte är
              vilket exempel som helst från Västerbotten. Det är den första
              folkomröstning som över huvud taget skett i Sverige när det gäller
              landsting. Och vad var grunden? Jo, folk accepterade inte att
              Socialdemokraterna valde att lägga ned akutsjukvårdsplatser och
              ambulans i inlandet där det behövs och avstånden är enormt stora.
              Där fick ni på pälsen.
            </seg>
            <seg n="99ba7ab0">
              Jag förstår att det är jobbigt att stå och debattera det, för
              jag är säker på att Jennie Nilsson känner till detta exempel.
              Det är ett av många från verkligheten.
            </seg>
            <seg n="cd7dee61">
              Sedan vill jag kommentera det kommunala skatteutjämningssystemet.
              Det har gett ett tillskott till många små kommuner, tro mig! Många
              kommuner har kontaktat mig angående detta och tycker att deras
              tillskott har varit bra, till och med socialdemokratiska företrädare.
              Men jag antar att det gör för ont för Jennie Nilsson att höra.
            </seg>
          </u>
          <note type="speaker" n="c3440714">
            Anf. 104 CARINA ADOLFSSON ELGESTAM (S):
          </note>
          <u who="carina_adolfsson_elgestam_ea0148" xml:id="i-b3a995cb5d1abac7-0" n="4f16e47d">
            <seg n="f5dff9ae">
              Fru talman! Det är alltid givande när det blir en het debatt
              och vi byter åsikter med varandra utifrån att vi ibland – ganska
              ofta här i kammaren – har olika ideologisk grund i våra frågor.
            </seg>
            <seg n="109b90e0">
              Men det är oerhört viktigt att hålla sig till sanningen. Jag
              har själv suttit i EU-nämnden. Jag vet exakt vilka frågor vi socialdemokrater
              har drivit i EU-nämnden. En sak är oerhört tydlig. Det är att
              när arbetet med den kommande perioden med EU:s olika strukturfonder
              påbörjades hade Socialdemokraterna en uppfattning i frågan. Vi
              hade det inte minst när det gällde regionalpolitiken och hur medlen
              skulle användas.
            </seg>
            <seg n="b285e0b3">
              Vi markerade mycket tydligt att det var viktigt att vi i den
              nya perioden hade ekonomiska förutsättningar för just landsbygdspolitiken.
              Det markerade vi i EU-nämnden. Det är inte okej, fru talman, att
              Helena Lindahl står här i kammaren och säger något som inte är
              sant.
            </seg>
          </u>
          <note n="e6bbff3f">
            Överläggningen var härmed avslutad.
          </note>
          <note n="229c8175">
            17 § Anmälan enligt tjänstedirektivet av förslag till vissa kommunala
            föreskrifter
          </note>
          <note n="74aff080">
            Förste vice talmannen konstaterade att ingen talare var anmäld.
          </note>
          <note n="5eac9630">
            18 § Fråga om återtagande av förslag om höjd skiktgräns för statlig
            inkomstskatt
          </note>
          <note type="speaker" n="20b4a9d5">
            Anf. 105 ANNA KINBERG BATRA (M):
          </note>
          <u who="anna_kinberg_batra_c34f96" xml:id="i-f137b231bb9d10dd-0" n="860385ee">
            <seg n="c5c3e188">
              Fru talman! Låt mig börja med att yrka bifall till reservationen
              innan jag går över till anförandet.
            </seg>
            <seg n="585744e5">
              Den breda uppslutningen bakom ramverket har varit en styrka för
              Sverige under finanskrisen. Ordning och reda i statens finanser
              har varit en av Sveriges viktigaste konkurrensfördelar. Men denna
              konkurrensfördel går lätt förlorad om ramverket ignoreras.
            </seg>
            <seg n="a503f27a">
              Det är kloka ord, och det är ett citat. Det finanspolitiska ramverket
              har varit centralt för att värna styrkan i Sveriges ekonomi under
              de senaste årens ekonomiska turbulens. I denna beskrivning håller
              jag helt och hållet med Socialdemokraterna. För det är nämligen
              från deras egen budgetmotion, s. 33 för att vara exakt, som denna
              skrivning är hämtad.
            </seg>
            <seg n="f021b06d">
              Trots dessa kloka ord väljer Socialdemokraterna att göra precis
              det som de varnar för. De väljer att kraftigt utmana den praxis
              och det ramverk som finns för hur vi hanterar budgeten i riksdagen
              – en ordning som de själva brukar lyfta fram och vara stolta över.
            </seg>
            <seg n="4aa3fb66">
              Fru talman! Sverige befinner sig i den värsta ekonomiska krisen
              sedan 1930-talets stora depression. De senaste åren har varit
              präglade av stor ekonomisk oro och finansiell turbulens. Många
              länder har fått möta nedskärningar och åtstramningar. Men vi i
              Sverige har kunnat gå en annan väg. Vi har kunnat göra det mer
              lönsamt att arbeta, vi har kunnat investera i kunskap och likvärdighet
              i skolan och vi har kunnat stärka resurserna till vården och omsorgen.
            </seg>
            <seg n="84876e9b">
              Det har möjliggjorts av att vi i Alliansen har stått upp för
              ordning och reda i de offentliga finanserna. Vi har stått upp
              för ansvar och uthållighet i de offentliga finanserna, och vi
              kommer att fortsätta att göra det. Det är en hörnsten i den ekonomiska
              politiken, och det är en förutsättning för att kunna bedriva en
              politik för uthållig tillväxt och långsiktigt jobbskapande.
            </seg>
            <seg n="435a561f">
              Välskötta offentliga finanser skapar trygghet för företag att
              kunna investera och för hushåll att våga konsumera. Svaga offentliga
              finanser som hotar välfärden slår hårdast mot dem i samhället
              som är i störst behov av stöd från samhället. Därför måste det
              förhindras.
            </seg>
            <seg n="92511544">
              Vi behöver använda styrkan i de svenska offentliga finanserna
              för att stötta jobb och tillväxt. Förra året kunde vi tack vare
              de välskötta statsfinanserna investera i infrastruktur, konkurrenskraft,
              utbildning och forskning. I år går vi vidare med fortsatta satsningar
              på mer kunskap och skolan. Men vi förstärker också bland annat
              hushållens ekonomi. Det är viktigt att stötta inte minst inhemsk
              efterfrågan i detta konjunkturläge.
            </seg>
            <seg n="ad4cef4c">
              Socialdemokraterna har konsekvent varit emot varenda åtgärd som
              Alliansen har föreslagit för att ge vanligt folk som jobbar mer
              i plånboken. Vid varje tillfälle har de högljutt förklarat hur
              hundralapparna mer i månaden till exempelvis undersköterskor skulle
              rasera välfärden.
            </seg>
            <seg n="590fd846">
              Det motståndet mot att göra det mer lönsamt att arbeta har nu
              varit så viktigt att de är beredda att tillsammans med Miljöpartiet
              och Vänsterpartiet ta med sig till och med Sverigedemokraterna.
              Jag vet att Fredrik Olovsson snart kommer att protestera, när
              det är hans tur. Men det går inte att tolka dagens agerande på
              annat sätt. I dag behandlar Sveriges riksdag det första gemensamma
              budgetrelaterade betänkandet från socialdemokrater, sverigedemokrater
              och de andra oppositionspartierna tillsammans.
            </seg>
            <seg n="0c039aba">
              Inför valet 2010 lovade Mona Sahlin att Socialdemokraterna aldrig
              någonsin skulle göra sig beroende av Sverigedemokraterna. Det
              löftet höll inte länge. Nu ger ni Sverigedemokraterna det största
              inflytandet någonsin hittills i budgetrelaterade frågor. Att dessutom
              Miljöpartiet, som brukar vara en tydlig kraft för ett öppet och
              tolerant Sverige, så tydligt medverkar till att ge Sverigedemokraterna
              detta inflytande tycker jag är särskilt beklagligt. Er motvilja
              mot att ge arbetande människor mer pengar kvar i plånboken är
              tydligen större än er motvilja mot att ge Sverigedemokraterna
              inflytande.
            </seg>
            <seg n="5cac58da">
              Vi kommer snart att få höra argument från inte minst Socialdemokraterna
              som går ut på framför allt två punkter, skulle jag gissa. Vi kanske
              får höra att det skulle finnas en ventil för att förstärka budgeten
              i deras riktning eller att den höjda brytpunkten för statlig skatt
              skulle sakna effekt. Låt mig redan nu ta tillfället i akt att
              reda ut lite fakta kring dessa påståenden.
            </seg>
            <seg n="5678dcb5">
              För att börja med hur budgeten behandlas i riksdagen: Senast
              den 20 september ska riksdagen få en fullständig och heltäckande
              budgetproposition av regeringen. Det borde vara allom bekant här
              inne. Det är reglerat i riksdagsordningen. Efter detta datum får
              regeringen inte lämna förslag om statens inkomster eller utgifter
              om det inte finns synnerliga ekonomisk-politiska skäl. En fullständig
              budget har vi däremot fått.
            </seg>
            <seg n="4afe2daf">
              Storleken på utgifterna och beräkningen av inkomsterna ska bestämmas
              vid ett enda beslut. Även det är tydligt reglerat i riksdagsordningen.
              Där står inget om någon ventil. Den enda ventil som finns i lagtexten
              kan man hitta i budgetlagen, om det handlar om att utgiftstaket
              skulle vara hotat, vilket inte är aktuellt i det här fallet, när
              det handlar om en skattejustering. Är det någon som ska vara orolig
              för utgiftstaket är det nog inte vi.
            </seg>
            <seg n="2e4b885f">
              Den ventil i budgetlagen som man ibland hör Magdalena Andersson
              tala om är alltså inte tillämplig här. Däremot är det tillämpligt
              och brukar vara praxis i Sveriges riksdag att riksdagen tar budgeten
              som en helhet. Regeringens och de olika oppositionspartiernas
              förslag ställs mot varandra som jämförbara paket, där samtliga
              förslag med budgetkonsekvenser ligger på bordet och kan jämföras
              med varandra i sina helheter. De ska vara beräknade fullt ut.
              Där hänger varje utgiftskrona samman med något slags inkomstkrona.
              Helheten hänger ihop. Det skapar öppenhet och tydlighet, och det
              ger kontroll över statens inkomster och utgifter.
            </seg>
            <seg n="95d04762">
              Genom att ta ett samlat beslut om budgetens totala utgifter och
              inkomster skapas en helhetssyn, och då motverkas att tillfälliga
              riksdagsmajoriteter kan lägga till eller ta bort poster lite hur
              som helst under riksdagsbehandlingen utan att ta ansvar för helheten.
            </seg>
            <seg n="547b51eb">
              Det var bakgrunden till att ramverket kom till och trädde i kraft
              efter 90-talskrisen, när framför allt Socialdemokraterna skulle
              sanera efter de svåra åren, efter den bankkrisen, och stärka kontrollen
              över och öppenheten kring statens finanser.
            </seg>
            <seg n="dacbec15">
              Det har hittills under den snart 20-åriga historien aldrig hänt
              att riksdagen har tagit den här typen av initiativ för att ändra
              i budgeten på det sätt som diskuteras här i dag.
            </seg>
            <seg n="f4625c9c">
              Vi kan sedan en liten stund se på effekterna av höjd brytpunkt
              för statlig skatt. Det brukar ibland i debatterna hänvisas till
              tabell 1.9 i finansplanen. Det finns ett hederligt sätt att titta
              på den. Det är att höjd brytpunkt leder till fler arbetade timmar
              i ekonomin och därmed högre tillväxt – det är en ganska ordentlig
              bnp-effekt.
            </seg>
            <seg n="36fc4b09">
              Med tanke på att Socialdemokraterna själva brukar lyfta fram
              betydelsen av fler arbetade timmar i ekonomin, inte minst senast
              i de kongressbeslut som de tog i våras, är det anmärkningsvärt
              att i debatterna framhärda i att sysselsättningseffekten skulle
              vara noll.
            </seg>
            <seg n="011f8fac">
              För att Sverige ska klara jobben i en tilltagande, hårdnande
              internationell konkurrens är det viktigt att det lönar sig att
              arbeta och studera, att våga gå upp till heltid, att våga ta ett
              heltidsjobb, till exempel ett chefsjobb. Jobbskatteavdraget, som
              ger mest effekt för låg- och medelinkomsttagare, behöver då kompletteras
              med höjd brytpunkt för statlig inkomstskatt. Det är väl därför,
              antar jag, som exempelvis TCO välkomnar reformen. Totalt berörs
              över en miljon löntagare av det förslag som ingår i budgetpropositionen.
            </seg>
            <seg n="892e6d9e">
              Det är redan påmint om i debatter – men det är väl på sin plats
              att göra det även här i dag – att Socialdemokraterna mot den bakgrunden
              själva höjde brytpunkten vid tre tillfällen för bara ett drygt
              decennium sedan.
            </seg>
            <seg n="e36429c0">
              Fru talman! Ett ramverk som motverkar kortsiktighet i den ekonomiska
              politiken har tjänat Sverige väl. Det ska vi vara stolta över,
              och det ska vi vårda. Politiska alternativ som inte tar ansvar
              för statens finanser eller som gör sig beroende av partier som
              saknar respekt för ramverket riskerar att urholka förtroendet
              för den svenska ekonomiska politiken.
            </seg>
            <seg n="6df47f15">
              Alliansen står upp för att ta ansvar för Sveriges ekonomi i tider
              av ekonomisk oro och finansiell turbulens. Vi står bakom de principer
              och det ramverk som har lagt grunden för ordning och reda i svensk
              ekonomi.
            </seg>
            <seg n="39bfbe0e">
              I dag är det dags för Socialdemokraterna och de tre andra oppositionspartierna
              att bekänna färg. Står ni, Socialdemokraterna, upp för den ordning
              som ni själva har varit med att bygga upp, som har byggt Sverige
              starkt under de senaste snart 20 åren, eller väljer ni, för att
              vinna kortsiktiga politiska poänger, att riskera att urholka det
              tillsammans med Sverigedemokraterna? I dag har ni chans att, som
              ni själva ibland brukar uttrycka det, besinna er.
            </seg>
            <seg n="fc85ecf3">
              Själv yrkar jag bifall till reservationen.
            </seg>
          </u>
          <note n="4565552e">
            I detta anförande instämde Jonas Jacobsson Gjörtler och Hans
            Rothenberg (båda M).
          </note>
          <note type="speaker" n="1ad5d987">
            Anf. 106 CARL B HAMILTON (FP):
          </note>
          <u who="carl_b_hamilton_cb6e47" xml:id="i-8a84e5bbdbb5a1a2-0" n="cd03f99e" next="i-e2201c912286e271-0">
            <seg n="3ae723f9">
              Fru talman! Tre år, tre miljarder – det behövdes bara tre år
              och tre miljarder för Socialdemokraterna, Miljöpartiet och Vänsterpartiet
              för att överge Mona Sahlins löfte att inte ta i Sverigedemokraterna
              ens med tång. I stället har Socialdemokraterna, Miljöpartiet och
              Vänsterpartiet ingått en pakt under bordet med Sverigedemokraterna.
              De fyra partierna är överens om att stoppa sänkt statlig skatt,
              höjd brytpunkt i skatteskalan, och vill riva upp regeringens förslag
              i budgeten, som skulle ge mer i plånboken för fler som jobbar
              mer.
            </seg>
            <seg n="0069784c">
              Effekten av oppositionens förslag här i dag skulle bli att ekonomin
              stramas åt, att fler människor blir arbetslösa. Och – märk väl
              – inga nya offentliga utgifter för finansiering av till exempel
              vård, skola och omsorg skulle bli resultatet. Besparingen leder
              nämligen inte till satsning på något annat. Tvärtom blir det högre
              arbetslöshet och mindre pengar i plånboken för en miljon svenskar.
              Ja, Socialdemokraterna, Miljöpartiet och Vänsterpartiet är så
              sugna på högre skatter att de väljer att bryta sina tidigare löften
              om att inte agera ihop med Sverigedemokraterna, ett parti som
              bygger sin existens på främlingsfientlighet och har sin grund
              i nazismen.
            </seg>
            <seg n="1b7abea4">
              Som ersättning för hjälpen att bryta den politiska isoleringen
              behövde Sverigedemokraterna inte betala något högre pris – 3 miljarder
              kronor – som dock finansieras av en miljon skattebetalare, varav
              säkert bara en liten minoritet sympatiserar med det främlingsfientliga
              och bakåtsträvande partiet.
            </seg>
            <seg n="97b0b6c6">
              Fru talman! Varför är den här striden om budgetreglerna så allvarlig?
              Jo, därför att den inte bara gäller denna budget utan att den
              även gäller framtidens budgetar och att Sverige ska vara ett ekonomiskt
              väl styrbart land. Dess värre tycks nu de dyrköpta erfarenheterna
              från 70- och 80-talens ekonomiska instabilitet falla i glömska.
            </seg>
            <seg n="8bf9b54f">
              Som ett resultat av 90-talskrisen beslöt riksdagen i bred enighet
              över blockgränsen att reformera budgetprocessen, så att den ekonomiska
              politiken skulle utformas mer sammanhållet. En viktig del var
              att riksdagen skulle fatta ett samlat budgetbeslut, så att budgetsaldot
              blev ett medvetet resultat av ett riksdagsbeslut och inte som
              tidigare var fallet att man summerade hundratals, och på slutet
              tusentals, enskilda beslut. Sedan blev saldot vad det blev. Reformen
              skulle se till att man hade pengar från början och att man visste
              hur mycket man skulle göra av med.
            </seg>
            <seg n="c1135e8a">
              Reformen har också inneburit en stärkt makt för varje regering
              i budgetfrågorna i Sverige. Likaså har ställningen för riksdagens
              finansutskott stärkts. Därmed har Sverige sedan mitten av 1990-talet
              kunnat styras ekonomiskt effektivt även av minoritetsregeringar.
            </seg>
            <seg n="b606cfaa">
              Man kan notera att denna konsekvens inte är någon nyhet. Tvärtom
              välkomnades den i en riksdagsutvärdering av reformen några år
              efter att den hade genomförts.
            </seg>
            <seg n="76805cf5">
              Det uppifrån-och-ned-perspektiv som infördes innebär att det
              i ett första steg i budgetprocessen beslutas om utgiftsramar för
              27 utgiftsområden och görs en beräkning av de totala inkomsterna
              och utgifterna. Därmed framkommer statens budgetsaldo.
            </seg>
            <seg n="4ffde39f">
              Därefter, i ett andra steg, fördelar riksdagen statens utgifter
              genom ett beslut per utgiftsområde som inte får överskrida den
              totala ram som har fastställts i steg ett.
            </seg>
            <seg n="61dc3963">
              Detta reformarbete på 90-talet hade två centrum, ett i Finansdepartementet
              och ett i riksdagen. I Finansdepartementet låg fokus naturligt
              nog på att stoppa den tendens som fanns till högre utgifter över
              tiden. Det skulle uppnås genom begränsningar som medvetet styrde
              regeringens budgetarbete och budgetmakt i riktning mot lägre utgifter
              och, om det behövdes, högre skatter.
            </seg>
            <seg n="f71ef1d2">
              Märk väl att här i riksdagen var reformarbetet däremot mer inriktat
              på en effektiv och väl sammanhållen parlamentarisk beslutsprocess
              och inte på en styrning av politikens innehåll i en viss riktning.
              Man skulle göra Sverige bättre och mer ekonomiskt styrbart under
              olika parlamentariska förhållanden och under olika parlamentariska
              förutsättningar. Det är ett annat syfte.
            </seg>
            <seg n="33cb8dd1">
              Vi närmar oss här pudelns kärna i den pågående konflikten. Oppositionen
              lutar sig mot en avgränsad del av 90-talets budgetreform som enbart
              tar fasta på uppgiften, som naturligtvis är central för Finansdepartementet,
              nämligen att hindra en försvagning av budgeten.
            </seg>
            <seg n="8a33cb0a">
              Men budgetreformen vad gäller riksdagen hade en vidare syftning,
              nämligen att säkra varje regerings möjlighet att styra den ekonomiska
              politiken långsiktigt och ansvarsfullt genom en sammanhållen budgetbehandling.
              Det innebär enligt bestämmelserna och förarbetena i riksdagsordningen
              – den lag som styr närmast grundlag hur vi arbetar här i riksdagen
              – att det är lika felaktigt att plocka isär en budgets utgiftssida,
              med ökade utgifter som följd, som att plocka isär en budgets intäktssida,
              vilket är det som oppositionen nu vill göra.
            </seg>
          </u>
          <note n="b9de5471">
            Den tidigare domaren i Högsta domstolen och professorn i konstitutionell
            rätt Fredrik Sterzel skriver i sin nya bok Finansmakten i författningen
            att utgifterna är oupplösligt förbundna med inkomstberäkningen.
          </note>
          <u who="carl_b_hamilton_cb6e47" xml:id="i-e2201c912286e271-0" n="cd03f99e" prev="i-8a84e5bbdbb5a1a2-0">
            <seg n="edb80707">
              Fredrik Sterzel är kristallklar i sin dom att det inte är tillåtet
              att göra det som oppositionen nu kräver. Oppositionen vill nämligen,
              efter det att det första budgetbeslutet har fattats, bryta upp
              detta beslut, ta bort skattesänkningen och sedan fatta ett nytt
              budgetbeslut. Det blir alltså flera budgetbeslut i stället för
              det i riksdagsordningen föreskrivna, nämligen ett enda beslut.
              Därmed bryter oppositionens förslag mot den tydliga ordalydelsen
              i riksdagsordningen.
            </seg>
            <seg n="7f3ecf5b">
              Fru talman! Den nuvarande ordningen har fungerat väl i mer än
              15 år. Den bygger på en konsensuskultur som vi och generationer
              före oss har vårdat i författningsfrågor i Sveriges riksdag.
            </seg>
            <seg n="823e82a2">
              Oppositionspartierna vill nu göra två saker, dels bryta upp den
              konsensuskultur som vi har fått i arv från tidigare generationer
              av parlamentariker, dels bryta med 15 års praxis med de nya budgetreglerna.
              Det är ett oerhört stort ansvar som ni tar på er.
            </seg>
            <seg n="c4733635">
              Det för mig mest obegripliga i sammanhanget är dock Socialdemokraternas
              kortsynta beteende. De hoppas rimligen att inom ett år leda en
              rödgrön minoritetsregering. Men varför är Socialdemokraterna då
              så ivriga att riva ned den nuvarande fungerande budgetordningen,
              dessutom tillsammans med Sverigedemokraterna, och därmed undergräva
              en sådan regerings möjlighet att ekonomiskt styra landet? Om olyckan
              skulle vara framme och den regeringen skulle etablera sig är det
              en uppenbar risk att den får administrera en sönderfallande ekonomi,
              för att referera Olof Palme. Att åstadkomma denna problematiska
              politiska situation efter ett samstämt agerande som legitimerar
              och ger Sverigedemokraterna bestämmanderätt i den ekonomiska politiken
              är svårbegripligt, för att inte säga obegripligt, för mig.
            </seg>
            <seg n="c015c043">
              Fru talman! En stramare budget är inte alltid önskvärt eller
              det bästa. Antag att en minoritetsregering, som en del av sin
              politik mot arbetslöshet, vill driva en expansiv keynesiansk finanspolitik
              under utgiftstaket. Där antar vi att de har ordnat så att det
              finns plats för expansiva utgifter. Men då ska inte en opposition
              som är i majoritet i riksdagen kunna riva upp denna budget med
              motiveringen att majoriteten vill stärka budgeten. Därmed skapar
              den större arbetslöshet. Skulle regelverket i riksdagen ges denna
              innebörd, skulle vi i vår konstitution, i vår författning, bygga
              in en bias mot en expansiv finanspolitik som behövs bland annat
              i lågkonjunkturer.
            </seg>
            <seg n="8797b9a5">
              Det som oppositionen nu vill är för det första att ur helheten
              bryta ut förslaget om höjd brytpunkt i inkomstskatteskalan och
              för det andra göra detta efter det att ramen för de totala utgifterna
              och intäkterna har fastställts i det första steget i det så kallade
              rambeslutet. Det innebär att principen om att budgeten ska antas
              i ett enda beslut körs över av en majoritet i riksdagen. En majoritet
              i riksdagen är beredd att med öppna ögon köra över en del av riksdagsordningen.
              Där finns en mycket tydlig bestämmelse om ett enda budgetbeslut
              som ska värna helheten.
            </seg>
            <seg n="7a0aa01e">
              Fru talman! Min reflexion är generande enkel. Oppositionen har
              inte läst och ännu mindre förstått riksdagsordningens bestämmelser
              och förarbeten. Man har i stället helt och hållet utgått från
              90-talets mer avgränsade finansdepartementala perspektiv som säkert
              har dominerat till exempel Magdalena Anderssons världsbild från
              Finansdepartementet. Men i riksdagen vet vi mer än så. Där har
              riksdagsordningen en något annan syftning.
            </seg>
            <seg n="099f36ec">
              Fru talman! Det tog tre år. 3 miljarder visade sig vara det exakta
              priset för Socialdemokraternas heder, Miljöpartiets integritet
              och Vänsterns högtidstal mot främlingsfientlighet.
            </seg>
          </u>
          <note n="d475d0d1">
            I detta anförande instämde Jonas Jacobsson Gjörtler (M).
          </note>
          <note type="speaker" n="20fce5e4">
            Anf. 107 PER ÅSLING (C):
          </note>
          <u who="per_asling_d761ac" xml:id="i-3db782099273f0a4-0" n="034e4e34">
            <seg n="f9fe1965">
              Fru talman! Det finanspolitiska ramverket är den enskilt viktigaste
              ekonomisk-politiska reform som genomförts i Sverige under de senaste
              decennierna. Den stabilitet vi i dag åtnjuter ger bättre villkor
              för företagande, ger förutsättningar för fler jobb, ger mer pengar
              i plånboken och minskar oron i en turbulent värld. Att vi i bred
              enighet har kunnat enas om reformen, som har gett vårt land trygghet
              och ökat välstånd när omvärlden skakat, är något vi i grunden
              bör vara tacksamma för – oavsett partitillhörighet.
            </seg>
            <seg n="e5a248db">
              Det är med det allvaret man också ska se det som håller på att
              ske i riksdagen i dag. Dagens beslut går bortom partipolitik och
              bortom det kommande valet. Nu hotar den samlade oppositionen att
              rubba spelreglerna i sina grundvalar – de som ska stå över dagspolitiken
              och kortsiktigheten.
            </seg>
            <seg n="e0320cec">
              Centerpartiet har tagit ansvar för statsfinanserna under lång
              tid, såväl i regeringsställning som i opposition, genom ett samarbete
              över blockgränserna. Tillsammans med Socialdemokraterna formade
              vi det ramverk som sedan dess har varit varje finansministers
              skydd mot oansvariga reformer framtvingade i regeringssamarbete
              eller framröstade av tillfälliga koalitioner i Sveriges riksdag.
              Grunden är väldigt enkel: Alla statens utgifter och inkomster
              ska beslutas om i sin helhet med ett enda klubbslag i Sveriges
              riksdag. Den som vill föreslå en annan budget får också se till
              att skapa majoritet för den och ta ansvar för helheten. Inget
              annat medges.
            </seg>
            <seg n="15b86b11">
              Om detta har vi varit överens i snart 20 år, och ramverket har
              tjänat oss väl. Ska vi ändra det måste det ske i bred enighet
              och i samtal mellan ansvarstagande partier och inte genom att
              i en enskild fråga straffa regeringen. Ett sådant agerande kan
              få ramverket att rämna i grunden.
            </seg>
            <seg n="e8c8c40e">
              Fru talman! Det är det finanspolitiska ramverket dagens debatt
              handlar om. Den handlar inte om sakfrågan, alltså skiktgränsen
              för statlig skatt. Ytterst handlar den om det som skiljer oss
              från krisens Sydeuropa och budgetkaosets USA, nämligen en bred
              enighet om ansvarstagande för statens ekonomi. Det är inte många
              år sedan Sverige var Europas värsta krisland, då vi tvingades
              förhandla med långivarna och då vi tvingades till dramatiska åtgärder.
              Under 1990-talskrisen uppgick budgetunderskottet till som mest
              mer än 200 miljarder, och vi lånade till 4 av 10 kronor i statens
              utgifter.
            </seg>
            <seg n="c58f0d92">
              Jag behöver inte påminna Socialdemokraterna om vilka uppoffringar
              det innebar att sanera statsfinanserna, om de många och långa
              samtal som fördes om budgetnedskärningar eller om höjda skatter.
              Det var svåra överväganden, för vi visste att de som drabbades
              värst av nedskärningarna också var de som behövde samhället mest.
              Vi visste dock också att det inte gavs något annat alternativ.
              Det var i denna svåra tid beslutsamheten växte sig stark: Aldrig
              mer! Aldrig mer skulle vi utsätta oss för riskerna med ekonomiskt
              lättsinne, riskerna med utgiftsglada koalitioner där den bästa
              lösningen var att alla fick allt och riskerna med en riksdag som
              gärna ökade utgifterna men ogärna finansierade satsningarna.
            </seg>
            <seg n="7cd13d01">
              Tillsammans konstaterade dåvarande finansministern Göran Persson
              och partiledaren Olof Johansson att det behövdes ett starkt finanspolitiskt
              ramverk som skulle göra det möjligt också för minoritetsregeringar
              att regera och samtidigt lägga begränsningar på regeringens egna
              satsningar. Resultatet av det är i dag kärnan i den ekonomiska
              politiken, oavsett vem som är finansminister och vem som är statsminister.
            </seg>
            <seg n="45a5962a">
              Fru talman! Det invänds att budgetlagen inte förbjuder budgetförstärkningar
              byggda på tillfälliga majoriteter utan bara budgetförsvagningar.
              Att argumentera så håller dock inte. Det är inte förenligt med
              riksdagsordningen.
            </seg>
            <seg n="548f192d">
              I och med ett sådant beslut ikläder man sig också ett stort ansvar.
              Man rubbar balansen i den totalitet regeringen lägger fram, där
              följderna kan bli oöverskådliga. Man skapar även ett prejudikat
              där en majoritet i riksdagen tar sig rätten att tolka effekterna
              av utbrutna beslut, och framför allt omöjliggör man för regeringen
              att ta just det helhetsansvar som budgetlagen vilar på.
            </seg>
            <seg n="2129ef19">
              Dagens budgetprocess leder fram till tydliga helhetsperspektiv
              i såväl regeringens som oppositionspartiernas budgetförslag. När
              budgeten ytterst klubbas står två eller flera tydliga alternativ
              mot varandra. Det ger ökad transparens gentemot medborgare, det
              tydliggör alternativ och det omöjliggör osäkerhet kring statens
              framtida lånebehov så snart ramarna har klubbats.
            </seg>
            <seg n="209568bc">
              Fru talman! Dagens budgetprocess är ett resultat av en lång följd
              av förändringar med början i 1990-talskrisen. Det var den nya
              budgetordningen 1996, det var överskottsmålet år 2000 och det
              är en lång följd av större och mindre förändringar. Det är respektlöst
              och kortsiktigt att nu välja att åsidosätta den processen och
              den enighet som kännetecknat den.
            </seg>
            <seg n="93c9e316">
              I boken Över blockgränsen , som handlar om budgetsamarbetet mellan
              mitt parti och Socialdemokraterna 1995–1998, säger Göran Persson:
              Jag brukar säga att det är bara Centerpartiet och Socialdemokraterna
              som har varit ansvarstagande för Sverige under hela 1900-talet.
            </seg>
            <seg n="41c5bab3">
              Nu när Socialdemokraterna avviker från samförståndsvägen står
              Centerpartiet ensamt kvar som garanten för budgetprocessen från
              mitten av 1990-talet fram till i dag. Att partier som Miljöpartiet,
              Vänsterpartiet och Sverigedemokraterna, som aldrig har varit med
              och tagit ansvaret, också i dag undflyr det förvånar mig inte.
              Det förvånar mig dock desto mer att en ny generation socialdemokrater
              har glömt, att den nu sätter symbolpolitiken före ansvarstagandet
              och att den är beredd att offra samförståndet för en tillfällig
              seger. Det inger inte respekt.
            </seg>
            <seg n="d0f41216">
              Fru talman! Sådant skall edert tal vara, att ja är ja, och nej
              är nej står det i Matteusevangeliet. Det är en påminnelse jag
              rekommenderar i dag, i frågan om budgetprocessen. Det finns ingen
              medelväg, inga varianter, inga listiga lösningar. Den som inte
              tar ställning för samförståndet riskerar att rasera det.
            </seg>
            <seg n="734a9708">
              (Applåder)
            </seg>
          </u>
          <note n="d475d0d1">
            I detta anförande instämde Jonas Jacobsson Gjörtler (M).
          </note>
          <note type="speaker" n="d7c204de">
            Anf. 108 ANDERS SELLSTRÖM (KD):
          </note>
          <u who="anders_sellstrom_c28c99" xml:id="i-e64172358b21dabf-0" n="097de41a">
            <seg n="bfeb71f6">
              Fru talman! Det är fullständigt klarlagt att om man ska klättra
              uppåt på talarlistan måste man gå i opposition mot oppositionen,
              och det kan ju vara skäl nog ibland.
            </seg>
            <seg n="679e7b30">
              Fru talman! Först yrkar jag bifall till den gemensamma reservation
              som vi har i betänkandet.
            </seg>
            <seg n="cef5aa64">
              Utskottsinitiativet från riksdagens samlade opposition här kan
              man dela upp i två delar. Den ena är riksdagens finanspolitiska
              ramverk, formfrågan, och den andra är gränsdragningen, alltså
              löner över en viss nivå som ska beskattas av staten. I formfrågan
              har mina allianskolleger väl belyst vad som gäller och borde gälla
              framöver.
            </seg>
            <seg n="0b039d73">
              För min del är detta utskottsagerande från oppositionen i riksdagen
              obegripligt. Det är ohederligt, det är praxisbrytande, och det
              är inte i enlighet med ramverkets anda. Detta blottläggs nu inför
              öppen ridå här i kammaren. Att det finns två partier i det här
              laget som inte bryr sig ett dugg om detta kan jag faktiskt ha
              förståelse för, men det är för mig obegripligt att Socialdemokraterna
              och Miljöpartiet inte ens reflekterar över vilka konsekvenser
              ett förfarande i denna anda får om det drivs vidare till skarpt
              läge.
            </seg>
            <seg n="3ae48b30">
              Ansvar i med- och motgång är något som man borde få med sig genom
              modersmjölken. De autonoma reflexerna borde snabbt ge sig till
              känna när man sitter tillsammans och diskuterar idéer av dessa
              slag. I de slutna rummen på Socialdemokraternas kansli och Miljöpartiets
              kansli grunnas det självklart på olika sätt att sätta käppar i
              hjulen för alliansregeringen. Ja, det vore väl generalfel att
              inte göra det. Men så plötsligt kommer någon på idén att det vore
              ju riktigt roligt att smälla på regeringen i den här delen på
              detta sätt, och spridda skratt hörs då i rummet. Någon yttrar
              lite lågmält att man troligen bryter mot vedertagen budgethantering,
              men det är ingen som bryr sig. Sakta formas då en liten plan.
              Men i det här läget borde någon eller några ansvarsfulla personer
              ha vaknat till och höjt sin stämma. Kanske gjorde man det, kanske
              gjorde man det inte. Oavsett vilket fick ansvarstagandet stå åt
              sidan för kortsiktiga politiska poänger.
            </seg>
            <seg n="43685c28">
              I medierna pyste det ut hur ventilgummit skulle användas. Socialdemokraterna
              blev fångna i sin egen retorik, och den klassiska hörninmålningen
              fick nu plötsligt ett nytt ansikte. Och så står vi här med första
              delen i bokserien Hur du bygger statsbudget utan grundprinciper
              .
            </seg>
            <seg n="fb1d7b38">
              När man nu bryter den här principen funderar jag på varför man
              stannar vid skiktgränsen för statlig inkomstskatt. Det innebär
              drygt 3 miljarder ungefär. Varför inte sikta in sig på det som
              ger ännu mer pengar, 14 miljarder? Varför ser vi inget initiativ
              om att ta bort den sänkta arbetsgivaravgiften för unga? Det skulle
              ju stärka statskassan enligt samma resonemang som nej till höjd
              skiktgräns men ge betydligt mer effekt. Vad är det som hindrar
              er?
            </seg>
            <seg n="9eddf67b">
              Om nu ert tal om att regeringen för en oansvarig finanspolitik
              ska ha någon bärighet måste ni ju vidta alla åtgärder som syftar
              till att rädda landet undan katastrof. Ju fler åtgärder som vidtas
              i den riktningen borde det ligga i ert intresse att framstå som
              än mer ansvarstagande. Principen om ramverket vad gäller formfrågan
              har ni ju redan brutit och lagt åt sidan. Varför bara 3 miljarder
              när totalt 17 miljarder är inom räckhåll?
            </seg>
            <seg n="7207cb99">
              Ingen har väl undgått budgetdebaclet i USA. Alla metoder används
              för att sabotera ordning och reda i statsfinanserna och därmed
              sätta USA:s förtroende på spel. Om än detta är av betydligt mindre
              format vill jag påstå att samma synsätt nu präglar oppositionen
              i riksdagen.
            </seg>
            <seg n="ba09ffe5">
              Vem av er som tar på sig Tea Party-manteln må vara osagt. Men
              resultatet av era ageranden kan på sikt hota den sedan länge uppbyggda
              trovärdigheten gentemot omvärlden kring ordning och reda i den
              svenska budgetprocessen. Effekten av ert agerande kan på sikt
              förändra omvärldens syn på Sverige i negativ riktning och därmed
              öka riskpremien vid handel med svenska statspapper. Några räntepunkter
              upp påverkar statsskuldens räntekostnader ganska snabbt. Då väger
              de 3 miljarderna i minskade skatteintäkter på grund av höjd skiktgräns
              relativt lätt.
            </seg>
            <seg n="cc849019">
              Fru talman! Syftet med att höja skiktgränsen är faktiskt att
              öka antalet arbetade timmar i ekonomin och därmed stärka finansieringen
              av kommunernas och landstingens kassa – våra välfärdsgeneratorer
              som jag brukar kalla dem. I dag betalar 29 procent av de helårsarbetande
              statlig skatt. Vi vill sänka den andelen till 26 procent. Vi vet
              att grunden för dagens skattesystem var att högst 15 procent av
              löntagarna skulle betala statlig skatt. Vi har långt kvar dit
              trots vår modesta justering av skiktgränsen för statlig skatt.
            </seg>
            <seg n="9232f739">
              Låt oss nu syna sakfrågan lite djupare.
            </seg>
            <seg n="f275b577">
              Praxis som vi har konstaterat är att den som samlar flest röster
              för sitt budgetförslag vinner, inte den som skapar majoritet för
              sitt förslag utan flest röster.
            </seg>
            <seg n="e7940990">
              Var och en av partierna Sverigedemokraterna, Socialdemokraterna,
              Miljöpartiet och Vänsterpartiet har egna budgetalternativ. Ja,
              men stå då för det eller sy ihop ett gemensamt budgetalternativ
              som samlar fler röster än regeringens budgetförslag! Allt annat
              är ju sandlådepolitik från er sida.
            </seg>
            <seg n="3bf42d5b">
              Inte ens när vi synar respektive partis marginalskattepolitik
              finns det något gemensamt förslag. De försöker i dag enas om något
              som inte är enligt deras egna budgetmotioner.
            </seg>
            <seg n="514de8eb">
              Sverigedemokraterna vill ha det som i dag, marginalskatt 52 procent
              för alla med inkomster över ca 36 000 i månaden och 57 procent
              för de med inkomster över ca 50 000. Vänsterpartiet vill höja
              marginalskatten till över 60 procent för alla som betalar statlig
              skatt men inte för dem som betalar värnskatt. De får fortfarande
              en lägre marginalskatt. Socialdemokraterna vill höja marginalskatten
              för alla som tjänar över 60 000 i månaden, och deras marginalskatt
              blir ca 60 procent. Det är en helt annan fördelningsprofil än
              vad Vänsterpartiet har. Miljöpartiet vill öka marginalskatten
              för alla med inkomster över 40 000 i månaden och når inte riktigt
              de nivåer som Vänsterpartiet och Socialdemokraterna föreslår.
              De har i sin tur dock en helt annan fördelningsprofil än Socialdemokraterna
              och Vänsterpartiet.
            </seg>
            <seg n="8a34e1bd">
              Dessa fyra partier med vitt skilda förslag och syn på marginalskatter
              skriver i betänkandet följande: Utskottet anser att förslaget
              utgör en oansvarig finanspolitik som dessutom får felaktiga fördelningspolitiska
              effekter.
            </seg>
            <seg n="e166187f">
              Herr talman! Eftersom alla fyra nu har olika syn på marginalskatterna
              undrar jag lite försynt och stilla: Vem av er har rätt fördelningspolitik
              och vilka andra tre har då fel fördelningspolitik?
            </seg>
          </u>
          <note n="d475d0d1">
            I detta anförande instämde Jonas Jacobsson Gjörtler (M).
          </note>
          <note type="speaker" n="a2ad1616">
            Anf. 109 FREDRIK OLOVSSON (S):
          </note>
          <u who="fredrik_olovsson_d8689d" xml:id="i-9818b787e3076d99-0" n="c6ec14ab">
            <seg n="e90bd763">
              Herr talman! Regeringen har i sin budgetproposition klargjort
              sina prioriteringar. Det viktigaste är att låna till sänkta skatter.
            </seg>
            <seg n="c3b80c5d">
              Regeringen lägger tio gånger så mycket på att låna till sänkta
              skatter som att investera i jobb. Regeringen lägger tjugo gånger
              så mycket på att låna till sänkta skatter som man gör på att investera
              i en bättre skola och hundra gånger så mycket på sänkta skatter
              som att investera i sjukvården. Så ser de borgerliga prioriteringarna
              ut. Det där är förstås inte rätt väg fram för Sverige. Vi gör
              ett annat val. Jobb och skola är viktigare än fortsatta skattesänkningar.
            </seg>
            <seg n="5b861b31">
              Vi har de senaste dagarna och veckorna hört att både statsministern
              och finansministern börjat tala om möjligheten att kanske sluta
              låna så mycket till skattesänkningar för lånade pengar. Det har
              man förvisso väldigt goda skäl att fundera på, för politiken har
              ju misslyckats. Hela skattesänkarprojektet har nått vägs ände.
              Hela den modell som regeringens politik vilar på har ju rasat
              ihop nu framför ögonen på dem, när arbetslösheten biter sig fast
              på höga nivåer, när underskotten i statsfinanserna ökar och när
              skolresultaten försämras för sjunde året i rad.
            </seg>
            <seg n="3b26b2e6">
              Om Moderaterna menade allvar med talet om att sluta med skattesänkningar
              borde de inte ha röstat ned vårt förslag i finansutskottet om
              att låta jobbskatteavdraget gå till investeringar i arbete, utbildning
              och sjukvård. Och om de menade allvar med att det inte längre
              är prioriterat att låna till skattesänkningar, ja då vore det
              enda raka att göra som finansutskottets majoritet nu föreslår,
              nämligen att dra tillbaka förslaget om den höjda skiktgränsen
              nu på en gång. Det är dessutom ett förslag som inte ser ut att
              ha majoritet i riksdagen.
            </seg>
            <seg n="6da36d15">
              Nu fick vi, vad jag begriper, ändå ett tydligt besked från Anna
              Kinberg Batra om att Moderaterna sitter fast i skattesänkarpolitiken.
              Budskapet från Rosenbad är framfört. Moderaterna framhärdar att
              det viktigaste är att sänka skatten, även om det sker med lånade
              pengar.
            </seg>
            <seg n="bd3a0bbb">
              Herr talman! Skiktgränsen är den sakfråga som det här betänkandet
              handlar om, alltså när man ska börja betala statlig skatt. Sedan
              några år tillbaka räknas den gränsen upp varje år i takt med löneutvecklingen.
              Det är alltså inte den förändringen vi vill göra.
            </seg>
            <seg n="e50afcbc">
              Vad vi nu säger är att det är orimligt att låna för att utöver
              denna uppräkning ytterligare sänka skatten i ett läge när regeringen
              inte klarar jobben och inte investerar i välfärden, när underskottet
              växer och regeringen misslyckas med att nå budgetmålet.
            </seg>
            <seg n="1c84569c">
              Vi socialdemokrater lade som bekant fast det finanspolitiska
              ramverket med överskottsmål, utgiftstak, balanskrav för kommunerna
              och en sammanhållen budgetprocess. Det gjorde vi efter den svenska
              90-talskrisen. Det är något som har tjänat Sverige väl, och det
              var bra att Moderaterna för sju åtta år sedan anslöt sig till
              den ordningen.
            </seg>
            <seg n="b44901fe">
              Syftet med ramverket var och är att skapa ordning och reda i
              statens finanser. Regeringen uppger nu att man står fast vid allt
              detta, också överskottsmålet. Men regeringen lever inte upp till
              överskottsmålet. De egna expertmyndigheterna Finanspolitiska rådet,
              Konjunkturinstitutet och Ekonomistyrningsverket konstaterar att
              målet inte nås. Regeringen lånar för mycket, och underskotten
              är för stora. Det innebär i praktiken att regeringen bryter mot
              budgetreglerna.
            </seg>
            <seg n="8638f58a">
              Mot denna bakgrund är det naturligt för oss att ta initiativ
              för att försöka begränsa de ofinansierade skattesänkningarna för
              nästa år. Vi vill att riksdagen ger ett tydligt besked till regeringen
              att dra tillbaka förslagen om den höjda skiktgränsen i den statliga
              inkomstskatten.
            </seg>
            <seg n="a94c2d4b">
              Regeringens förslag innebär att hela svenska folket ska sättas
              i skuld för att skatten ska sänkas för dem som tjänar bättre.
              Skulden ska dock betalas och räntas av alla 9,6 miljoner svenskar.
            </seg>
            <seg n="8ec26c78">
              Det är uppenbart och tydligt att det finanspolitiska ramverket
              skapades för att bidra till starka offentliga finanser. Lika tydligt
              var det att syftet inte var att en minoritetsregering ska kunna
              låna till hur mycket skattesänkningar som helst och driva de offentliga
              finanserna med hur stora underskott som helst år efter år.
            </seg>
            <seg n="18f4187a">
              Ramverket ger en majoritet i riksdagen en möjlighet att stärka
              statsfinanserna, och denna möjlighet vill vi att riksdagen ska
              använda när det är nödvändigt. Där är vi dock inte i dag. I dag
              ger vi en uppmaning till regeringen att dra tillbaka detta förslag.
            </seg>
            <seg n="8d567c4e">
              Herr talman! Praxis för svensk finanspolitik är att regeringen
              verkar med ett starkt parlamentariskt stöd för sin politik. Det
              är förstås inget problem när man är en majoritetsregering. Har
              man problem då har man nog större problem. Men när man är i minoritet
              ställer det stora krav på regeringen.
            </seg>
            <seg n="e692472f">
              Under tidigare perioder har en socialdemokratisk minoritetsregering
              ingått breda överenskommelser med andra partier om den ekonomiska
              politiken. Det måste en minoritetsregering orka med.
            </seg>
            <seg n="d37310ca">
              Regeringen Reinfeldt har dock inte vinnlagt sig om att skapa
              någon majoritet för sina förslag, och därmed bryter regeringen
              mot den praxis som har rått. Man gör det för att man i de flesta
              fall kan räkna med att Sverigedemokraterna ger sitt stöd.
            </seg>
            <seg n="509cca0f">
              Därför finns det inget skäl för regeringspartierna att gnälla
              på oss i oppositionen, även om det säkert är bekvämt och trevligt
              och känns bra för stunden. Det är inte vår uppgift att lotsa regeringens
              politik genom parlamentet. Ansvaret för att skapa majoritet för
              regeringens politik vilar inte på oss; det är regeringens ansvar.
            </seg>
            <seg n="17cded94">
              Om man på grund av svaghet eller oförmåga inte klarar av det
              riskerar man förstås att ibland inte få igenom det man önskar.
              Svårare än så är det inte.
            </seg>
            <seg n="f319673e">
              Herr talman! Regeringen är i budgetpropositionen mycket tydlig
              med att förslaget om höjd skiktgräns inte ger några jobb alls,
              och Anna Kinberg Batra lyfte också upp det. Effekterna av förslaget
              är noll jobb. Om sysselsättningen är viktig är också denna uppgift
              viktig.
            </seg>
            <seg n="10c9fec2">
              Sammanfattningsvis innebär det att en regering som inte klarar
              jobben, som inte investerar tillräckligt i välfärden, som bryter
              mot budgetmålet och som kör med för stora underskott vill låna
              mer för att sänka skatten extra för dem som tjänar bättre utan
              att man ens tror att det leder till ökad sysselsättning.
            </seg>
            <seg n="4d9049dd">
              Till det säger vi socialdemokrater nej, och jag yrkar bifall
              till finansutskottets förslag i betänkandet med vårt tydliga besked
              till regeringen att dra tillbaka sitt förslag.
            </seg>
          </u>
          <note type="speaker" n="e7891bf7">
            Anf. 110 ANNA KINBERG BATRA (M) replik:
          </note>
          <u who="anna_kinberg_batra_c34f96" xml:id="i-f137b231bb9d10dd-1" n="860385ee">
            <seg n="f6d976e3">
              Herr talman! Det är lite ovant för mig att stå här, och det beror
              bland annat på att jag jobbar i alliansformat. Av de ca 2 000
              beslut som riksdagen fattar per år vinner vi de flesta, bland
              annat för att det inte finns ett annat block som slår Alliansen.
              Så ser ju det parlamentariska läget ut.
            </seg>
            <seg n="ae5dc276">
              Det innebär dessutom när man tillämpar riksdagsordning och praxis
              för budgetar att budgeten med det största underlaget i kammaren
              vinner. Det har vi gjort sju gånger i alliansformat, och jag ser
              fram emot en åttonde.
            </seg>
            <seg n="c5810e51">
              Fredrik Olovsson börjar med saksynpunkter, och sådana kan man
              givetvis ha. Sverige är i lågkonjunktur i en orolig omvärld då
              det vore direkt skadligt för ekonomin att strama åt. Till och
              med Magdalena Andersson skrev i en artikel i DN Debatt för en
              tid sedan att lågkonjunkturer ska mötas med lägre finansiellt
              sparande.
            </seg>
            <seg n="44fb59a6">
              Det viktiga är att man når överskottsmålet över en konjunkturcykel.
              Sluta fara med osanning i den frågan, Fredrik Olovsson, så har
              vi rett ut den, hoppas jag. Vi ställer ju upp på samma viktiga
              principer för hur ramverket ska tillämpas.
            </seg>
            <seg n="f32d9e51">
              Vi skulle kunna ha en fortsatt sakdebatt, men det hinner vi inte
              nu. Det hade vi lite grann den 18 september när budgetpropositionen
              presenterades. Då stod Fredrik Olovsson här med Sven-Olof Sällström
              från Sverigedemokraterna och diskuterade, debatterade och nästan
              förhandlade om hur de skulle skräddarsy sina förslag till varandra
              för att plocka kortsiktiga politiska poänger.
            </seg>
            <seg n="e3ffb3c4">
              Varför, Fredrik Olovsson, är du beredd att tillsammans med Sverigedemokraterna
              riskera trovärdigheten i det ramverk som ni själva brukar vara
              så stolta över och som har byggt Sverige så starkt?
            </seg>
          </u>
          <note type="speaker" n="c971850a">
            Anf. 111 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-9818b787e3076d99-1" n="c6ec14ab">
            <seg n="339c2228">
              Herr talman! Jag blir upprörd över den beskrivningen. Jag har
              givetvis inte förhandlat med Sverigedemokraterna om detta eller
              något annat. Det som gör mig extra upprörd är att jag vet att
              Anna Kinberg Batra är helt medveten om detta. Det är bara ett
              sätt att försöka smutskasta i stället för att våga diskutera sakfrågan,
              nämligen att Moderaterna gör vad som helst för att få igenom sin
              skattesänkning.
            </seg>
            <seg n="daa8c846">
              Ni är i politiken för att sänka skatter. Det är när ni talar
              om skatter som ni verkligen brinner för frågorna. Vreden tycks
              inte väckas när skolresultaten faller eller när kvinnor tvingas
              föda på toaletterna på våra sjukhus. Den väcks bara av utsikten
              att inte få igenom ytterligare en skattesänkning. De 130 miljarderna
              är inte nog; man måste få 3 miljarder till. Det är häpnadsväckande.
            </seg>
            <seg n="35449251">
              Det är inte jag som påstår att överskottsmålet inte nås på det
              sätt som det ska. Det är de tre expertmyndigheterna Finanspolitiska
              rådet, Ekonomistyrningsverket och Konjunkturinstitutet. Det är
              de som säger att regeringen inte når målet.
            </seg>
            <seg n="d3d55ebc">
              Man kan välja att lyssna på dem och använda deras kunskap i den
              ekonomiska politiken. Det gör vi. Vi lägger därför fram en budget
              som är 3,6 miljarder stramare än regeringens. Det gör vi för att
              vi vill komma tillbaka till de mål som vi har varit överens om,
              och tydligen fortare än regeringen. Därför har vi en något stramare
              budget.
            </seg>
            <seg n="256af162">
              Det innebär inte att vi stramar åt den svenska ekonomin nästa
              år. Vi har gott om förslag för att öka efterfrågan. Vi tror dock
              att det är väsentligt mer effektivt att rikta in sig på de grupper
              som har störst behov, inte dem som tjänar mest. Därför har vi
              en annan fördelning i vår politik.
            </seg>
            <seg n="8b6f5710">
              Svara gärna på frågan om varför ni omedelbart efter två veckor
              har fått ett återfall i skattesänkningar.
            </seg>
          </u>
          <note type="speaker" n="4b4fdfd3">
            Anf. 112 ANNA KINBERG BATRA (M) replik:
          </note>
          <u who="anna_kinberg_batra_c34f96" xml:id="i-f137b231bb9d10dd-2" n="860385ee">
            <seg n="fb06961b">
              Herr talman! Det går bra att på Moderaternas hemsida följa tal,
              debatter och handlingar från stämman. Då kan man se att vi hade
              många debatter om tillväxt, om konkurrenskraft och om faktorer
              som gör att den svenska ekonomin har kunnat växa sig mer än dubbelt
              så stark som till exempel den holländska under de senaste åren.
            </seg>
            <seg n="bbb4b814">
              Under perioden 2007–2012 växte svensk ekonomi med närmare 1 ½
              procent, vilket inte är mycket jämfört med många andra regioner
              i världen. Men det är som sagt mer än det dubbla mot till exempel
              Holland, och det är bättre än många andra jämförbara länder.
            </seg>
            <seg n="9ee3164f">
              Det är sådana pengar man kan använda till skola och välfärd,
              Fredrik Olovsson. Det är därför tillväxt är viktigt, och det är
              därför det är skadligt att strama åt i lågkonjunktur. Det är därför
              det är viktigt för tillväxten med brytpunktsförslaget i sak.
            </seg>
            <seg n="9071a0b3">
              Det är också därför man måste läsa tabellen ännu en gång. I den
              tabell som nollan står som du refererar till står det också 17
              000 i helårsekvivalenter i arbetade timmar för de reformer vi
              har gjort på brytpunktssidan, och 0,4 procentenheter i bnp-ökning.
            </seg>
            <seg n="3b6cfc68">
              0,4 procentenheter i bnp – det är sådant man kan göra skolreformer
              för, Fredrik Olovsson. Det är sådant man kan investera i välfärden
              för. Det är sådant som vi behöver om Sverige ska stå starkt i
              de oroliga tider vi har nu.
            </seg>
            <seg n="d5fdb477">
              Jag förstår att det kanske till och med känns obehagligt att
              stå här i dag med det första budgetrelaterade betänkande som socialdemokrater,
              sverigedemokrater, vänsterpartister och miljöpartister står bakom
              tillsammans. Men jag håller det här i handen, och det måste också
              resten av riksdagens ledamöter göra – om det nu blir i eftermiddag
              eller i morgon eftermiddag. Jag beklagar gärna det. Jag tänker
              rösta emot det, för jag står upp för och slår vakt om det ramverk
              som har byggt Sverige så starkt. Det ska vi vara rädda om och
              inte urholka.
            </seg>
          </u>
          <note type="speaker" n="187bb2f0">
            Anf. 113 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-9818b787e3076d99-2" n="c6ec14ab">
            <seg n="da1e9f4b">
              Herr talman! Det är en märklig logik som Anna Kinberg Batra ger
              uttryck för. Hon menar att Socialdemokraterna och de andra partierna
              i oppositionen inte kan föra fram sin politik. Vi kan inte rösta
              på den, och vi kan inte driva den, för om det är så att Sverigedemokraterna
              också gör det så är det så fult av oss att vi därför ska avstå
              från att driva vår politik. Det är ett fullkomligt absurt sätt
              att se på politiskt arbete.
            </seg>
            <seg n="26b2bcfa">
              Det är regeringen som misslyckas med att skapa majoritet för
              sin politik. Ni måste ju tala med någon annan om ni vill vara
              säkra på att få igenom de förslag som ni lägger fram till Sveriges
              riksdag. Man kan inte hantera saker så oansvarigt som regeringen
              Reinfeldt gör. Ni bryter mot praxis sedan decennier. Vi kan se
              hur socialdemokratiska regeringar har räckt ut handen till andra
              partier för att skapa majoritet för den ekonomiska politiken just
              därför att den är så viktig. Det var väl inte för att Centerpartiet
              är så jätteroliga att umgås med som Göran Persson gjorde det.
              Inte ens med V och MP gjorde man det för att man älskar att dela
              makten med andra. Regeringen gjorde det för att det var nödvändigt
              att få igenom sin politik i Sveriges riksdag.
            </seg>
            <seg n="7a2284b5">
              Det är den grundläggande demokratiska uppfattning som jag har
              att man ska ha majoritet. Man ska eftersträva majoritet. Det är
              de som har majoritet som får igenom sin politik. Det är en hemläxa
              för Fredrik Reinfeldt och Anna Kinberg Batra att gå hem och göra.
              Ni kan inte jobba på det här sättet; det håller inte.
            </seg>
          </u>
          <note type="speaker" n="1abf5caa">
            Anf. 114 PER ÅSLING (C) replik:
          </note>
          <u who="per_asling_d761ac" xml:id="i-3db782099273f0a4-1" n="034e4e34">
            <seg n="cbbbc129">
              Herr talman! Jag känner inte igen socialdemokratin. Vi har en
              ny generation socialdemokrater som inte verkar känna till eller
              som i värsta fall bortser från bakgrunden till det budgetpolitiska
              ramverket. Detta ramverk innebär att budgeten fastställs med ett
              enda klubbslag här i kammaren efter en samlad avvägning mellan
              inkomst- och utgiftsområdena.
            </seg>
            <seg n="5585b836">
              Centerpartiet arbetade blocköverskridande. Vi har tillsammans
              byggt detta ramverk, Fredrik Olovsson – Socialdemokraterna och
              Centerpartiet. Vi fortsätter att värna det, och vi gör det i opposition
              såväl som i regeringsställning.
            </seg>
            <seg n="9d47a1da">
              Jag kan notera – vilket jag tycker är positivt – att socialdemokratiska
              partiledare har satt en heder i att vårda det regelverk som Centerpartiet
              med Per-Ola Eriksson i spetsen och med Göran Persson som Socialdemokraternas
              finansminister gemensamt byggde upp. Mona Sahlin har vårdat regelverket,
              och Håkan Juholt har också gjort det. Nu vill ni klubba ett utskottsinitiativ
              som sätter oss på ett sluttande plan. Därmed frångår vi en drygt
              20-årig praxis.
            </seg>
            <seg n="88e7a7e1">
              Jag har två frågor, Fredrik Olovsson. Den första är: Ska Sveriges
              budget, alla utgifter och alla intäkter, tas med ett enda klubbslag
              såsom har gällt sedan 1996? Min andra fråga är: Är det viktigt
              att behålla den samsyn som har gällt i snart två decennier över
              blockgränserna om ramverket – att en budget är en helhet som bara
              kan fällas av en majoritet för ett alternativt budgetförslag?
              Ja eller nej, tack – Fredrik!
            </seg>
          </u>
          <note type="speaker" n="50523044">
            Anf. 115 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-9818b787e3076d99-3" n="c6ec14ab">
            <seg n="5367a582">
              Herr talman! Jag tillhör dem som kanske är mest väl skolade av
              Göran Persson i och med min hemvist i Katrineholm. Han påverkade
              definitivt mina första år i politiken. Men det är inte han som
              är domare i denna fråga heller.
            </seg>
            <seg n="14536c96">
              Det naturliga för en minoritetsregering är att skaffa sig stöd
              för sin politik i riksdagen. Om man inte orkar eller förmår det
              kommer man till slut att hamna i problem. Om man inte hamnar i
              problem som regering så hamnar demokratin i problem, för människor
              kommer i längden inte att acceptera att en minoritet driver igenom
              en politik mot en majoritet.
            </seg>
            <seg n="798b032b">
              Med den historia som Centerpartiet har – ni var ju med och sanerade
              finanserna – förvånar det mig att ni väljer denna attacklinje.
              Ni mer än någon annan borde förstå behovet av att skapa en majoritet
              och behovet av att skapa breda allianser i stället för att bara
              sitta på sin egen kammare. Det förvånar mig alltså att just Centerpartiet
              väljer denna typ av hårda ord.
            </seg>
            <seg n="c9d7201b">
              Det finanspolitiska ramverket skapades för att bidra till starka
              offentliga finanser. Syftet med ramverket är inte att en regering
              ska kunna sänka skatterna hur som helst. Riksdagen måste kunna
              ta initiativ, och den kan också göra det om man så önskar och
              känner att det behövs. Det visar inte minst Fredrik Reinfeldts
              uttalande där han säger att han vill ändra det system som gäller
              i dag så att det ska bli lättare för regeringen att få igenom
              den typ av förslag som ni nu för fram. Vi tycker inte att det
              ska bli lättare. Det ska åtminstone krävas att man klarar det
              finanspolitiska ramverket och budgetmålen.
            </seg>
            <seg n="eab9ad20">
              Frågorna till Centerpartiet är: Hur dålig ska skolan bli innan
              ni slutar sänka skatten? Hur dåliga ska vägarna bli, hur ofta
              ska tågen stå stilla och hur dålig ska sjukvården bli innan ni
              slutar sänka skatten? Hur långt ska vi vara i underskott innan
              ni slutar att låna till sänkta skatter?
            </seg>
          </u>
          <note type="speaker" n="84d9a5a1">
            Anf. 116 PER ÅSLING (C) replik:
          </note>
          <u who="per_asling_d761ac" xml:id="i-3db782099273f0a4-2" n="034e4e34">
            <seg n="09a75122">
              Herr talman! Låt mig kommentera skattefrågan först. Statens skatteintäkter
              har ökat med nästan 10 procent mellan 2006 och 2012 – från 1 423
              miljarder till 1 566 miljarder. Denna skatteintäktsökning har
              inneburit att vi har kunnat investera i välfärd, forskning och
              innovation, infrastruktur etcetera.
            </seg>
            <seg n="25d052e2">
              Fredrik Olovsson! Åter till principfrågan: Jag blir bekymrad.
              Du gav mig inget tydligt svar. I den bok jag har med mig här,
              Över blockgränsen , säger Göran Persson: Jag brukar säga att det
              är bara centerpartiet och socialdemokraterna som varit ansvarstagande
              för Sverige under hela 1990-talet.
            </seg>
            <seg n="1c0bdc3b">
              Jag blir förvånad, Fredrik Olovsson, om det bara är Centerpartiet
              av våra två partier som nu med ansvarstagande ska ta ramverket
              med sig in i 2000-talet. Du måste lämna besked här i riksdagen,
              Fredrik Olovsson.
            </seg>
            <seg n="8b82fac7">
              Ska Sveriges budget tas med ett enda klubbslag? Ska alla utgifter
              och alla intäkter, såsom har gällt sedan 1996, behandlas enligt
              de principer som vi vet gagnar svensk ekonomi väl? Är det viktigt
              att behålla den samsyn som har gällt i två decennier över blockgränserna?
              Ja eller nej, Fredrik Olovsson?
            </seg>
          </u>
          <note type="speaker" n="201c3183">
            Anf. 117 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-9818b787e3076d99-4" n="c6ec14ab">
            <seg n="71e7151c">
              Herr talman! Samsyn om viktiga saker är naturligtvis viktigt
              för ett land när man ska ta sig vidare in i en osäker framtid.
              Så är det givetvis. Men samsyn bygger inte på att en kör över
              den andra. Det bygger just på samsyn – att man diskuterar frågorna
              med varandra och skapar de breda allianserna. Men det vill inte
              Per Åsling göra ens i den begränsade frågan om sänkta skatter
              med lånade pengar. Inte ens i den frågan har ni varit beredda
              att sträcka ut handen över blockgränsen för att komma överens
              om den politik ni vill ha igenom.
            </seg>
            <seg n="79b070bd">
              Därmed bryter ni med det som Göran Persson gjorde under hela
              sin tid i regeringsställning, nämligen att skapa de breda allianserna
              och räcka ut handen till andra partier för att skapa den grund
              som en demokrati behöver – att man får en majoritet för sina förslag.
              Det är ohyggligt viktigt att göra det, men det klarar inte Centerpartiet
              av längre.
            </seg>
            <seg n="3a358fd1">
              Jag skyller inte på er. Jag tror nämligen inte att det är ni
              som styr regeringen. Jag är rätt övertygad om att det är Fredrik
              Reinfeldt som ska kritiseras för sitt misslyckande här, och inte
              Per Åsling.
            </seg>
          </u>
          <note type="speaker" n="76f28cdd">
            Anf. 118 CARL B HAMILTON (FP) replik:
          </note>
          <u who="carl_b_hamilton_cb6e47" xml:id="i-98a351687d71e35f-0" n="cd03f99e">
            <seg n="cb54a97c">
              Herr talman! Jag blir mer och mer bekymrad när jag hör Fredrik
              Olovsson. Jag ska ställa två eller möjligen tre frågor.
            </seg>
            <seg n="1826e5ba">
              Hur många beslut tillåter riksdagsordningen? Ett. Det ni nu föreslår
              är att det blir minst två, sannolikt tre beslut om ni får er vilja
              igenom. Den enda rimliga tolkningen av detta är att ni är beredda
              att agera så att ordalydelsen i riksdagsordningen bryts. Ni vill
              bryta mot riksdagsordningen. Det är detsamma som att säga: Vi
              vill ha en helt annan tolkning än den som har funnits under drygt
              15 år. Man tar på sig ett oerhört ansvar om man säger att vi ska
              göra en helt ny tolkning av riksdagsordningen.
            </seg>
            <seg n="07727483">
              Jag citerade Fredrik Sterzel i mitt anförande. Han är professor
              i konstitutionell rätt, och han är kristallklar om att detta är
              ett brott mot riksdagsordningen. Men ni är tydligen beredda att
              göra detta.
            </seg>
            <seg n="1eea76b0">
              Vad blir innebörden av detta i svensk maktpolitik? Fredrik Olovsson
              säger att man måste se till att man har 50 procent. Det säger
              inte riksdagsordningen. Riksdagsordningen säger, precis som Anna
              Kinberg sade tidigare, att man ska vara störst. Det kan vara 45
              procent.
            </seg>
            <seg n="9b3f0cd5">
              Men om man driver den linje som Fredrik Olovsson nu driver ställer
              man in Sverigedemokraterna mitt i maktcentrum i Sverige. Det är
              att ge dem en vågmästarroll i svensk politik och en makt som de
              aldrig tidigare över huvud taget har kunnat tänka sig att drömma
              om. Effekten, konsekvensen av Socialdemokraternas vilja att bryta
              riksdagsordningen och införa en helt ny tolkning blir precis denna.
              Det är den som Jimmie Åkesson har drömt om hela tiden. Jag tycker
              att det är vämjeligt att höra er.
            </seg>
          </u>
          <note type="speaker" n="9818046b">
            Anf. 119 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-df74415f08e27b0c-0" n="c6ec14ab" next="i-3e210b17e8e0e5f4-0">
            <seg n="79436651">
              Herr talman! Jag har den senaste dagen tyckt att det är ganska
              vämjeligt att läsa den dynga som Carl B Hamilton sprider efter
              sig i våra stora tabloider och höra en del av det som sägs i anförandet
              här i talarstolen.
            </seg>
            <seg n="11396cfc">
              Vi samarbetar inte med Sverigedemokraterna. Det är på grund av
              er oförmåga att skapa en majoritetsregering och majoriteter för
              er politik som vi befinner oss i den här situationen.
            </seg>
            <seg n="a1ada2f3">
              Du tycker att det är omoraliskt att vi vill hindra en skattesänkning
              på 3 miljarder, som vi inte föreslår i vår budget, för de grupper
              som tjänar allra bäst, Carl B Hamilton. Du tycker att det är fel
              om det visar sig att Sverigedemokraterna röstar på samma sätt.
              Men du tycker att det är helt okej att genomföra jobbskatteavdragets
              12 miljarder med hjälp av Sverigedemokraterna. Det har du inga
              problem med. Det är ett enormt hyckleri.
            </seg>
            <seg n="4f883260">
              Dessutom har Carl B Hamilton tydligen inte lärt sig någonting.
              Här står han återigen och argumenterar för stora ofinansierade
              skattesänkningar. Det är precis samma typ av politik som Carl
              B Hamilton drev som statssekreterare i Finansdepartement i början
              av 90-talet. Det är samma oförmåga att se sambanden, samma oförmåga
              att finansiera sina beslut och samma oförmåga, vilket det var
              för det mesta, att klara ut politiken här i kammaren. Då vände
              ni er faktiskt till slut till Socialdemokraterna. Också då förstod
              man att man måste skapa underlag för sin politik. Det var förvisso
              före ramverkets dagar, men principen är naturligtvis densamma.
              Man måste skapa underlag här i kammaren för den politik man vill
              bedriva.
            </seg>
          </u>
          <note n="9e074c7b">
            Anf. 120 TALMANNEN:
          </note>
          <u who="fredrik_olovsson_d8689d" xml:id="i-3e210b17e8e0e5f4-0" n="c6ec14ab" prev="i-df74415f08e27b0c-0">
            <seg n="0e716ede">
              Jag vill uppmana debattörerna att vara försiktiga och vårda språket
              väl. Ni ligger båda två på gränsen med vad ni använder för uttryck
              här.
            </seg>
          </u>
          <note type="speaker" n="bc3234bb">
            Anf. 121 CARL B HAMILTON (FP) replik:
          </note>
          <u who="carl_b_hamilton_cb6e47" xml:id="i-98a351687d71e35f-1" n="cd03f99e">
            <seg n="7f61a10a">
              Herr talman! Det är ett falskt smicker att börja tala om min
              tidiga ungdom. Det är ett sätt att undvika kärnfrågan. Är det
              så eller är det inte så, Fredrik Olovsson, att ni förespråkar
              mer än ett beslut i konflikt med riksdagsordningen? Såvitt jag
              förstår, och jag kan räkna, föreslår ni två eller tre beslut i
              budgetfrågan, och det strider mot riksdagsordningen.
            </seg>
            <seg n="4274c287">
              Herr talman! Sedan har vi det här med sällskapet. Ni tre partier
              har flyttat den politiska anständighetens gräns i Sveriges riksdag.
              Ni har anpassat och skräddarsytt ert agerande till Sverigedemokraternas
              politik, och ni har gjort det så att det har blivit rumsrent.
            </seg>
            <seg n="93ffbe5c">
              Du har haft Mona Sahlin som partiledare, Fredrik Olovsson. Hon
              kämpade för ett öppet och tolerant Sverige och fortsätter säkert
              med det. Hur känns det att nu i stället agera på ett sätt som
              legitimerar och ökar acceptansen för ett parti som bygger sin
              existens på främlingsfientlighet och som har sin grund i nazismen?
              Känner du dig stolt, Fredrik Olovsson? Eller känner du dig nedkletad?
            </seg>
          </u>
          <note type="speaker" n="e153f500">
            Anf. 122 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-9818b787e3076d99-5" n="c6ec14ab">
            <seg n="a06f6bb7">
              Herr talman! Det råder ingen tvekan om vad Carl B Hamilton försöker
              göra. Han står här och kletar så gott han kan med någonting som
              han själv har kokat ihop och är ansvarig för. Han har inga som
              helst problem att genomföra det femte jobbskatteavdraget med Sverigedemokraterna,
              men han tycker att det är omoraliskt om vi driver vår politik
              och lägger fram våra förslag. Det är ett mycket märkligt sätt
              att se på politiken. Jag accepterar inte på något sätt den beskrivning
              som Carl B Hamilton ger.
            </seg>
            <seg n="9de3923b">
              Vi vill att riksdagen, om det nu blir i dag eller i morgon, ska
              uppmana regeringen att dra tillbaka detta förslag eftersom det
              inte har stöd här i parlamentet. Det vore bra om regeringen gjorde
              det också av andra skäl än att man inte har majoritet. Det är
              ju så att man inte klarar överskottsmålet. Man kör med för stora
              underskott. Man borde inte låna till ytterligare skattesänkningar,
              det vill säga en extra skattesänkning för dem som tjänar bättre.
              Det finns flera skäl till att Carl B Hamilton borde gå hem till
              sin kammare och fundera på detta.
            </seg>
          </u>
          <note type="speaker" n="3ec5b8fa">
            Anf. 123 ANDERS SELLSTRÖM (KD) replik:
          </note>
          <u who="anders_sellstrom_c28c99" xml:id="i-e64172358b21dabf-1" n="097de41a">
            <seg n="7b3d5bef">
              Herr talman! Det är lite roligt att lyssna på debatten om lånade
              pengar till ofinansierade lösningar, Fredrik Olovsson. Den 18
              december i år kommer du att stå där med 12 miljarder mindre. Du
              måste låna 12 miljarder mer än alliansregeringen för att hålla
              ihop din politik. Det är bara knappt två månader kvar. Sedan står
              du där och kommer att behöva finansiera en hel del mer för att
              klara av det. Jag tror att du ska vara lite lågmäld i den här
              typen av diskussioner.
            </seg>
            <seg n="13df0d80">
              Faktum är att ni samlas kring Sverigedemokraternas syn på marginalskattefrågan.
              Ni sluter upp bakom deras syn på marginalskattefrågan. Det är
              så de ser det i sin budgetmotion. Ni socialdemokrater ändrar er,
              Miljöpartiet ändrar sig och Vänsterpartiet ändrar sig. Ni ändrar
              er politik för att få en majoritet i riksdagen för att driva igenom
              Sverigedemokraternas syn på marginalskattefrågan. Hur kan du då
              påstå att du inte gör upp med Sverigedemokraterna, Fredrik Olovsson?
              Det är fullständigt solklart för mig.
            </seg>
            <seg n="e33a038e">
              Ert parti har länge vårdat att inte fler än 15 procent av löntagarna
              i Sverige ska omfattas av statlig inkomstskatt. Ni var så rädda
              för att den här andelen skulle öka för mycket att ni 2002, när
              andelen var uppe i 18 procent, ville minska den till 17 procent
              som skulle omfattas av statlig skatt. Ni visste att det påverkar
              antalet arbetade timmar och inkomsterna för kommuner och landsting
              som genererar välfärd i vårt land.
            </seg>
            <seg n="3698c7d9">
              Nu omfattas 29 procent av alla löntagare av statlig skatt. Alliansregeringen
              vet det och vill sänka andelen till 26 procent. Det är långt ifrån
              det som ditt parti stod för och var rädda för 2002. Varför ändrar
              ni er? Varför har ni inte samma syn? Har ni en helt ny nationalekonomi
              som ni driver i ert parti? Svara på de frågorna, tack!
            </seg>
          </u>
          <note type="speaker" n="53ae7280">
            Anf. 124 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-9818b787e3076d99-6" n="c6ec14ab">
            <seg n="412ecbd7">
              Herr talman! Det är roligt att lyssna på Kristdemokraterna som
              alltså inte hade några som helst betänkligheter att för några
              veckor sedan, i ett annat initiativ, rösta med Sverigedemokraterna
              och öka klyftan mellan pensionärer och löntagare. Dessutom gör
              ni det med lånade pengar och ökar barnens skuld. Det är ett svårslaget
              misslyckande för Kristdemokraternas politik med tanke på vilka
              grupper ni försöker ge sken av att ni står upp för.
            </seg>
            <seg n="b6326ac7">
              Ni vill låna 3 miljarder för att sänka skatten extra mycket för
              dem som tjänar allra mest. Det ger noll nya jobb. Det innebär
              också att ni nallar av framtidens välfärd. Det är därför som Moderaterna
              börjar låta som de gör – de är lite tvehågsna och pratar om ifall
              man verkligen ska fortsätta med det här, man kanske inte ska göra
              det och man vet inte riktigt hur det blir med skatterna. Det gör
              man för att man har upptäckt att man lånar så pass mycket att
              man har svårt att klara budgetmålen. Då vore det alldeles utmärkt
              om både Sellström och jag kunde hjälpa dem på traven och redan
              i år se till att det inte blir så stora underskott framöver som
              det blir om den här politiken går igenom.
            </seg>
            <seg n="4240ae55">
              Sedan är det naturligtvis på det sättet att vår budget med stor
              säkerhet kommer att falla så småningom och att vi därmed kommer
              att behöva titta på hur politiken ska bedrivas det kommande året
              och åren efter det. Så är det. Det gäller att lägga fram nya förslag
              för att möta nya utmaningar, och det får man göra utifrån den
              situation som man befinner sig i då.
            </seg>
            <seg n="5493739c">
              På det viset är det inget märkligt med att en del av vår finansiering
              och en del av de förslag som vi vill genomföra inte nödvändigtvis
              går att genomföra precis likadant året efter. Så har det varit
              varje år i opposition, men så är det också i majoritet. Man får
              helt enkelt anpassa sig till den nya verkligheten.
            </seg>
          </u>
          <note type="speaker" n="7f1c34cb">
            Anf. 125 ANDERS SELLSTRÖM (KD) replik:
          </note>
          <u who="anders_sellstrom_c28c99" xml:id="i-e64172358b21dabf-2" n="097de41a">
            <seg n="5d400828">
              Herr talman! Jag konstaterar att vår politik stimulerar ekonomin
              för kommuner och landsting, för det ger mer arbetade timmar att
              höja skiktgränsen för statlig inkomstskatt. Det är en självklarhet.
              Det kan du fråga vem som helst på Sveriges Kommuner och Landsting
              om. De skulle buga och bocka åt att staten tar sitt ansvar för
              att vara regulator i en lågkonjunktur. Vi befinner oss i en lågkonjunktur,
              Fredrik Olovsson, ifall du inte har märkt det.
            </seg>
            <seg n="65e62def">
              Du vägrade att svara på min fråga. Att du svänger med politiken,
              och att Socialdemokraterna gör det i frågan om jobbskatteavdrag,
              har vi noterat. Men de andra är faktiskt lite rakryggade och står
              upp för att om deras politik skulle gå igenom skulle de inte köpa
              jobbskatteavdraget. Ni säger nu att ni inte gör det, men om knappt
              två månader säger ni: Vi köper er politik rakt av. Och då står
              ni där utan finansiering och med betydligt större lånebehov i
              en lågkonjunktur för att finansiera det ni säger att ni vill driva
              igenom.
            </seg>
            <seg n="a45509e2">
              Marginalskattefrågan fick jag inte svar på. Du driver inte din
              politik i den frågan. Du driver Sverigedemokraternas politik i
              den frågan. Det är det du gör. Du går från socialdemokratisk politik
              som ni har en helhetsmotion kring för att stötta Sverigedemokraternas
              marginalskattepolitik. Det är det du gör, Fredrik Olovsson. Alliansen
              behöver aldrig Sverigedemokraternas hjälp. Skulle de rösta gult
              vid varenda votering går vår politik ändå igenom. Ni socialdemokrater,
              miljöpartister och vänsterpartister behöver alltid Sverigedemokraternas
              hjälp för att få igenom er politik. Nu köper ni marginalskattepolitiken
              som Sverigedemokraterna levererar. Det är skamligt.
            </seg>
          </u>
          <note type="speaker" n="0312ce03">
            Anf. 126 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-9818b787e3076d99-7" n="c6ec14ab">
            <seg n="609b7655">
              Herr talman! Anders Sellström försöker låtsas som att vi inte
              har just det förslag i vår budgetmotion som vi skriver om i det
              här betänkandet. Så är det inte. Det förslaget ligger där. Det
              är det förslaget som vi har i vår budgetmotion som vi vill fortsätta
              att driva. Det är inget konstigt med det. Men sakfrågan är att
              ni vill låna ytterligare 3 miljarder till sänkta skatter trots
              att det inte ger fler jobb. Det är fortsatta skattesänkningar
              på lånade pengar som för oss längre från det budgetmål om överskott
              som vi har. Ni bryter alltså mot de reglerna. Fortsatta skattesänkningar
              på lånade pengar gör också att ni nallar av framtidens välfärd
              – nästa års skola och nästa års vård och omsorg.
            </seg>
            <seg n="b8c9a87d">
              Syftet med budgetreglerna är just sunda statsfinanser. Att inte
              tillåta minoriteter att sänka skatter hur mycket de vill är naturligtvis
              en del av det.
            </seg>
            <seg n="b1f97ab4">
              Sedan borde varje regering ha ett behov att söka stöd för sin
              politik här i kammaren. Det gjorde till och med regeringen Bildt
              och regeringen Persson, men det gör inte regeringen Reinfeldt.
              Om man inte orkar med det eller inte klarar av det kommer en regering
              tids nog att få problem om inte kravet på alla oss andra är att
              vi inte får lägga fram några förslag, att vi inte får rösta om
              några förslag och att vi inte får försöka påverka med den politik
              som vi står för. Det är väl med förlov sagt ändå ett alldeles
              för stort krav att ställa på en opposition att säga: Ni får inte
              göra någonting, och ni ska helst inte säga någonting. Så kan man
              inte bedriva politik. Så fungerar inte en demokrati.
            </seg>
          </u>
          <note type="speaker" n="0c057276">
            Anf. 127 PER BOLUND (MP):
          </note>
          <u who="per_bolund_4dcd65" xml:id="i-c3ccab81382f52e7-0" n="f52ff743" next="i-91b0da4453769bad-0">
            <seg n="1c4f4b56">
              Herr talman! Jag kom hit till den här debatten med den fromma
              förhoppningen att vi skulle kunna föra en saklig debatt och inte
              hamna i den typen av brösttoner som vi tyvärr har hört från en
              del av debattörerna från den borgerliga sidan. Det kan jag bara
              beklaga.
            </seg>
            <seg n="422a1360">
              Jag tänkte i alla fall försöka föra den här debatten på en saklig
              nivå och gå in i själva sakfrågan och diskutera vad den går ut
              på, varför vi inte tycker att det är en lämplig politik och varför
              vi driver den politik som vi har i vår budget vidare här i kammaren.
            </seg>
            <seg n="dd3beee8">
              Precis som Fredrik Olovsson var inne på sker en uppräkning av
              skiktgränsen för när man börjar betala inkomstskatt till staten
              varje år. Den uppräkningen följer med i den ekonomiska utvecklingen
              och i löneutvecklingen. Det tycker vi är en bra princip. Vi tycker
              inte att det finns någon anledning att hela tiden se till att
              fler och fler betalar statlig inkomstskatt.
            </seg>
            <seg n="a361f221">
              Men det är inte det som den här sakfrågan handlar om, utan det
              här är ett separat förslag där regeringen inte tyckte att det
              var tillräckligt att man skulle höja den här skiktgränsen i takt
              med löneutvecklingen, utan man var tvungen att ta ännu ett steg
              och höja nivån ytterligare, det vill säga man skulle se till att
              de som har högst inkomster i vårt samhälle inte skulle betala
              lika mycket i skatt. Det tycker jag inte är rätt prioritering
              i det kärva ekonomiska läge som vi har i dag där statens budget
              faktiskt går med underskott.
            </seg>
            <seg n="b901c3ac">
              Jag kan notera att det har låtit som att det här är den mest
              centrala frågan i hela budgeten när man lyssnar på regeringspartierna.
              Men lyssnade man på finansministern när han var med i lördagsintervjun
              för några veckor sedan kunde man höra att han tonade ned vikten
              av det här förslaget och sade att det här inte är en av de mest
              centrala frågorna i regeringens budget. Därför måste jag säga
              att jag är ganska förvånad över det tonläge som regeringspartierna
              väljer att ha i den här frågan. Jag tycker inte att det är motiverat,
              och jag har svårt att förstå varför det ska vara en sådan otroligt
              låg nivå på den här debatten. Jag tycker att det är synd.
            </seg>
            <seg n="32488df0">
              Man kan också notera att för en regering som pratar mycket om
              arbetslinjen är det här ett ganska apart förslag just i och med
              att det här, enligt regeringens egna siffror, inte ger några nya
              jobb till människor som i dag är i arbetslöshet. Om man nu säger
              sig tycka att arbetslösheten är den mest centrala frågan och vill
              att människor som i dag är i arbetslöshet ska komma i arbete är
              det lite svårt att förstå varför man prioriterar så högt att driva
              just den här frågan som inte ger jobb till dem som är arbetslösa
              i dagsläget.
            </seg>
            <seg n="1d32f718">
              Det som jag i första hand ifrågasätter är tiden som man väljer
              för att göra den här reformen. Man har från regeringens sida försökt
              att prata mycket om att man inte ska genomföra förslag som urholkar
              statsfinanserna och att man bara ska göra reformer när det finns
              saldo i budgeten för att göra det. Ändå väljer man nu i det här
              läget när statens finanser går med underskott att sänka skatten
              just för dem som har allra högst inkomster i samhället. Jag tycker
              att det är en väldigt märklig politik. Jag tror att många i det
              svenska folket delar den uppfattningen. Det finns betydligt viktigare
              saker att satsa på i statens budget än att sänka skatten för dem
              med högst inkomster. Det är inte ett särskilt effektivt sätt att
              få i gång ekonomin, säger regeringen själv i sina bedömningar.
              Det vore mycket mer effektivt att satsa de här pengarna på att
              göra investeringar, till exempel i att bygga en järnväg som fungerar
              eller att minska energislöseriet.
            </seg>
            <seg n="27b8f398">
              Med vårt förslag, om det nu går igenom i riksdagen, får regeringen
              en chans att ompröva sin politik och säga: Nej, vi använder inte
              de här pengarna, för det finns inte en majoritet i riksdagen bakom
              det. Vi lyssnar till den majoriteten och låter pengarna ligga.
              Då har man en möjlighet att komma tillbaka, till exempel i vårbudgetpropositionen,
              och säga: Nu har vi tänkt efter och har ett bättre sätt att använda
              de här resurserna på som kan ge större effekter på arbetslösheten,
              minska den och ge människor arbete. Det vore ett ansvarsfullt
              agerande i den här frågan. Jag hoppas att regeringspartierna hinner
              tänka efter och komma till sans.
            </seg>
            <seg n="36d725f1">
              Så till diskussionen som har varit här om ramverket. Det är tydligt
              från dem som var upphovsmän till det här ramverket från början
              att en förstärkning av statsfinanserna är bra. Man ska kunna ta
              initiativ från riksdagen för att förstärka statsfinanserna så
              att man inte till exempel har en oansvarig regering som driver
              statsfinanserna med underskott för att sänka skatten för dem som
              har högst inkomster. Jag lyssnade till exempel till Per Molander
              som är en av arkitekterna bakom ramverket, och han konstaterade
              att det var precis så man tänkte när man slog fast ramverket från
              första början.
            </seg>
            <seg n="69aae92b">
              Jag tycker att det är olyckligt att vi har en regering som inte
              bemödar sig om att skaffa en majoritet i riksdagen bakom sina
              förslag. Det är inte att skapa den stabilitet som den ekonomiska
              politiken måste bygga på.
            </seg>
            <seg n="be92af02">
              Det är märkligt att den här regeringen, enligt min bedömning
              av historiken, för första gången sedan vi hade en lotteririksdag
              på 1970-talet inte har sett till att ha en majoritet i riksdagen
              bakom sina förslag. De tidigare regeringarna har antingen haft
              en majoritet, som denna regering hade under förra mandatperioden,
              eller sett till att ha en majoritet av riksdagen bakom sig när
              man lägger fram sin budget. Det är så man skapar stabilitet i
              den ekonomiska politiken och i statsfinanserna. Den här regeringen
              har inte bemödat sig om att göra det.
            </seg>
            <seg n="a6ca2073">
              Frågan går tillbaka till de regeringspartier vi har hört här
              i dag. Varför tycker ni inte att det är värt att se till att det
              finns en majoritet bakom era förslag när ni lägger fram dem för
              riksdagen? Är det så mycket splittring mellan de fyra partierna
              att ni inte orkar ta kontakt med de andra partierna och skapa
              en majoritet bakom era förslag? Eller har ni helt enkelt varit
              för lata för att göra det? Det kanske är lättare att sitta i Regeringskansliet
              och fundera ut en politik i stället för att se till att göra arbetet
              på backen och ta de kontakter som är nödvändiga för att skapa
              majoriteter i riksdagen så som tidigare regeringar har gjort generellt.
            </seg>
            <seg n="3e8a7905">
              Det är också märkligt att det ska lyftas upp som en enormt stor
              fråga att det finns en majoritet som är emot regeringen i det
              här fallet. Det har hänt förut i den här kammaren, och under tidigare
              regeringar har det skapats majoriteter mot den sittande regeringen.
            </seg>
            <seg n="428f75bc">
              När man lyssnar på de brösttoner som kommer från till exempel
              Carl B Hamilton och från andra håll är det också värt att notera
              att när det finns enighet mellan de rödgröna partierna i kammaren,
              det vill säga när den rödgröna oppositionen har samma förslag,
              väljer Sverigedemokraterna i nio fall av tio att stödja regeringens
              linje. Det vill säga i nio fall av tio när det är den typen av
              blockskiljande frågor förlitar sig regeringen på Sverigedemokraternas
              röster för att få igenom sina förslag. Det är värt att lägga lite
              mer eftertanke på det innan man tar till brösttoner kring vem
              som samarbetar med vem.
            </seg>
            <seg n="1dfbf965">
              Den tajmning som regeringen väljer för att lägga fram sitt förslag
              om ett femte jobbskatteavdrag är också intressant. Så länge det
              var osäkert om det fanns en majoritet i riksdagen bakom det, så
              länge Sverigedemokraterna var emot att man skulle lägga fram ett
              femte jobbskatteavdrag, kom det inte heller något sådant förslag
              från regeringen. När Sverigedemokraterna gick ut offentligt och
              sade att de hade ändrat sig och tyckte att det var bra att lägga
              fram ett femte jobbskatteavdrag tog det dock inte lång tid innan
              regeringen kom fram i budgeten med just ett sådant förslag som
              Sverigedemokraterna hade varit ute i medierna och signalerat att
              de var positiva till. Då hade regeringen med det i sin budget.
            </seg>
            <seg n="cb9bf1e7">
              Tänk på det när vi hör den typen av retorik som bland andra Carl
              B Hamilton använder i talarstolen. Vem är det egentligen som lyssnar
              och förhandlar med Sverigedemokraterna i praktiken, Carl B Hamilton?
              Får jag be er sluta med denna löjliga pajkastning och börja argumentera
              i sak i stället? Det förtjänar både väljarna och den här riksdagen.
            </seg>
            <seg n="17db6f4e">
              I sak är regeringspartierna ganska nakna. Sänkt skatt för dem
              med högst inkomster är inte ett särskilt effektivt sätt att stimulera
              ekonomin. Det är inte vad Sverige behöver, och det håller nog
              också de allra flesta väljare med om.
            </seg>
            <seg n="5f79c24d">
              Jag vill passa på att citera Dagens Industris ledare som tog
              upp just frågan om hur väl avvägt regeringens förslag är. I sin
              ledare kallade de det den mest överreklamerade skatteförändring
              som regeringen har hittat på. Det kanske är värt att tänka efter
              om det verkligen är värt att driva frågan ända fram till en omröstning
              i kammaren. Det kanske är värt att fundera på om man i stället
              ska göra något annat och bättre med pengarna. Dagens Industri
              summerar regeringens politik i denna fråga med att det är mycket
              ord för lite pengar.
            </seg>
            <seg n="8dc498bb">
              Man ska vara försiktig med att ta till brösttoner när det gäller
              ramverket när vi har en finansminister som i regeringens egen
              budget ser ut att bryta mot överskottsmålet. Samstämmiga bedömningar
              från ekonomer som har stor sakkunskap i dessa frågor och också
              från regeringens egna expertmyndigheter är att med den politik
              som regeringen nu för kommer överskottsmålet inte att nås. Det
              är en förändring man gör utan att ha en bred förankring i riksdagen.
            </seg>
            <seg n="f5eb967c">
              Om man vill förändra ramverket skulle man kunna ta upp den diskussionen.
              Men det väljer man att inte göra, utan man väljer att lägga fram
              budgetar som bryter mot ramverket. Sedan tycker man att man på
              papperet håller fast vid ramverket. Det är inte heller ett seriöst
              sätt att föra politik på.
            </seg>
            <seg n="d45f5b9b">
              Från Anna Kinberg Batra får vi höra att det är viktigt att ha
              välskötta finanser eftersom det skapar stabilitet i svensk ekonomi.
              Ändå väljer man att lägga fram en budget som går med 50 miljarder
              i underskott och använder en del av det utrymmet till att sänka
              skatten för dem som har högst inkomster. Det är ett konstigt sätt
              att argumentera på, och det stämmer inte överens med sanningen.
            </seg>
          </u>
          <note n="885f4bf6">
            Med det, herr talman, yrkar jag bifall till utskottets förslag.
          </note>
          <note n="8e4512f6">
            Ajournering
          </note>
          <note n="32db6470">
            Kammaren beslutade kl. 15.54 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <u who="per_bolund_4dcd65" xml:id="i-91b0da4453769bad-0" n="f52ff743" prev="i-c3ccab81382f52e7-0">
            <seg n="6c18dd93">
              Återupptagna förhandlingar
            </seg>
          </u>
          <note n="ed073386">
            Förhandlingarna återupptogs kl. 16.00.
          </note>
          <note n="7d08b735">
            19 § Beslut om ärenden som slutdebatterats vid dagens sammanträde
          </note>
          <note n="156b40ec">
            Punkt 1
          </note>
          <note n="3491af78">
            Punkt 2
          </note>
          <note n="25707c7a">
            Punkt 3
          </note>
          <note n="77e80550">
            Punkt 4
          </note>
          <note n="3491af78">
            Punkt 2
          </note>
          <note n="25707c7a">
            Punkt 3
          </note>
          <note n="0502b416">
            Punkt 7
          </note>
          <note n="321babeb">
            Övriga punkter
          </note>
          <note n="156b40ec">
            Punkt 1
          </note>
          <note n="3491af78">
            Punkt 2
          </note>
          <note n="0eff61eb">
            Punkt 5
          </note>
          <note n="321babeb">
            Övriga punkter
          </note>
          <note n="e5e089ba">
            20 § (forts. från 18 §) Fråga om återtagande av förslag om höjd
            skiktgräns för statlig inkomstskatt (forts. FiU15)
          </note>
          <note type="speaker" n="b96641db">
            Anf. 128 ANNA KINBERG BATRA (M) replik:
          </note>
          <u who="anna_kinberg_batra_c34f96" xml:id="i-f137b231bb9d10dd-3" n="860385ee">
            <seg n="c790932e">
              Herr talman! Innan vi var tvungna att bryta för votering vädjade
              Per Bolund om en saklig debattnivå. Jag vill gärna försöka hålla
              mig till en sådan i denna mycket viktiga fråga.
            </seg>
            <seg n="957c7813">
              Miljöpartiet har varit en tydlig röst för ett öppet och tolerant
              Sverige. Ni var med om att öppna för arbetskraftsinvandring under
              den förra mandatperioden. Under den här mandatperioden har vi
              arbetat tillsammans för att värna ett fortsatt öppet Sverige och
              inte minst därigenom begränsat Sverigedemokraternas inflytande
              i riksdagen. Nu är en proposition om cirkulär migration på väg
              fram efter förslag från en utredning där jag jobbade väldigt bra
              tillsammans med Mikaela Valtersson, som ledde den och som du,
              jag och riksdagens finansutskott är väl bekanta med.
            </seg>
            <seg n="22232c61">
              Språkröret Gustav Fridolin har vid flera tillfällen sagt att
              han aldrig kan tänka sig att samarbeta med Sverigedemokraterna.
              Så sent som i september inför kyrkovalet, där Miljöpartiet inte
              ställde upp, sade han sig till och med vara beredd att rösta på
              andra partier enbart för att förhindra att Sverigedemokraterna
              skulle få inflytande. I åtgärd efter åtgärd har vi kunnat lita
              på att Miljöpartiet anstränger sig för att hålla Sverige öppet
              och stänga ute Sverigedemokraterna från inflytande – fram till
              i dag.
            </seg>
            <seg n="b810a8d9">
              Därför är jag lite extra besviken på Per Bolund, som är beredd
              att ge Sverigedemokraterna det största budgetinflytande de hittills
              någonsin fått i riksdagen. Jag måste fråga: Varför?
            </seg>
          </u>
          <note type="speaker" n="145ae244">
            Anf. 129 PER BOLUND (MP) replik:
          </note>
          <u who="per_bolund_4dcd65" xml:id="i-e8cae41e9e0026a5-0" n="f52ff743">
            <seg n="499a65ec">
              Herr talman! Jag tackar Anna Kinberg Batra för frågan och de
              exempel hon lyfter fram på att Miljöpartiet i samarbete med regeringen
              har vidtagit viktiga åtgärder för att skapa ett öppnare Sverige,
              göra det möjligt för människor att fly hit från andra länder och
              hålla medmänsklighetens fana högt. Sverige ska vara en föregångare
              i detta avseende. Det är just sådana exempel som jag har efterlyst,
              där regeringen har lyckats skapa en majoritet i riksdagen för
              sina förslag. Det finns en tydlighet när man har en majoritet
              av riksdagens ledamöter bakom sig. Därmed kan man också fatta
              beslut och känna sig säker på att de går igenom i riksdagen. I
              förhandlingarna har inte Miljöpartiet fått igenom allt vi velat.
              Regeringen kanske inte heller har fått igenom allt den velat.
              Precis så brukar det fungera i en parlamentarisk demokrati. Man
              har en förhandling och ett utbyte, och sedan kommer man fram till
              en majoritetsståndpunkt.
            </seg>
            <seg n="b7280f91">
              Problemet med de andra exempel som Anna Kinberg Batra tar är
              att regeringen där inte har gjort någon ansträngning. Där har
              man inte ens försökt skapa en majoritet bakom sina förslag i riksdagen.
              Tvärtom visste man att det fanns en stark opposition från inte
              minst de rödgröna partierna mot förslaget om att höja skiktgränsen.
            </seg>
            <seg n="ee345958">
              Det är också lite märkligt att Anna Kinberg Batra lyfter fram
              det här som ett exempel på att vi skulle legitimera Sverigedemokraterna.
              Det är, som jag sade i mitt anförande, väldigt tydligt att regeringen
              väntade tills det fanns en majoritet för att gå fram med ett femte
              jobbskatteavdrag innan man gjorde det. Man lyssnade på vad Sverigedemokraterna
              sade i medierna. När Sverigedemokraterna sade att det var grönt
              ljus gick man fram med det förslaget. Om jag inte missminner mig
              sade till och med statsministern det uttryckligen i sitt sommartal:
              Nu finns det en majoritet i riksdagen för att gå fram med ett
              femte jobbskatteavdrag, så då gör vi det. Det är ett tydligt exempel
              på hur man anpassar sin politik till Sverigedemokraterna. Alla
              försök att låtsas som att detta skulle vara någon form av anpassning
              eller att vi skulle släppa in Sverigedemokraterna faller tillbaka
              väldigt hårt på regeringen själv.
            </seg>
          </u>
          <note type="speaker" n="d9eb3199">
            Anf. 130 ANNA KINBERG BATRA (M) replik:
          </note>
          <u who="anna_kinberg_batra_c34f96" xml:id="i-f137b231bb9d10dd-4" n="860385ee">
            <seg n="f3aea1e1">
              Herr talman! Jag börjar med majoritetsargumentet. Två regeringschefer
              har lett majoritetsregeringar inför enkammarriksdagen: Thorbjörn
              Fälldin och Fredrik Reinfeldt. Ingen av dem är socialdemokrat.
              Det har varit rader av olika regeringar. Alldeles för många av
              dem har varit socialdemokratiskt ledda, kan jag tycka. Men de
              har sedan mitten av 90-talet tillämpat det ramverk som har byggt
              Sverige starkt, som utgör grunden för ordningen och redan i de
              svenska statsfinanserna och till vilket också Miljöpartiet i modern
              tid har anslutit sig. Per Bolund vet lika väl som jag att vi brukar
              ha en bred uppslutning över blockgränserna om ramverket, och det
              är för att vi är rädda om det som åtminstone vi från Alliansen
              står för här i dag. Bryt inte och urholka inte det i dag genom
              det betänkande som ligger på riksdagens bord! Det vore ett historiskt
              avsteg från de här principerna.
            </seg>
            <seg n="8ecd7c58">
              Jag är lite bekymrad i sak också ändå, Per Bolund. Precis när
              vi skulle hit stod Miljöpartiet genom en annan företrädare och
              hade pressträff om bättre skattevillkor för nyckelmedarbetare
              i entreprenörsföretag. Även där brukar vi ha ganska mycket gemensamt,
              mer än vad vi har med till exempel vänsterkanten, som mer konsekvent
              vill höja beskattningen. Men titta på vad det är för några som
              driver it-företagen i Sverige! Titta på civilingenjörer! Det är
              precis en sådan grupp av akademiker för vilka det spelar roll
              om det lönar sig att arbeta. Sådant spelar roll för om man ska
              våga starta eget, om man ska kunna driva upp ett företag och om
              man ska gå upp till chefsjobb eller heltid. Det är precis för
              de löntagargrupperna som det spelar roll för jobben och tillväxten
              att den här delen av budgetpropositionen går igenom.
            </seg>
            <seg n="46843af8">
              Budgeten är en helhet och behandlas som en sådan. Jag ser fram
              emot att fortsätta att behandla den i debatten den 20 november.
              Men i dag, Per Bolund, är jag besviken, eftersom det här är historiskt.
              Detta är att ge Sverigedemokraterna ett historiskt inflytande,
              och det beklagar jag särskilt att just Miljöpartiet medverkar
              till.
            </seg>
          </u>
          <note type="speaker" n="9a682db6">
            Anf. 131 PER BOLUND (MP) replik:
          </note>
          <u who="per_bolund_4dcd65" xml:id="i-e8cae41e9e0026a5-1" n="f52ff743">
            <seg n="9e363f7c">
              Herr talman! Den besvikelsen kan jag skriva under på. Jag är
              besviken över att regeringen valt att inte skapa den majoritet
              i riksdagen som verkligen skulle hålla Sverigedemokraterna borta
              från det inflytande som Anna Kinberg Batra pratar om. Det är djupt
              bekymmersamt. Därmed går man också ifrån den praxis som gällt
              under alla tidigare regeringar, även dem som Anna Kinberg Batra
              pratar om.
            </seg>
            <seg n="a200ca82">
              Det är sant att det har funnits majoritetsregeringar, men de
              har varit ganska få. De minoritetsregeringar som har funnits före
              den här regeringen har sett till att genom förhandlingar med partier
              i riksdagen skapa en majoritet för budgetförslagen. Det har inte
              denna regering gjort, och det tycker jag är oansvarigt. Det är
              det som verkligen har öppnat dörren för Sverigedemokraterna att
              få inflytande i denna kammare.
            </seg>
            <seg n="9e26837d">
              Vi bryter inte det ramverk som finns, Anna Kinberg Batra. Vi
              följer det ramverk som finns. Det var tydligt från dem som skapade
              detta ramverk från början att man öppnade upp för möjligheten
              att just förstärka statsbudgeten, att man hade möjlighet att skriva:
              När en regering inte tar ansvar och inte driver den politik som
              skapar goda statsekonomiska förutsättningar för framtiden har
              en majoritet i riksdagen möjlighet att gå in och säga stopp, att
              man inte går med på det.
            </seg>
            <seg n="ffbd9bdf">
              Det kan inte vara något som är obekant för Anna Kinberg Batra.
              Vi har precis suttit i samma utredning, som handlar just om budgetprocessen,
              och där har vi plöjt igenom denna fråga många gånger. Vi har vid
              varje sammanträde sagt att vi tycker att detta är en viktig princip,
              att man ska kunna förstärka budgeten. Sedan har regeringspartierna
              i utredningen valt att gå fram ändå, precis som man nu gör med
              detta förslag i budgeten. Men vi har inte varit otydliga om att
              Miljöpartiet är för den principen och att vi tycker att det är
              viktigt att man ska kunna förstärka budgeten när så är nödvändigt.
            </seg>
            <seg n="529e61a4">
              När det gäller frågan om nyckelmedarbetare är jag väldigt glad
              att Anna Kinberg Batra lyfte upp den, för det är ett viktigt förslag
              att ge företagen möjlighet att rekrytera den kompetens som de
              verkligen behöver. Där har Miljöpartiet ett konkret förslag som
              vi har lagt fram i vår budget. Det är stor skillnad mellan det
              som är viktigt för företagen och att generellt sänka skatten för
              alla dem som har höga inkomster i Sverige. De två förslagen är
              väldigt långt ifrån varandra. Därför tycker jag inte att den saken
              har med den här frågan att göra.
            </seg>
          </u>
          <note type="speaker" n="e6e174ad">
            Anf. 132 CARL B HAMILTON (FP) replik:
          </note>
          <u who="carl_b_hamilton_cb6e47" xml:id="i-98a351687d71e35f-2" n="cd03f99e">
            <seg n="99bac933">
              Herr talman! Per Bolund sade just att detta inte bryter mot regelverket.
              Då ska jag ställa en fråga om riksdagsordningen.
            </seg>
            <seg n="27b38b9c">
              Jag tror att Per Bolund och jag kan vara överens om att det i
              riksdagsordningen står att det ska fattas ett enda beslut om budgeten.
              Men det ni nu föreslår är att det efter att det första beslutet,
              rambeslutet, är fattat ska fattas ett nytt beslut som river upp
              skattedelen av rambeslutet. Och sedan ska det väl fattas ytterligare
              ett beslut. Det förslag som ni står för innebär två eller tre
              beslut om statsbudgeten. Det bryter därmed mot riksdagsordningen
              – mot en väldigt tydlig bestämmelse i riksdagsordningen.
            </seg>
            <seg n="34e05dea">
              Kan du räkna, Per Bolund? Ja, det kan du – det vet jag. Då är
              väl inte ett detsamma som tre, inte heller som två? Det som ni
              förespråkar är ju ett regimskifte, där man får en ny tolkning
              av riksdagsordningen. Efter 15 år kommer det en ny tolkning av
              riksdagsordningen som de facto river upp riksdagsordningen för
              framtida regeringar och framtida budgetbehandlingar.
            </seg>
            <seg n="bdbbce50">
              Det har den effekten att Sverigedemokraterna förs in i en maktposition
              under denna mandatperiod, och det gör att jag tycker att det är
              extra allvarligt.
            </seg>
            <seg n="54ffdbb4">
              Sedan tycker Per Bolund att det är för mycket diskussion om det
              här. Jo, men det beror på att det inte gäller 3 miljarder – det
              är det billiga priset, som Sverigedemokraterna fick – utan det
              gäller principerna för hur Sverige ska styras på ett ekonomiskt,
              effektivt, stabilt och långsiktigt sätt.
            </seg>
          </u>
          <note type="speaker" n="6eb93bc0">
            Anf. 133 PER BOLUND (MP) replik:
          </note>
          <u who="per_bolund_4dcd65" xml:id="i-e8cae41e9e0026a5-2" n="f52ff743">
            <seg n="f2513722">
              Herr talman! Till att börja med har Carl B Hamilton fullständigt
              fel om vad det är vi debatterar. Det som står om det ärende som
              vi diskuterar är att vi gör en hemställan till regeringen: Riksdagen
              tillkännager för regeringen som sin mening att regeringen ska
              återta det förslag om höjd skiktgräns för statlig inkomstskatt
              som lämnades.
            </seg>
            <seg n="391470af">
              Det är regeringen som nu har ansvaret att lyssna på en riksdagsmajoritet
              och att ändra sitt förslag tills det blir en omröstning i kammaren.
              Om man verkligen vill hålla sig till ett enda beslut är det absolut
              möjligt för regeringen att hålla fast vid det. Sedan är det oturligt
              om regeringen väljer att bortse från att det finns en majoritet
              mot det förslaget i riksdagen och väljer att gå fram med det i
              alla fall. Det skulle jag absolut vara den förste att beklaga.
              Bollen ligger hos regeringspartierna, att lyssna till majoriteten
              i riksdagen och återkomma med ett reviderat förslag tills vi har
              en omröstning här i kammaren.
            </seg>
            <seg n="2d90aee4">
              Carl B Hamilton väljer att tolka praxis på ett sätt. Vi har haft
              den diskussionen i den utredning som vi sitter i, och har suttit
              i under ganska många månader. Där har vi hela tiden framfört att
              vi tycker att det är viktigt att man ska kunna förstärka budgeten
              när så är nödvändigt mot en oansvarig regering, som till exempel
              driver statsfinanserna med underskott för att sänka skatten för
              dem som har högst inkomster.
            </seg>
            <seg n="8363b32d">
              Sedan försöker Carl B Hamilton gång på gång i denna debatt slänga
              Sverigedemokraterna på oss och hoppas att det på något sätt ska
              färga av sig på Miljöpartiet. Jag tror inte att det kommer att
              lyckas, Carl B Hamilton. Jag tror att alla vet att det inte finns
              något parti i den här kammaren som står längre från Sverigedemokraterna
              än vad Miljöpartiet gör i så gott som alla frågor. Det säger till
              och med Sverigedemokraterna själva gång på gång, att det är vi
              som är huvudmotståndare. Jag kan bara säga: Lycka till med den
              strategin! Jag tror inte att du kommer att ha särskilt mycket
              tur med den.
            </seg>
            <seg n="3ed65766">
              Däremot är jag bekymrad över att Folkpartiet med jämna mellanrum
              ramlar ned i det bruna diket och driver förslag som språkkrav,
              obligatoriska gynundersökningar och liknande. Det kan jag vara
              den förste att beklaga. Jag hoppas att Carl B Hamilton kan rensa
              i sitt eget parti innan han går in och försöker ta den diskussionen
              med oss.
            </seg>
          </u>
          <note type="speaker" n="238e5994">
            Anf. 134 CARL B HAMILTON (FP) replik:
          </note>
          <u who="carl_b_hamilton_cb6e47" xml:id="i-98a351687d71e35f-3" n="cd03f99e">
            <seg n="0f476fbe">
              Herr talman! Vi kanske ska lämna frågan om gynundersökningar
              till något annat tillfälle.
            </seg>
            <seg n="dd1a0bd6">
              Jag blev lite intresserad av vad Per Bolund sade om den fortsatta
              hanteringen. Jag har sett uttalanden från de rödgröna partierna
              om vad som händer om regeringen inte efterkommer denna uppmaning.
              Statsministern, finansministern, Jan Björklund och andra har sagt
              att de inte kommer att göra det. Det är helt klart – det finns
              ingen tvekan på den punkten. Kommer ni då att driva detta även
              efter rambeslutet? Det föreföll vara en liten tvekan där, en liten
              oklarhet i Per Bolunds framställning.
            </seg>
            <seg n="f9f9e6ad">
              Jag ställer den frågan direkt: Kommer ni att efter rambeslutet
              återuppväcka detta initiativ, att ta det igen? Det är det som
              i så fall utlöser att det blir mer än ett beslut om budgeten.
              Finns det ett svar på frågan: Kommer ni att efter rambeslutet
              väcka ett nytt utskottsinitiativ?
            </seg>
            <seg n="4ec99889">
              Sedan är det så att Per Bolund, precis som Anna Kinberg Batra
              sade, är företrädare för ett parti som har brukat stå för ett
              öppet och tolerant Sverige. Och nu agerar ni de facto på ett sätt
              som gynnar legitimiteten och acceptansen för det parti som bygger
              sin existens på främlingsfientlighet. Hur känns det egentligen,
              Per Bolund? Känns det bra?
            </seg>
          </u>
          <note type="speaker" n="f70c9ec0">
            Anf. 135 PER BOLUND (MP) replik:
          </note>
          <u who="per_bolund_4dcd65" xml:id="i-e8cae41e9e0026a5-3" n="f52ff743">
            <seg n="c6c68aa6">
              Herr talman! Jag hoppas att regeringen och regeringspartierna
              ska lyssna på att det finns en majoritet i riksdagen som inte
              tycker att detta är rätt väg att gå. Man har inte valt att förankra
              sitt förslag i budgeten om att höja skiktgränsen med en majoritet
              i riksdagen. Det brukar få konsekvenser. Om man inte förankrar
              sina förslag får man beslut emot sig i olika sammanhang. Jag hoppas
              att regeringen kommer att lyssna till majoriteten i riksdagen
              och kommer att ändra sitt förslag. Det finns alla möjligheter
              att göra det.
            </seg>
            <seg n="0321354a">
              Jag måste säga att jag är bekymrad över att statsministern redan
              när finansutskottet fattade beslutet, och det visade sig att det
              fanns en majoritet bakom detta, direkt gick ut och sade att han
              inte brydde sig om det. Jag tycker att det är ett väldigt dåligt
              sätt att hantera den parlamentariska demokratin, och det bekymrar
              mig att vi har en statsminister som har så lite lyhördhet för
              vad en riksdagsmajoritet anser.
            </seg>
            <seg n="a7cb4fbb">
              Jag kan också konstatera att finansministern i sina uttalanden
              har sagt att det inte är något centralt förslag från regeringens
              sida, att det inte är någonting som bär regeringspolitiken. Därför
              måste jag fråga varför Carl B Hamilton tycks lägga så stor vikt
              vid det. Jag vet att han inte har någon chans att svara, men det
              är en intressant frågeställning. När finansministern tonar ned
              förslaget och inte ser det som viktigt tycker ändå debattörerna
              från regeringspartierna i kammaren att det är enormt viktigt och
              avgörande. Det förvånar mig, måste jag säga. Det är märkligt att
              man nu gör detta till en så viktig stridsfråga.
            </seg>
            <seg n="f9655461">
              Jag konstaterar att det finns alla möjligheter för regeringen
              att undvika ett nederlag i denna fråga vid en eventuell omröstning
              i kammaren, genom att helt enkelt dra tillbaka förslaget och återkomma
              till exempel i vårbudgeten med ett nytt förslag på hur man kan
              använda pengarna så att det bättre gynnar Sveriges statsfinanser
              och sätter fler människor i arbete.
            </seg>
          </u>
          <note type="speaker" n="ef3735c1">
            Anf. 136 ANDERS SELLSTRÖM (KD) replik:
          </note>
          <u who="anders_sellstrom_c28c99" xml:id="i-e64172358b21dabf-3" n="097de41a">
            <seg n="5ce04de7">
              Herr talman! Tack för dina synpunkter i talarstolen, Per Bolund!
              Det är alltid intressant att höra hur man förklarar sådana här
              saker och hur man lägger fram det.
            </seg>
            <seg n="bf487552">
              Att du inte är nöjd med den marginalskattepolitik som regeringen
              vill föra har jag full respekt för – det kan man vara.
            </seg>
            <seg n="e44285cd">
              Ni har ett synsätt på hur marginalskatterna ska se ut, Socialdemokraterna
              har ett annat, Vänsterpartiet har ett tredje och Sverigedemokraterna
              har ett fjärde.
            </seg>
            <seg n="6b5d35e6">
              Nu samlas ni helt plötsligt runt ett gemensamt förslag som bygger
              på Sverigedemokraternas syn på marginalskatter. Det gör mig lite
              fundersam. Per Bolund, precis som jag sade till Fredrik Olovsson
              är det intressant att höra hur du går ifrån ditt partis syn på
              marginalskattepolitiken och anammar Sverigedemokraternas syn på
              den.
            </seg>
            <seg n="af1e67a6">
              Sedan har vi den här principen som du diskuterar. Ni påstår att
              regeringen för en oansvarig finanspolitik. Varför går ni inte
              ihop om arbetsavgifterna för ungdomar då? Där har ni ju förslag
              som är mer gemensamma. Era budgetförslag är ju helt gemensamma.
            </seg>
            <seg n="2746250c">
              Varför lägger ni inte fram ett sådant förslag? Då skulle ni räta
              upp budgeten med 14 miljarder till. Om nu det är syftet, om nu
              vi för en oansvarig politik på intäktssidan, ta i då! Gör det
              ordentligt! Då har ni helt plötsligt 17 miljarder att hantera.
              Varför gör ni inte det? Det känns som ett märkligt agerande från
              er sida att använda någon form av symbolpolitik för att komma
              framåt i någon fråga.
            </seg>
            <seg n="1fcecab7">
              Förklara för mig varför ni inte tar i när ni har chansen och
              har brutit mot principerna. Gör det ordentligt så att det händer
              någonting om ni nu har det synsättet.
            </seg>
            <seg n="6d3da8d1">
              Sista frågan: Anser du att en budget som läggs fram behöver en
              majoritet av rösterna i kammaren, eller anser du att en budget
              behöver flest röster för att gå igenom? Vad är ditt och Miljöpartiets
              synsätt?
            </seg>
          </u>
          <note type="speaker" n="f1181d72">
            Anf. 137 PER BOLUND (MP) replik:
          </note>
          <u who="per_bolund_4dcd65" xml:id="i-e8cae41e9e0026a5-4" n="f52ff743">
            <seg n="448ad53a">
              Herr talman! Jag kan börja med den sista frågan. Jag tycker att
              svenska folket och den ekonomiska stabiliteten förtjänar att man
              på alla sätt försöker skapa en majoritet bakom sina förslag i
              riksdagen.
            </seg>
            <seg n="fda24498">
              Det gäller även budgeten. Där kan man konstatera att regeringsföreträdarna
              kallt har räknat med att de ska kunna få igenom sina förslag trots
              att det finns en majoritet emot dem i kammaren. Det tycker jag
              är ett oansvarigt sätt att driva politik på.
            </seg>
            <seg n="1f58064e">
              Jag tycker att det är märkligt att man spelar högt på ramverket
              som flera av regeringspartierna faktiskt ganska sent har ställt
              sig bakom. Det var inte särskilt många år sedan det hände och
              vi fick en stabil majoritet i riksdagen bakom det ramverket. Men
              nu gör man det till en bärande del av sin regeringspolitik, och
              det tycker jag är oansvarigt.
            </seg>
            <seg n="ebdbac3e">
              Jag kan konstatera att tidigare regeringar inte har agerat på
              det sättet. Tidigare regeringar har sett till att det har funnits
              en majoritet bakom budgetförslagen innan de har kommit till riksdagen
              med dem. Genom att inte göra detta skapar den nuvarande regeringen
              en osäkerhet i den ekonomiska politiken som jag tycker är djupt
              olycklig och som jag önskar inte fanns där. Det ansvaret faller
              tillbaka på regeringspartierna. Man har inte bemödat sig att skapa
              en majoritet i riksdagen bakom sitt förslag.
            </seg>
            <seg n="cf3cb3c7">
              Sedan tycker jag att man får välja sina strider. Vi tycker att
              det är viktigt att man så långt som möjligt försöker värna den
              enighet som finns om ramverket och inte fattar beslut som kan
              riskera att öka osäkerheten i ekonomiska sammanhang.
            </seg>
            <seg n="0111cf1b">
              Därför är det viktigt att man lyfter ut de förslag som man tycker
              är extra bekymmersamma – förslag som det här, som handlar om att
              sänka skatten för dem som har allra högst inkomster samtidigt
              som statsbudgeten går med underskott. Regeringen vet att det har
              noll effekt på att ge jobb till de människor som är arbetslösa.
            </seg>
            <seg n="c27c595e">
              Jag tycker att riksdagsmajoriteten har ett ansvar att markera
              att det här inte är ett lämpligt förslag. Det här är att gå tillbaka
              till gamla borgerliga rötter och att gå ifrån den arbetslinje
              som man säger sig arbeta för. Jag tycker att vi har ett ansvar
              att agera mot den typen av politik.
            </seg>
          </u>
          <note type="speaker" n="7655c655">
            Anf. 138 ANDERS SELLSTRÖM (KD) replik:
          </note>
          <u who="anders_sellstrom_c28c99" xml:id="i-e64172358b21dabf-4" n="097de41a">
            <seg n="aa2fed11">
              Herr talman! Per Bolund, du säger att man ska försöka samla en
              majoritet. Du svarade inte på min fråga. Är det rätta när en budget
              läggs på riksdagens bord att få en majoritet av röster för den
              eller att samla flest röster? Vad är din princip där? Inte försöka,
              tro eller tycka, utan vad är principen för dig i de sammanhangen?
              Det var det jag ville ha svar på.
            </seg>
            <seg n="f1bfdb22">
              När man lägger fram sina förslag krigar man väl för dem? Miljöpartiet
              krigar väl för sin budget, liksom Socialdemokraterna för sin,
              Alliansen för sin och Sverigedemokraterna och Vänsterpartiet för
              sina. Men i det här fallet gör ni inte det.
            </seg>
            <seg n="b8f8fa90">
              Ni krigar exempelvis inte för er marginalskattepolitik. Ni släpper
              den direkt och kommer överens om Sverigedemokraternas marginalskattepolitik.
              Vi hann inte ens diskutera era budgetalternativ här i riksdagen
              innan ni släppte dem och gick över till att anamma Sverigedemokraternas
              politik. Det här gör att jag blir väldigt förbryllad.
            </seg>
            <seg n="b6beabef">
              Sedan har vi det här med att underfinansiera budgeten. Ja, man
              gör ju det i en lågkonjunktur. Staten är en regulator för den
              övriga ekonomin. Vid lågkonjunktur stimulerar man, och då underbalanserar
              man en del. Vid högkonjunktur tankar man tillbaka en del av det.
            </seg>
            <seg n="b38e42f9">
              Men, Per Bolund, du lånar lika mycket till din budget som alliansregeringen
              gör. Ni har samma nivå på lånebehovet i ert budgetförslag som
              alliansregeringen har. Fredrik Olovsson stod nyss och kallade
              oss oansvariga, för han lånar några miljarder mindre. Det innebär
              ju per definition att du också är oansvarig, Per Bolund. Hur ska
              ni kunna samarbeta framöver?
            </seg>
            <seg n="734a9708">
              (Applåder)
            </seg>
          </u>
          <note type="speaker" n="17cf201d">
            Anf. 139 PER BOLUND (MP) replik:
          </note>
          <u who="per_bolund_4dcd65" xml:id="i-e8cae41e9e0026a5-5" n="f52ff743">
            <seg n="a2c1a085">
              Herr talman! Vi krigar självklart också för våra förslag, och
              det kommer vi att fortsätta med. Vi kommer att ha en omröstning
              här i riksdagen senare i höst. Då kommer Miljöpartiet att lägga
              fram sitt budgetförslag. Vi hoppas få en majoritet av kloka ledamöter
              bakom det förslaget. Jag gissar att det inte kommer att bli så
              utan att regeringen håller fast vid sitt förslag i stället. Men
              det är där omröstningen kommer att ske om budgeten.
            </seg>
            <seg n="d87fbd5d">
              Du frågade mig också om principen om det ska vara en majoritet
              bakom förslaget. Även om regelverket tillåter att man inte har
              en majoritet bakom sina förslag i riksdagen tycker jag att man
              har ett ansvar att se till att det finns en majoritet bakom ens
              förslag. Det sade jag i mitt förra anförande, och det säger jag
              nu också.
            </seg>
            <seg n="690a6e43">
              Det ansvaret har inte regeringspartierna tagit. Det skapar osäkerhet
              och instabilitet i den ekonomiska politiken, och det är djupt
              olyckligt och djupt oansvarigt.
            </seg>
            <seg n="e46029e2">
              Jag är också keynesian; jag tycker också att man ska stimulera
              ekonomin när det är dåliga tider. Men det gäller att göra det
              på ett sätt som är effektivt och verkligen leder till att man
              stimulerar ekonomin och får fler människor i arbete.
            </seg>
            <seg n="fe05ec05">
              Vi tycker att det är mycket mer effektivt att använda resurserna
              till att göra viktiga investeringar inför framtiden – bygga järnvägar
              som fungerar så att godstransporterna kommer fram och bygga ut
              den förnybara energiförsörjningen så att vi får leveranser av
              el till ett bra pris även i framtiden.
            </seg>
            <seg n="a3d42e9b">
              Däremot tror jag att Keynes själv inte skulle hålla med om att
              det bästa vid lågkonjunktur skulle vara att sänka skatten för
              dem med allra högst inkomster. Då tror jag att man är väldigt
              långt bort från den ekonomiska teori som man själv hänvisar till
              – i det här fallet från Kristdemokraternas sida. Det handlar ju
              om att stimulera ekonomin på ett effektivt sätt, och där har regeringen
              tyvärr inte kommit med bra förslag.
            </seg>
          </u>
          <note type="speaker" n="dbf201c1">
            Anf. 140 SVEN-OLOF SÄLLSTRÖM (SD):
          </note>
          <note n="925e3fc2">
            Herr talman! Jag vill börja med att yrka bifall till förslaget
            i utskottets betänkande och avslag på reservationen.
          </note>
          <u who="sven-olof_sallstrom_2f04ec" xml:id="i-6af2d6bf95a1b0e9-0" n="3e905b7b">
            <seg n="44ed505b">
              Sverigedemokraterna säger nej till höjd brytpunkt för statlig
              skatt. Att höja brytpunkten för när man ska betala statlig skatt
              är en dålig åtgärd om det är jobb man vill skapa. Det tror jag
              att vi kan vara rätt överens om.
            </seg>
            <seg n="bc6fa904">
              Det handlar för Alliansen i stället om att tillfredsställa vad
              man upplever som sina egna väljargrupper. Med lånade pengar och
              ett negativt finansiellt sparande som konsekvens vill man alltså
              i ett valår använda statens finanser för att bedriva valkampanj.
              Överskottsmål och balans i de offentliga finanserna får stå tillbaka
              för det gemensamma målet om fyra år till.
            </seg>
            <seg n="08bb6127">
              Under de förutsättningarna är det för en sverigedemokrat inte
              svårt att ge stöd till det gemensamma rödgröna utskottsinitiativet.
              Tvärtom gör man det med stolthet, och med sunda statsfinanser
              som mål är det en självklarhet.
            </seg>
            <seg n="25692720">
              Till eventuella borgerliga konspirationsteoretiker vill jag bara
              ha det sagt att inga förhandlingar, inga samtal och inga möten
              bakom stängda dörrar har föregått detta. Vi sverigedemokrater
              råkar bara ha samsyn med de rödgröna i denna principiellt viktiga
              fråga, på samma sätt som vi ibland har beröringspunkter med Alliansens
              politik.
            </seg>
            <seg n="a9dd2f18">
              Vi agerar ansvarsfullt och med sunda statsfinanser som mål utifrån
              vår position som vågmästare, något som dagens situation med en
              osedvanligt svag minoritetsregering ger utrymme för – en minoritetsregering
              som inte har kraft eller vilja att förankra sin politik i Sveriges
              riksdag.
            </seg>
            <seg n="fdeaa9f1">
              Herr talman! Efter nästa års val har vi med största sannolikhet
              återigen en minoritetsregering. Oavsett vilken färg denna minoritetsregering
              kommer att ha ska den försöka vinna stöd för sin politik i denna
              kammare.
            </seg>
            <seg n="a219b8fc">
              I takt med att Sverigedemokraternas stöd ökar – och det kommer
              att fortsätta öka – kommer möjligheterna att bilda hållbara majoriteter
              utan SD samtidigt att minska.
            </seg>
            <seg n="c454c345">
              I dag är det svårt att sia om hur majoritetsförhållandena kommer
              att se ut efter valet 2014 eller för all del efter valen 2018
              eller 2022. Det enda vi med säkerhet kan säga är att i takt med
              ökade opinionssiffror och valresultat för Sverigedemokraterna
              kommer uttalanden som aldrig, aldrig någonsin, och inte ta i med
              tång snabbt att glömmas bort och minska i betydelse.
            </seg>
            <seg n="d440782c">
              Oavsett vad dagens partiföreträdare slår fast, oavsett vilka
              invektiv som i dag hörs från talarstolen från gårdagens politiker
              som Carl B Hamilton måste morgondagens politiker förhålla sig
              till då rådande politiska realiteter.
            </seg>
            <seg n="aebd1721">
              Herr talman! Sverigedemokraternas budgetmotion innehåller massiva
              satsningar på vår gemensamt finansierade välfärd men också stora
              skattesänkningar för vanliga löntagare, för pensionärer och inte
              minst för småföretagare. Sverigedemokraternas budgetmotion har
              dessutom ett positivt finansiellt sparande och minskar statsskulden
              med över 26 miljarder kronor i förhållande till regeringens förslag.
            </seg>
            <seg n="144a52a5">
              Vi tar ansvar i dag, och vi är beredda att ta ansvar i framtiden.
            </seg>
          </u>
          <note type="speaker" n="874ab58a">
            Anf. 141 CARL B HAMILTON (FP) replik:
          </note>
          <u who="carl_b_hamilton_cb6e47" xml:id="i-98a351687d71e35f-4" n="cd03f99e">
            <seg n="5ed747a3">
              Herr talman! Jag noterade att Sven-Olof Sällström talade om sin
              samsyn med de rödgröna i den här frågan och att han förutser att
              om man i framtiden ska bilda majoritet i Sveriges riksdag får
              det ske med Sverigedemokraterna. Man får väl säga att som prognos
              är detta inte helt orimligt om man nu bryter upp det nuvarande
              budgetregelverket.
            </seg>
            <seg n="3c8ade7d">
              Det som de rödgröna gör är att ändra de krav som man har ställt
              för att man vill ha en stabil ekonomisk politik på ett sätt som
              för in Sverigedemokraterna i mitten och gör att de står som kyrkan
              mitt i byn.
            </seg>
            <seg n="517f5cb0">
              Dagens nummer av Dagens Industri illustrerar denna tes väldigt
              väl. Där är en tarm som är ungefär en femtedel av det närmast
              Kim Il Sung-artade porträttet av Sven-Olof, som jag gratulerar
              till som marknadsföringsåtgärd. Längst ned på sidan är det två
              frimärksstora bilder på Magdalena Andersson och Fredrik Olovsson.
            </seg>
            <seg n="daaa85c0">
              Detta illustrerar min tes. Nu ska jag ta min fråga till Sven-Olof
              Sällström: Var detta ett bra gemensamt utskottsinitiativ? Är du
              ledsen eller besviken i dag?
            </seg>
          </u>
          <note type="speaker" n="fcd4e7da">
            Anf. 142 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-00bd022a56e2afc8-0" n="3e905b7b">
            <seg n="db57269d">
              Herr talman! Alliansregeringen ville sänka skatten för oss som
              tjänar mest. Man påstår att det är en bra skattesänkning. I vårt
              förslag vill vi sänka skatten mer än alliansregeringen för pensionärerna.
              Vi vill ge ytterligare stöd till garantipensionärerna. Vi satsar
              på sjukskrivna. Vi satsar på arbetslösa och så vidare. För oss
              är det betydligt bättre prioriteringar.
            </seg>
            <seg n="b9c8b188">
              Ja, jag är nöjd i dag.
            </seg>
          </u>
          <note type="speaker" n="01eb70a8">
            Anf. 143 CARL B HAMILTON (FP) replik:
          </note>
          <u who="carl_b_hamilton_cb6e47" xml:id="i-98a351687d71e35f-5" n="cd03f99e">
            <seg n="9b332a05">
              Herr talman! Sven-Olof Sällström säger sig vara nöjd i dag. Från
              hans utgångspunkter är det inte förvånande. Det har ju varit en
              tydlig samsyn med de rödgröna partierna här.
            </seg>
            <seg n="30ba3c8d">
              Min andra fråga är en naturlig uppföljningsfråga till Sven-Olof
              Sällström: Har ni i Sverigedemokraterna gett upp tanken på fler
              gemensamma initiativ?
            </seg>
          </u>
          <note type="speaker" n="55bf3220">
            Anf. 144 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-00bd022a56e2afc8-1" n="3e905b7b">
            <seg n="2f75052f">
              Herr talman! Oavsett vilka som lägger fram förslag i den här
              församlingen, oavsett om det är alliansregeringen, andra enskilda
              partier eller de rödgröna tillsammans – om det är en bra politik
              som vi står bakom kommer vi att ansluta oss till den.
            </seg>
          </u>
          <note type="speaker" n="9bcaff16">
            Anf. 145 ULLA ANDERSSON (V):
          </note>
          <u who="ulla_andersson_ab2816" xml:id="i-e2ec98ec267d1104-0" n="f5ad4f20">
            <seg n="347c2920">
              Herr talman! Under 90-talet var Vänsterpartiet med och sanerade
              statsfinanserna efter den högerregering som då hade varit. Vi
              vet hur en hög statsskuld påverkar människor med låga inkomster.
              Det är de som får betala priset för den politiken.
            </seg>
            <seg n="23fe5a2d">
              Det är därför vi har varit med och tagit det här initiativet.
              Vi menar att sänkt skatt för högavlönade inte ska komma till stånd
              på bekostnad av en högre statsskuld. Man ska inte låna pengar
              för att sänka skatterna för dem som har det bäst.
            </seg>
            <seg n="4bae6594">
              Vi vet att en allt större andel av befolkningen i Sverige har
              låg ekonomisk standard enligt Statistiska Centralbyrån. Det är
              en tydlig indikator på en risk för fattigdom och social exkludering.
              År 2005 hade Sverige bland samtliga EU-länder den lägsta andelen
              av befolkningen med låg ekonomisk standard. I dag har nio länder
              gått förbi oss. Bland OECD-länderna har vi tappat till en 14:e
              plats från att ha haft förstaplatsen.
            </seg>
            <seg n="ec631345">
              Vi har förlorat plats efter plats i den liga vi borde leda, jämlikhetsligan.
              I dag kom en ny rapport från Kanada som visar att förtroendet
              för välfärdsstaten sjunker mest i Sverige bland de nordiska länderna.
              Sverige är det land där fattigdom och ekonomiska skillnader ökar
              mest.
            </seg>
            <seg n="8ea2cfce">
              Till detta kan vi lägga Konjunkturinstitutets prognoser – eller
              Lars Calmfors eller någon annans – om att vi för att klara välfärden
              med den kvalitet vi har i dag kommer att behöva höja skatterna
              med 80 miljarder de kommande tre åren om vi ska klara överskottsmålet.
            </seg>
            <seg n="67ae8746">
              Sedan 2006 har högerregeringen lagt 27 gånger mer på skattesänkningar
              än på vård, skola och omsorg. Det har finansierats med försämringar
              i de olika gemensamma trygghetsförsäkringarna, såsom sjukförsäkring,
              a-kassa och föräldraförsäkring. Då förstår de allra flesta varför
              vi sjunker i jämlikhetsligan.
            </seg>
            <seg n="0f1782c4">
              Högern har verkligen prioriterat att öka ojämlikheten, och de
              har dessutom valt att ihop med Sverigedemokraterna sänka bolagsskatterna
              för bankerna i stället för att satsa på välfärden.
            </seg>
            <seg n="831c9231">
              Ökningen av den relativa fattigdomen i Sverige har varit åtta
              gånger så stor mellan 2006 och 2011 jämfört med mandatperioden
              innan. Andelen ensamstående kvinnor med barn som ligger under
              den relativa fattigdomsgränsen har ökat med nästan 50 procent,
              och den andel som lever med långvarigt låg ekonomisk standard
              har ökat med nästan 70 procent. Det vill säga människor som tvingas
              leva under väldig ekonomisk utsatthet under lång tid. Jag undrar
              om någon i de nya Moderaterna kan känna och veta vad det innebär.
              Kristdemokraterna hoppas väl att någon ska förbarma sig och komma
              med en matkasse till en fattig familj.
            </seg>
            <seg n="a7ea4475">
              Skillnaden mellan mäns och kvinnors inkomster har ökat med 18
              000 per år, och de 10 procenten rikaste har sett sina inkomster
              förstärkas med 79 000 kronor per år medan de fattigaste 10 procenten
              har flera tusenlappar mindre i plånboken i dag än de hade 2006.
            </seg>
            <seg n="f3166484">
              Folkpartiet är tydligt med att inkomstskillnaderna bör öka ytterligare.
              Man kämpar med näbbar och klor, ibland på ett ovärdigt sätt, för
              att få den möjligheten.
            </seg>
            <seg n="4cee57dc">
              I den budget vi nu håller på att diskutera en del av tar högern
              ytterligare steg. Man har prioriterat att ge de 20 procent som
              har högst inkomster nästan hälften av inkomstförstärkningarna
              på lånade pengar.
            </seg>
            <seg n="ef1368e0">
              Vi, Socialdemokraterna och Miljöpartiet har tagit det här initiativet
              tillsammans. Vi menar att det är oansvarigt att sänka skatten
              för dem med högst inkomster på lånade pengar. Det är oansvarigt
              att öka inkomstskillnaderna eftersom det påverkar samhällsutvecklingen
              negativt, liksom samhällsekonomin i stort. Det är oansvarigt,
              för det leder inte till fler jobb utan enbart till ökad statsskuld.
            </seg>
            <seg n="65cffa9c">
              De 10 procenten med högst inkomster får en fjärdedel av skattesänkningarna
              i regeringens budget. Det ökar ojämlikheten. Och det ökar ojämställdheten,
              eftersom sju av tio är män i den inkomstgruppen. Men så ser högerns
              fördelningspolitik ut. Att det får ske med lånade pengar är totalt
              underordnat.
            </seg>
            <seg n="4a53ca71">
              Det är tur att vi som opposition har den demokratiska möjligheten
              att stärka statens finanser när högerregeringen vill urholka dem
              och öka statsskulden just för att sänka skatten för dem som redan
              har det bäst. Den möjligheten har vi. Vi kan lyssna på Per Molander,
              som har varit initiativtagare till och grundare av hela det ekonomiska
              ramverket. Han säger:
            </seg>
            <seg n="f74ab778">
              Ett utskottsinitiativ som stärker statsfinanserna är helt förenligt
              med regelverket. Det bryter inte mot reformen eftersom det förbättrar
              måluppfyllelsen.
            </seg>
            <seg n="c05993c5">
              Regelverket kom till för att statsfinanserna inte skulle urholkas.
              Men nu har vi en regering som är beredd att ta till vilka metoder
              som helst för möjligheten att urgröpa statsfinanserna. Den är
              ideologiskt driven av sänkta skatter.
            </seg>
            <seg n="b7a44ff9">
              Dessutom är det oansvarigt att kringgå gällande regelverk kring
              överskottsmålet. I stället för att på ett ärligt och öppet sätt
              lägga fram förslag till ändringar försöker ni fuska igenom det.
            </seg>
            <seg n="31967c8e">
              Högern vill påstå att det inte är möjligt att ta sådana här utskottsinitiativ.
              Då vill jag ställa frågan: Varför har ni tillsatt Budgetprocesskommittén?
              Syftet med den var ju från högerns sida att täppa till de demokratiska
              möjligheter som finns för en opposition att just stärka statens
              finanser. Ni har inte kommit överens. Vi har olika syn på vikten
              av att kunna stärka statens finanser.
            </seg>
            <seg n="1f1f0bfd">
              Tyvärr lyckades vi från de rödgröna inte stoppa det femte jobbskatteavdraget,
              eftersom Sverigedemokraterna anser att det är viktigt att sänka
              skatten för dem som har jobb och att straffbeskatta sjuka, arbetslösa
              och föräldralediga. När skatten dessutom, via femte jobbskatteavdraget,
              sänks nästan dubbelt så mycket för Jimmie Åkesson och hans bundsförvanter
              i partitoppen jämfört med ett affärsbiträde är det självklart
              en toppenpolitik i Sverigedemokraternas ögon.
            </seg>
            <seg n="5807b70b">
              Det är en minoritetsregerings ansvar att skapa majoritet för
              sina förslag. Högerregeringen har valt att inte göra det.
            </seg>
            <seg n="57cdb51e">
              Vänsterpartiet har valt att lägga fram ett budgetförslag som
              bygger på att man ska stärka välfärden, öka den ekonomiska jämlikheten
              och öka jämställdheten mellan kvinnor och män. För oss står jobben
              i fokus, full sysselsättning. Med vårt förslag skulle vi få en
              kraftigt förbättrad sjukvård. Kvinnor skulle inte behöva vända
              i dörrarna på förlossningsavdelningen. Barn i förskolan skulle
              få en lugnare och mer utvecklande miljö. Personalen i äldreomsorgen
              och i skolan skulle tvingas stressa mindre, och mängder av nya
              jobb skulle skapas. Det är vårt alternativ till högerns oansvariga
              ekonomiska politik.
            </seg>
          </u>
          <note n="7aeed9b5">
            Jag yrkar bifall till utskottets förslag.
          </note>
          <note type="speaker" n="c7bf3a4e">
            Anf. 146 CARL B HAMILTON (FP) replik:
          </note>
          <u who="carl_b_hamilton_cb6e47" xml:id="i-98a351687d71e35f-6" n="cd03f99e">
            <seg n="372cccba">
              Herr talman! Jag skulle vilja ta upp två saker.
            </seg>
            <seg n="38a07830">
              Den första gäller sällskapet i vilket ni gör detta. Sverigedemokraternas
              företrädare Sven-Olof Sällström talar i dag om samsyn i debatten
              med bland annat Vänsterpartiet – det är en samsyn med Vänsterpartiet
              från Sverigedemokraternas sida – och att han är nöjd med sitt
              samarbete med de rödgröna.
            </seg>
            <seg n="2066f8d7">
              3 miljarder och tre år tog det. 3 miljarder var priset för den
              här samsynen och nöjdheten. Var det ett lagom pris? Uppenbarligen
              var det inte tillräckligt högt, utan det accepterades av bland
              annat Vänsterpartiet. Det förvånade mig faktiskt väldigt mycket
              att man inte förstod från Vänsterpartiets sida – eller man kanske
              förstod det – att den här operationen, om man kallar det så, med
              det gemensamma utskottsalternativet ofrånkomligen legitimerar
              och ökar acceptansen för Sverigedemokraterna.
            </seg>
            <seg n="5b9aa1a8">
              Det kanske inte gör det i Vänsterpartiet, men bland många väljare
              tror jag att det gör det. Socialdemokraterna, Vänsterpartiet och
              Miljöpartiet samarbetar de facto, har en samsyn, med Sverigedemokraterna.
              Det är klart att det legitimerar det partiet hos väldigt stora
              grupper som kanske hade stått och vacklat annars.
            </seg>
            <seg n="8d57941b">
              Ulla Andersson nämnde Per Molander. Nu är inte Ulla Andersson
              någon anhängare av det här med ramverk i budgetpolitiken, så det
              är ingen idé att driva det för långt. Jag vill bara påminna om
              att han står för det som jag kallar det finansdepartementala regelverket,
              men han har inte gjort någonting med riksdagsordningen, och det
              är riksdagsordningen som ni bryter mot i det här sammanhanget.
              Det är inte Per Molander man kan luta sig mot där.
            </seg>
          </u>
          <note type="speaker" n="2483830b">
            Anf. 147 ULLA ANDERSSON (V) replik:
          </note>
          <u who="ulla_andersson_ab2816" xml:id="i-e2ec98ec267d1104-1" n="f5ad4f20">
            <seg n="de36183c">
              Herr talman! Vänsterpartiet har ju varit med och sanerat statsfinanserna
              efter det att du var ansvarig, Carl B Hamilton. Jag tycker att
              vi verkligen har fått ta ansvar för det du har ställt till med,
              och vi har på olika sätt försökt rätta till det.
            </seg>
            <seg n="90f34903">
              Tittar man i den senaste Sifoundersökningen kan man se att Vänsterpartiet
              har ungefär dubbelt så högt förtroende bland svenska folket när
              det gäller ekonomisk politik jämfört med Folkpartiet. Jag tycker
              att det säger ganska mycket. Jag tror att svenska folket faktiskt
              vet att vi är ett parti som verkligen menar allvar när vi säger
              att vi vill satsa på välfärden och pressa ned arbetslösheten,
              att vi tror på den ekonomiska jämlikheten och att människor ska
              ha makt och inflytande över sin egen vardag.
            </seg>
            <seg n="c9d0e65f">
              Men jag undrar lite över Carl B Hamilton. Hur mår du på morgonen
              när du ser dig själv i spegeln, när du på det här sättet försöker
              smeta det runt omkring dig?
            </seg>
            <seg n="77b5bc4c">
              Vi hade gett Sverigedemokraterna utrymme om vi hade ändrat vår
              politik för att vi fått höra att de skulle stödja den. Då hade
              vi verkligen gett dem utrymme. Menar du att vi skulle ha gjort
              det? Menar du att vi skulle ändra på vår politik för att Sverigedemokraterna
              skulle stödja den? Gör du det? Nej. Jag menar att det är du, Carl
              B Hamilton, som med ditt agerande har gjort att Sverigedemokraterna
              har fått det utrymme som de nu har fått.
            </seg>
            <seg n="63955bc9">
              Vi rödgröna skulle också ha kunnat skriva debattartiklar om femte
              jobbskatteavdraget och haft oss, men vi har valt att göra det
              här på ett värdigt sätt. Vi vet att ni inte samtalar eller förhandlar
              med Sverigedemokraterna, och ni vet att vi inte heller gör det.
              Därför vill jag be dig att sansa dig.
            </seg>
          </u>
          <note type="speaker" n="690e6d8a">
            Anf. 148 CARL B HAMILTON (FP) replik:
          </note>
          <u who="carl_b_hamilton_cb6e47" xml:id="i-98a351687d71e35f-7" n="cd03f99e">
            <seg n="aad799cc">
              Herr talman! Jag tror inte att ni behövde tala med varandra,
              Ulla Andersson. Det var så uppenbart att det skulle bli som hand
              i handske. Och ni delade faktiskt upp ert utskottsinitiativ i
              två delar. Ni hade kunnat välja att ta det bara i ett. Då hade
              inte den här situationen över huvud taget uppstått.
            </seg>
            <seg n="03e0eda2">
              Ni tog det i två delar, en med jobbskatteavdraget och en med
              den höjda brytpunkten. Det naturliga hade naturligtvis varit att
              göra det i ett utskottsinitiativ. Men det gjorde ni inte, för
              det hade inte passat den här pakten under bordet, som jag talar
              om, med Sverigedemokraterna.
            </seg>
            <seg n="371fbf46">
              Sedan kan man naturligtvis tala om Folkpartiet. Det är alltid
              på sätt och vis trevligt. Men nu påpekade jag faktiskt att det
              är Sverigedemokraterna som ni är i sällskap med – inte Folkpartiet.
            </seg>
            <seg n="e226548d">
              Jag undrar ändå över hur det är på Vänsterpartiets kammare. Ni
              har ju så uppenbart hamnat på samma linje, i samma båt, i samma
              box som Sverigedemokraterna. Ni hade kunnat undvika det om ni
              hade gjort på det sätt som jag sade, nämligen haft ert utskottsinitiativ
              i ett enda stycke och inte delat det i två delar. Men ni utformade
              och skräddarsydde det så att det skulle passa även Sverigedemokraterna.
              Och därmed är vi ställda i den här situationen.
            </seg>
            <seg n="d08e9d93">
              Det är inte de 3 miljarderna, som Ulla Andersson gläds åt, som
              jag är så orolig för, utan det är principen. Nu river man upp
              en budgetordning som skyddar en minoritetsregering och som skapar
              det förhållande som Anders Sellström tidigare talade om, att den
              som har flest röster vinner, inte den som har majoritet. Ställer
              man kravet på majoritet är vi tillbaka i 70- och 80-talen.
            </seg>
          </u>
          <note type="speaker" n="633ab86b">
            Anf. 149 ULLA ANDERSSON (V) replik:
          </note>
          <u who="ulla_andersson_ab2816" xml:id="i-e2ec98ec267d1104-2" n="f5ad4f20">
            <seg n="75fe872c">
              Herr talman! Jag är nog mer orolig över principen att alltid
              sänka skatter för att lösa alla samhällsproblem, Carl B Hamilton.
              Jag tycker att ni borde ha insett att det inte riktigt funkar.
              Ni är så ideologiskt blinda att ni fortfarande efter sju år av
              sänkta skatter, framför allt för dem som tjänar mest, inte har
              kommit till en bättre insikt. Det har inte lett till lägre arbetslöshet
              utan i stället till en krackelerad välfärd och en ökad ekonomisk
              ojämlikhet.
            </seg>
            <seg n="7330a1cc">
              Dessa skatteförslag är två olika delar i skattelagstiftningen.
              Det vet Carl B Hamilton mycket väl. Ni kunde ha valt att säkra
              en majoritet för era förslag, men ni valde att inte göra det.
              Ni lade fram förslag om det femte jobbskatteavdraget när ni visste
              att Sverigedemokraterna stödde det, och ni straffbeskattar sjuka,
              arbetslösa och föräldralediga ihop med Sverigedemokraterna. Det
              är en samsyn som ni delar.
            </seg>
            <seg n="1ffcb39e">
              Ni har valt att inte ändra er politik för att Sverigedemokraterna
              också vill straffbeskatta sjuka, arbetslösa och föräldralediga.
              Jag tänker inte ändra Vänsterpartiets politik för att vi anser
              att högavlönade inte ska ha ännu mer sänkt skatt – för att Sverigedemokraterna
              också nu har insett att det kanske inte är så bra politik.
            </seg>
            <seg n="c4a4c496">
              Att ta ansvar för statens finanser handlar om att föra en ekonomisk
              politik som pressar ned arbetslösheten, som ser till att öka den
              ekonomiska jämlikheten och bygga en gemensam välfärd för alla
              de människor som bor här, inte en ekonomisk politik som ökar statens
              skuldsättning för att de som redan har det bäst ska få det ännu
              bättre.
            </seg>
          </u>
          <note type="speaker" n="2155cf4e">
            Anf. 150 ANDERS SELLSTRÖM (KD) replik:
          </note>
          <u who="anders_sellstrom_c28c99" xml:id="i-e64172358b21dabf-5" n="097de41a">
            <seg n="88f5e567">
              Fru talman! Precis som jag sade till Per Bolund är det alltid
              intressant att lyssna till vad man säger i sitt anförande från
              talarstolen. Ulla Andersson pratade om att ta finansiellt ansvar.
              Jag noterar att Vänsterpartiet lånar mer pengar än vad alliansregeringen
              gör. Ni lånar mest av alla. Ni försämrar det finansiella sparandet
              mest av alla partier. Det är bara att läsa i er budgetmotion,
              s. 68.
            </seg>
            <seg n="f0bcbac5">
              Ni går sedan ifrån era budgetmotioner innan vi har debatterat
              dem i riksdagen genom att lämna er mycket märkliga marginalskattepolitik.
              Om ni skulle få igenom det förslag ni driver här stärker ni alliansregeringens
              finansiella sparande, men er egen politik förstärks inte över
              huvud taget. Ni har redan räknat in er budget. Här framstår det
              som att ni blir än mer oansvariga i ert förhållningssätt. Det
              är lite märkligt.
            </seg>
            <seg n="967e2112">
              Man tar i betänkandet upp de orättvisa fördelningspolitiska effekterna.
              Men i er skattepolitik höjer ni marginalskatterna för dem som
              tjänar 36 000–50 000 till över 60 procent. Sedan sjunker marginalskatten
              för dem som tjänar över 50 000 till 57 procent. Tala om sneda
              fördelningspolitiska effekter. Det är märkligt hur ni använder
              er marginalskattepolitik. Det är lite underligt.
            </seg>
            <seg n="427f8308">
              Varför överger ni er marginalskattepolitik för att ansluta er
              till Sverigedemokraternas innan vi ens har hunnit diskutera er
              egen budget? Det är ett märkligt sätt att hantera olika budgetar
              i kammaren. Jag vill gärna ha svar på frågorna, Ulla Andersson.
            </seg>
          </u>
          <note type="speaker" n="61434f89">
            Anf. 151 ULLA ANDERSSON (V) replik:
          </note>
          <u who="ulla_andersson_ab2816" xml:id="i-e2ec98ec267d1104-3" n="f5ad4f20">
            <seg n="1635e629">
              Fru talman! Huvudmålet för Vänsterpartiets ekonomiska politik
              är full sysselsättning. Vi har varit ärliga och öppna med att
              vi anser att överskottsmålet ska ändras till ett mål om budget
              i balans över en konjunkturcykel. Vi har de flesta ekonomer med
              oss i den frågan på både höger- och vänsterkanten.
            </seg>
            <seg n="d2ac9f30">
              Det fanns ett stort problem med en hög statsskuld. I dag är problemet
              hög arbetslöshet, att människor ligger i sjukhuskorridorerna i
              stället för i sjukhussalar, att äldre människor inte får den omsorg
              de behöver och så vidare. Vi tycker att ekonomin ska stimuleras
              för att skapa jobb. Vi tycker inte att ekonomin ska stimuleras
              så att höginkomsttagare ska få skattesänkningar. Det leder inte
              till fler jobb. Det är ett slöseri med pengar, och det ökar den
              ekonomiska ojämlikheten.
            </seg>
            <seg n="dc1e9289">
              Vi trappar av jobbskatteavdraget med 50 000 kronor. Vi menar
              att människor som tjänar 50 000 kronor och däröver har råd att
              avstå de skattesänkningar de har fått av er eftersom vi tycker
              att det är viktigare att satsa på välfärden. Det är därför vi
              får de marginalskatteeffekterna vid den brytpunkten, som Anders
              Sellström inte har beskrivit.
            </seg>
            <seg n="13c98884">
              Hur känns det, Anders Sellström, att stå här och så intensivt,
              med näbbar och klor, försvara en skattesänkning för människor
              som tjänar över 36 000 kronor i månaden? Jag har inte sett dig
              slåss så febrilt för alla de människor som i dag inte ens har
              råd att ha mat på bordet, för alla de människor som faktiskt inte
              får vara kvar i sjukförsäkringen för att de är sjuka eller för
              alla de äldre som inte får den hemtjänst de faktiskt behöver.
              Jag skulle vilja se glöden i den kampen. Den saknas verkligen.
            </seg>
          </u>
          <note type="speaker" n="2972eb23">
            Anf. 152 ANDERS SELLSTRÖM (KD) replik:
          </note>
          <u who="anders_sellstrom_c28c99" xml:id="i-e64172358b21dabf-6" n="097de41a">
            <seg n="3edba5f1">
              Fru talman! Ulla Anderssons diskussion om fördelningspolitiska
              effekter är märklig. Det är vad vi pratar om i dag. Senare ska
              vi diskutera andra frågor.
            </seg>
            <seg n="10d3409c">
              År 2002 stödde du och ditt parti en socialdemokratisk regering.
              Då var andelen som betalar statlig skatt 18 procent. Då föreslogs
              det att andelen skulle sänkas till 17 procent. Det tyckte Vänsterpartiet
              var bra politik och stod upp för den i riksdagen. Inga fler än
              17 procent av de heltidsarbetande skulle behöva betala statlig
              skatt. Ni stod upp för förslaget och slogs för den budgeten. Den
              genomfördes i riksdagen. I dag betalar 29 procent av alla heltidsarbetande
              i Sverige statlig skatt. Vi vill sänka den andelen till 26 procent.
              Då säger Vänsterpartiet nej, inte kan man bete sig så.
            </seg>
            <seg n="beb38cce">
              Har ni ändrat er så drastiskt från 2002 i er syn på hur man hanterar
              marginalskatter i Sverige till i dag, eller har det bara att göra
              med att i dag styr alliansregeringen och vill göra små justeringar
              och då styrde Socialdemokraterna och gjorde större justeringar
              i skatteskalan? Då höjdes taket med 19 000 kronor. Vi höjer taket
              med 15 000 kronor. Ni genomförde en större höjning av skiktgränsen
              2002 än vad vi vill göra i dag. Den statliga skatten omfattar
              i dag betydligt fler människor än vad den gjorde på den tiden
              Ulla Andersson stödde regeringen. Varför står du inte upp för
              förslaget i dag när du gjorde det då? Har ni ändrat er syn på
              fördelningspolitiska effekter och statlig skatt?
            </seg>
          </u>
          <note type="speaker" n="2a40fc41">
            Anf. 153 ULLA ANDERSSON (V) replik:
          </note>
          <u who="ulla_andersson_ab2816" xml:id="i-e2ec98ec267d1104-4" n="f5ad4f20">
            <seg n="b63df009">
              Fru talman! Ibland undrar jag om Anders Sellströms parti inte
              sitter i en regering där de samarbetar. När man samarbetar och
              ska försöka få igenom sina olika politiska förslag får man kompromissa.
              Jag vet att Kristdemokraterna har kompromissat bort mycket av
              sin politik. Eller hur? Ni gick till val på att inte höja bensinskatten.
              Det gjorde ni ganska snart. Ni gick till val på att de äldre skulle
              få det bättre. De betalar fortfarande högre skatt än vad de med
              jobb gör. Det är fortfarande en dålig äldreomsorg, trots att personalen
              kämpar febrilt.
            </seg>
            <seg n="61e4a908">
              Vi gjorde en kompromiss, och vi tycker inte att den var så bra.
              Vi tycker att människor med höga inkomster ska betala mer i skatt.
              Vi fick igenom andra saker i stället som vi är stolta över.
            </seg>
            <seg n="3ba09d3f">
              Effekten av ökad ekonomisk ojämlikhet är stor. Det visar omspännande
              forskning. Stora ekonomiska skillnader ger effekten att hälsan
              påverkas, missbruket ökar, skolresultaten sjunker, otryggheten
              ökar och så vidare. Ni borde fundera över detta i stället för
              att hela tiden försvara er politik så att de med högst inkomster
              ska få sänkt skatt.
            </seg>
            <seg n="4f1a26ba">
              Pengarna behövs i sjukvården, i äldreomsorgen, i skolan och i
              förskolan. Det finns många hål att stoppa in pengarna i, men ni
              väljer i stället att sänka skatten för dem som redan har det bäst.
              Det är inte att ta ekonomiskt ansvar. De som har råd ska bidra
              mer än vad de gör i dag. Det står jag för, och jag tror att många
              fler anser samma sak.
            </seg>
          </u>
          <note n="e6bbff3f">
            Överläggningen var härmed avslutad.
          </note>
          <note n="4d8fe021">
            21 § Subsidiaritetsprövning av förslag om inrättande av Europeiska
            åklagarmyndigheten
          </note>
          <note type="speaker" n="db81ea3b">
            Anf. 154 KERSTIN HAGLÖ (S):
          </note>
          <note n="ce292fcb">
            Fru talman! Vi ska debattera justitieutskottets utlåtande över
            en subsidiaritetsprövning av Europeiska kommissionens förslag
            till rådets förordning om inrättande av Europeiska åklagarmyndigheten.
          </note>
          <u who="kerstin_haglo_41f11a" xml:id="i-3a4dcb969f7fef97-0" n="d4dd8c5e">
            <seg n="8a296e37">
              Vi har i utskottet prövat vilken nivå förslaget ska ligga på;
              unionsnivå eller nationell nivå.
            </seg>
            <seg n="f2efd46e">
              Ett enigt utskott anser att förslaget i sin helhet strider mot
              både subsidiaritets- och proportionalitetsprincipen. Utskottet
              föreslår därför att riksdagen beslutar att lämna ett motiverat
              yttrande till Europaparlamentets, rådets och kommissionens ordförande.
            </seg>
            <seg n="24454f83">
              Hur enigt utskottet är kan vi diskutera vidare här, för det finns
              trots allt från Folkpartiet och Johan Pehrson ett särskilt yttrande
              där de anser att förslaget inte strider mot subsidiaritets- eller
              proportionalitetsprincipen. Låt mig återkomma till detta.
            </seg>
            <seg n="41745b91">
              Först lite kortfattat om vad förslaget går ut på. Det handlar
              om att inrätta en europeisk åklagarmyndighet där det övergripande
              syftet är att bekämpa brott mot EU:s finansiella intressen. Det
              handlar om missbruk och bedrägeri vad gäller EU-medel bland annat.
            </seg>
            <seg n="29706eae">
              Den här EU-åklagarmyndigheten ska ha exklusiv behörighet att
              utreda och åtala för den här typen av brott. Det innebär att medlemsstaternas
              åklagarbehörighet överlåts till EU.
            </seg>
            <seg n="c81270fd">
              Det kommissionen säger är att förslaget är nödvändigt eftersom
              medlemsstaterna inte förmår att bekämpa dessa brott på ett tillfredsställande
              sätt. Ja, varför säger då utskottet i sitt utlåtande att detta
              strider i sin helhet mot subsidiaritets- och proportionalitetsprincipen?
              Kommissionen har inte förmått att visa att det de vill uppnå,
              att på ett effektivt sätt bekämpa brott mot EU:s ekonomiska intressen,
              inte kan uppnås genom åtgärder på nationell nivå med stöd av det
              mellanstatliga samarbete som vi redan har i dag och som inte minst
              Eurojust erbjuder. Man kan säga att om ett brott innehåller en
              gränsöverskridande dimension finns redan i dagsläget Eurojust
              med tio års erfarenhet, kunskap och kompetens. Då ska vi veta
              att Eurojusts fulla potential inte är känd än eftersom inte alla
              medlemsstater har genomfört det senaste Eurojustbeslutet.
            </seg>
            <seg n="2429d07b">
              Det finns även andra förslag för att ytterligare underlätta internationellt
              straffrättsligt samarbete mellan medlemsstaterna. Vi har redan
              tagit vissa kliv inom sådant samarbete. Om kommissionen inte har
              kunnat påvisa det här på nationell nivå har man inte heller kunnat
              visa på att de här åtgärderna skulle må bättre på EU-nivå.
            </seg>
            <seg n="2a59decf">
              I sakfrågan är det givet så att vi socialdemokrater delar kommissionens
              uppfattning att det är viktigt och nödvändigt att kunna bekämpa
              brott mot ekonomiska intressen. Det är därför som vi har ett proportionalitetskriterium
              samtidigt som subsidiaritetsprövning ingår. Vi kan konstatera
              att detta förslag är långtgående och innebär inrättande av en
              ny överstatlig åklagarmyndighet.
            </seg>
            <seg n="52d29225">
              Fru talman! Det är uppenbart att införandet skulle få stora konsekvenser
              för svensk lagstiftning och svenska myndigheters verksamhet. Det
              sägs i förordningen att man i framtiden ska möjliggöra en utvidgning
              och kanske ge behörigheten till åklagarmyndigheten att omfatta
              annan grov gränsöverskridande brottslighet. Ja, då strider det
              i sin helhet mot subsidiaritets- och proportionalitetsprincipen.
            </seg>
            <seg n="966ffe48">
              Nu lite grann om formfrågan i riksdagen kring subsidiaritetsprövningen.
              Hanteringen har inte varit tillfredsställande enligt oss socialdemokrater.
              Hur regeringen har skött denna fråga är helt oacceptabelt. Utskottet
              har begärt att få en ståndpunkt från regeringen. Enligt riksdagsordningen
              ska regeringen komma inom två veckor. Vi fick bordlägga frågan
              i väntan på leverans. Inget levererades. Vi fick en text svart
              på vitt på ett papper där det stod att regeringen alltjämt analyserar
              förslaget och att man för närvarande inte kan ha någon inställning
              i frågan.
            </seg>
            <seg n="4eb34b93">
              I går i utskottet fanns en faktapromemoria på vårt bord där regeringen
              gör samma bedömning som ett enigt utskott, att förslaget i sin
              helhet strider mot både subsidiaritets- och proportionalitetsprincipen.
              Då hade regeringen analyserat färdigt när utlåtandet fanns på
              riksdagens bord och vi skulle debattera frågan i dag.
            </seg>
            <seg n="d1bcbecc">
              Det var ett enigt utskott som lämnade sitt utlåtande om förslaget
              till riksdagen att ge ett motiverat yttrande. Samtidigt finns
              det ett särskilt yttrande från Folkpartiet och Johan Pehrson där
              han skriver:
            </seg>
            <seg n="4796be0e">
              Jag delar kommissionens bedömning att förslaget om inrättande
              av den europeiska åklagarmyndigheten inte strider mot subsidiaritets-
              och proportionalitetsprincipen. Så avslutas det särskilda yttrandet
              med:
            </seg>
            <seg n="d218da30">
              I det rådande läget väljer jag dock att inte reservera mig mot
              förslaget att skicka ett motiverat yttrande.
            </seg>
            <seg n="3ca2ec45">
              Johan Pehrson får ordet lite senare. Jag skulle vilja att han
              talar om vad det var för rådande läge. Var det så att Johan Pehrson
              kände sig rätt slagen av ett enigt utskott? Var det så att Johan
              Pehrson inte hade med sig de folkpartistiska riksdagsledamöterna?
              I går fick Johan Pehrson regeringens utlåtande om att det strider.
              Då kan man undra – i regeringen ingår också Folkpartiet – om inte
              Johan Pehrson är rätt ensam i sin lilla vrå. Jag skulle vilja
              att Johan Pehrson talade om för oss hur han har kommit fram till
              sitt ställningstagande.
            </seg>
          </u>
          <note type="speaker" n="972a6658">
            Anf. 155 PATRICK RESLOW (M):
          </note>
          <u who="patrick_reslow_8e86e4" xml:id="i-1abd744840e1a031-0" n="2b5e290a">
            <seg n="a70a4156">
              Fru talman! Straff- och processrätten har genom historien utgjort,
              och utgör alltjämt, de mest centrala delarna av statsapparaten.
              Det är genom straff- och processrätten som varje tidsepoks styrelseskick
              gör sig påmint. Det gällde under antiken, och det gäller även
              i dagens moderna demokratier.
            </seg>
            <seg n="47d1721e">
              Åklagarväsendet är i allra högsta grad förknippat med denna ordning
              och utgör en central funktion i den moderna rättsstaten. Det finns
              därför all anledning att värna varje stats rätt att själv bestämma
              över sin straff- och processrätt samt de institutioner som lyder
              under denna och alltid tänka sig för både en och två gånger innan
              en sådan fundamental del av staten överlämnas till överstatliga
              organ. Det innebär inte ett absolut hinder, men det måste i vart
              fall påvisas mycket starka skäl för att flytta centrala delar
              av statsapparaten bort från statens ansvarsområde.
            </seg>
            <seg n="fc4c7d90">
              I föreliggande ärende har frågan aktualiserats. Kommissionen
              har som ett led i ett större lagstiftningsarbete föreslagit att
              det ska inrättas en gemensam europeisk åklagarmyndighet i syfte
              att stärka skyddet för EU:s ekonomiska intressen. Denna europeiska
              åklagarmyndighet föreslås få exklusiv behörighet att utreda och
              åtala för brott mot EU:s ekonomiska intressen. Kommissionen motiverar
              förslaget med att medlemsstaterna inte förmår att bekämpa aktuella
              brott på ett tillfredsställande sätt. Resursbrist, ett nationellt
              synsätt och svårigheter på grund av gränsöverskridande brottslighet
              anförs som orsaker till medlemsstaternas tillkortakommanden.
            </seg>
            <seg n="574da071">
              Fru talman! Det är utskottets mening att det är av stor vikt
              att på ett effektivt sätt bekämpa brott mot EU:s ekonomiska intressen.
              Denna typ av brottslighet kan slå hårt mot EU:s välstånd och är
              också ett hot mot den europeiska gemenskapens grundvalar.
            </seg>
            <seg n="511168d9">
              I dag utreds den här typen av brottslighet för Sveriges vidkommande
              av svenska åklagare med hjälp av bland annat polisen och Skatteverket.
              Någon överstatlig myndighet existerar däremot inte. Detta innebär
              att det nu föreliggande förslaget skulle medföra betydande förändringar
              och långtgående konsekvenser inom framför allt det straffprocessuella
              rättsområdet.
            </seg>
            <seg n="c27577a0">
              Föremålet för utskottets prövning är om det aktuella förslaget
              är förenligt med subsidiaritetsprincipen eller inte, alltså om
              det krävs överstatlig lagstiftning för att uppnå de önskvärda
              målen eller om detta görs bättre av medlemsstaterna själva. Detta
              förutsätter givetvis en grundlig konsekvensanalys och övervägande
              av en rad förhållanden.
            </seg>
            <seg n="1d92bdec">
              Regeringen anför i sitt ställningstagande att subsidiaritetsfrågan
              måste ägnas särskild uppmärksamhet när det handlar om förslag
              till lagstiftning inom just det straff- och processrättsliga området.
            </seg>
            <seg n="8396a60d">
              Det kan konstateras att kommissionens konsekvensanalys visar
              på alltför stora brister och variationer vad gäller antalet anmälda
              brott som leder till åtal och fällande domar. Det tyder på att
              det inte finns ett generellt problem inom EU på det området. Snarare
              kan det finnas en rad olika förklaringsvariabler till varför resultaten
              skiljer sig så mycket mellan medlemsstaterna. Det är därför onödigt
              långtgående att inrätta en central myndighet med likriktade åtgärder
              gentemot samtliga medlemsstater.
            </seg>
            <seg n="c7ab2ae6">
              Det bör också påpekas att det redan existerande samarbetet inom
              Eurojust är fullt tillräckligt för att bistå medlemsstaterna i
              det internationella samarbetet. Dessutom har alla medlemsstater
              heller inte genomfört det senaste Eurojustdirektivet. Det försvårar
              också att se vilka möjligheter som fullt ut finns att bistå medlemsstaterna.
              Det kan därför inte uteslutas att målen kan nås genom åtgärder
              på nationell nivå.
            </seg>
            <seg n="9864a7aa">
              Förslaget i dess nuvarande utformning är enligt såväl regeringen
              som utskottet därför inte förenligt med subsidiaritetsprincipen.
              Däremot har regeringen för avsikt att delta i de fortsatta diskussionerna
              och den kommande lagstiftningsprocessen och noga följa hur förslaget
              mottas bland övriga medlemsstater. Det välkomnas.
            </seg>
            <seg n="b20280b1">
              Regeringen menar vidare att förslaget strider mot proportionalitetsprincipen,
              då kommissionen kan vidta andra, mindre långtgående alternativ
              för att uppnå syftet med förslaget. Som exempel nämns åtgärder
              för att förebygga brott mot EU:s ekonomiska intressen. I bedömningen
              av såväl subsidiaritetsprincipen som proportionalitetsprincipen
              har utskottet i sin behandling av ärendet haft samma uppfattning,
              och utskottet är enigt i sin bedömning.
            </seg>
            <seg n="cfa8d4c3">
              Fru talman! Med detta sagt vill jag yrka bifall till utskottets
              utlåtande.
            </seg>
          </u>
          <note n="dae8389d">
            I detta anförande instämde Jan R Andersson och Krister Hammarbergh
            (båda M).
          </note>
          <note type="speaker" n="e485d7db">
            Anf. 156 JOHAN PEHRSON (FP):
          </note>
          <u who="johan_pehrson_6b4d75" xml:id="i-9ad9a4db83c74a1d-0" n="f9cd77cf">
            <seg n="f47c866f">
              Fru talman! Vi samarbetar i Europeiska unionen sedan ett antal
              år. Vi liberaler är varma anhängare av tanken att vi tillsammans
              fattar beslut, diskuterar och kommer fram till gemensamma lösningar
              för det som är bäst för vår del av världen. Vi vet vad som är
              alternativet. Den europeiska historien är milt sagt tyngd av mänskliga
              och humanitära katastrofer.
            </seg>
            <seg n="9e20b9da">
              Det är dock inte så att man till vardags känner att Europeiska
              unionen alltid beskrivs i positiva termer. Självklart har EU också
              utvecklats genom åren, begått misstag, tagit felsteg, gått för
              långt och missat att fatta viktiga beslut när det gällt. Men när
              man sammantaget utvärderar Europeiska unionen måste man ändå med
              alla rimliga mått mätt landa på att det har varit en helt avgörande
              institution och ett avgörande samarbete mellan medlemsstaterna
              för fred, demokrati och säkerhet i vår del av världen.
            </seg>
            <seg n="93c5c015">
              Nu reser Europa sig förhoppningsvis ur den kris som har präglat
              unionen. Det är många som har dömt ut unionen innan och sagt att
              vi inte skulle klara det och att det var medlemsländer som skulle
              åka all världens väg ut. De hade helt fel. Europeiska unionen
              är kvar. Jag tror att de som har förespått dess försvagning kommer
              att ha fel på sikt.
            </seg>
            <seg n="eb99e89c">
              Det är mycket riktigt, som tidigare har sagts av duktiga företrädare
              för utskottet från både Socialdemokraterna och Moderaterna, att
              detta är svårt. Jag gör också reflexionen att rättsordningarna
              genom historien för det mesta har varit nationella. Men historien
              om Europa är större än så.
            </seg>
            <seg n="2ec00f34">
              Vi har den kontinentala rätten, den germanska rätten och den
              anglosaxiska rätten som på olika sätt har blandats och getts och
              i dag utgör ryggraden i den europeiska rättsordningen och också
              de nationella rättsordningarna i medlemsstaterna.
            </seg>
            <seg n="dbf51c10">
              För Folkpartiets del kan vi konstatera att vi tycker att EU i
              något fall ägnar sig åt för mycket detaljer. Men ibland får man
              köpa paketen. Det är så det ser ut. Man får ge och ta. Det är
              som i vilket samarbete som helst.
            </seg>
            <seg n="66595fbf">
              I ett samarbete är det viktigare att man tar ett steg framåt
              än att man får berätta hur bra eller förträfflig man själv är
              i den ena eller andra nationen. Samarbete bygger på detta.
            </seg>
            <seg n="f2e79f0d">
              Vi tycker från Folkpartiet liberalerna att det finns områden
              som Europeiska unionen borde stärka. Det gäller att bekämpa brottslighet.
              När det handlar om att skapa förutsättningar för trygghet och
              respekt för mänskliga rättigheter i det gränslösa Europa är vi
              är övertygade om att man ytterligare behöver förstärka det rättsliga
              samarbetet.
            </seg>
            <seg n="b75b5159">
              Fru talman! Det är orsaken till att jag har ett särskilt yttrande
              i den text vi har framför oss. Det är en förhastad bedömning.
              Det finns mängder av sakinvändningar som Socialdemokraterna och
              Moderaterna nu för fram som jag har stor respekt för och till
              viss del kan dela. Det är ingen lätt fråga. Men att såga kommissionens
              förslag på subsidiaritet är för Folkpartiet liberalerna att gå
              något för långt.
            </seg>
            <seg n="6188717f">
              Jag kan försäkra att det inte är så att jag sitter ensam på min
              kammare och bär på den funderingen. Det är ganska väl förankrat
              i hela Folkpartiet att vi tror på mer av europeisk brottsbekämpning.
              Det är då ganska lämpligt att man börjar med det som är Europeiska
              unionens intressen för att se hur det ser ut.
            </seg>
            <seg n="9eae4b98">
              Det är en hel del resurser som har hamnat snett där avsikten
              har varit helt korrekt men där man i genomförandet har fallit
              på något. Det kan ha varit korruption. Korruption finns i alla
              länder och så också i Sverige. Låt oss inte tro något annat. Men
              det är tyvärr mycket värre på andra håll.
            </seg>
            <seg n="3e918691">
              Vi har olika mognadsgrad vad gäller kampen mot korruption. Därför
              skulle det vara önskvärt att se till att vi drev igenom detta
              på lång sikt på EU-nivå och ser till att man får effektivitet
              i att bekämpa korruption. Det skulle på lång sikt stärka tron
              på rättsstaten, EU och hela det projekt som det är så viktigt
              att värna i vår del av världen.
            </seg>
            <seg n="8c54c655">
              Fru talman! Det är därför jag har kommit fram till att jag vill
              ha ett särskilt yttrande. Det är väl ingen hemlighet att vi inte
              tycker likadant i Alliansen i varenda fråga. Jag har noterat att
              de rödgröna partierna också tycker lite olika till och från, och
              jag har stor respekt för det.
            </seg>
            <seg n="9f9abdac">
              För Folkpartiets del är det viktigt att markera att vi tycker
              att frågan mycket väl hade kunnat tippa över åt andra hållet och
              att vi markerat att det är en väg framåt. Det hade inte betytt
              att vi sagt ja och amen till varenda detalj som tänkts från kommissionen,
              men det skulle inte ha fallit på subsidiariteten.
            </seg>
            <seg n="4a581b4e">
              Fru talman! Med hänvisning till de omständigheter som råder yrkar
              jag också bifall till det utlåtande som ligger framme.
            </seg>
          </u>
          <note type="speaker" n="74e7e498">
            Anf. 157 KERSTIN HAGLÖ (S) replik:
          </note>
          <u who="kerstin_haglo_41f11a" xml:id="i-f134a5f8b9eb63fe-0" n="d4dd8c5e">
            <seg n="4d1c13d4">
              Fru talman! Det är mycket av det Johan Pehrson sade som vi socialdemokrater
              kan hålla med om. Det gäller inte minst hur vi effektivt ska bekämpa
              både bedrägeri och missbruk av EU:s medel. Det tror jag vi alla
              är politiskt överens om och också att svenska folket vill. Den
              ståndpunkten står inte enbart för Johan Pehrson och Folkpartiet.
              Där är vi fullständigt överens. Frågan är hur vi ska göra det.
            </seg>
            <seg n="6af35108">
              Det handlar om att försöka komma till rätta med ett problem.
              Kommissionen säger att det huvudsakligen gäller vissa medlemsländer
              som inte har skött detta. Det är inte så att vi kan straffa alla
              medlemsländer och göra det till någon generell sak eftersom det
              är så pass långtgående.
            </seg>
            <seg n="55010607">
              Du får rätta mig, Johan Pehrson, men det känns som att ni i Folkpartiet
              är lite för överstatliga just nu. Detta är en överstatlig fråga.
              Jag visade i mitt anförande på andra vägar att gå och att fortsätta
              det mellanstatliga arbetet med Eurojust. Eurojust är inte klart
              i alla medlemsländer ännu.
            </seg>
            <seg n="ecbbaf0a">
              Johan Pehrson vet att vissa länder går före och andra kommer
              efter. Det ingår i vår gemensamma strävan att nå ett bra Europa
              och också bedriva kampen mot organiserad brottlighet och annat
              i ett samarbete. Det samarbetet har hitintills varit bra.
            </seg>
            <seg n="96a28d18">
              Det är inte sakfrågan det nu handlar om. Ska detta ligga på nationell
              nivå eller ska det ligga på EU-nivå? Sakfrågan kommer sedan i
              ett andra steg även om vi lägger in en viss proportionalitetsdiskussion
              i detta.
            </seg>
            <seg n="79c270b9">
              Jag vill gärna veta: Tycker inte Johan Pehrsson att det finns
              andra vägar att gå?
            </seg>
          </u>
          <note type="speaker" n="763b07d3">
            Anf. 158 JOHAN PEHRSON (FP) replik:
          </note>
          <u who="johan_pehrson_6b4d75" xml:id="i-9ad9a4db83c74a1d-1" n="f9cd77cf">
            <seg n="68d3f37e">
              Fru talman! Jag tackar Kerstin Haglö. Vi är överens om vägen.
              Ingen av oss är för korruption med EU-medel. Vi är inte för någon
              korruption, gissar jag. Vi är för frihet, trygghet, rättssäkerhet
              och respekt för mänskliga rättigheter i hela Europiska unionen.
            </seg>
            <seg n="fa7b2dbd">
              Vi kan dock tillsammans konstatera att även om mycket är gjort
              finns det mer att göra, som jag brukar säga, inte minst på det
              här området. En konsekvens av dessa öppna gränser är att det är
              otroligt mycket lättare för oärliga människor, för att inte säga
              grovt kriminella personer, att ägna sig åt diverse brottslighet
              i allmänhet och att fuska med EU-medel i synnerhet.
            </seg>
            <seg n="2ccec071">
              Jag är inte särskilt oroad över att det i något enskilt fall,
              om det är aktuellt, skulle vara frågan om en undersökning som
              skulle drivas i Sverige av en åklagare ytterst ledd från Luxemburg,
              som det är tänkt enligt de papper jag har framför mig. Det är
              inte hela världen. Vi har mängder av åtgärder. Man sitter i svenska
              domstolar och har folkmordsrättegångar som följer av andra rättsakter
              från internationella organisationer som påverkar oss direkt.
            </seg>
            <seg n="765df1e2">
              Jag känner att vi från Folkpartiets sida väljer att se mer positivt
              på att vi får kraft i brottsbekämpning. Vi tror nämligen att det
              blir lättare att samla en brottsbekämpning på åklagarhåll. Jag
              vill understryka att det handlar om EU:s egna intressen som ska
              skyddas först. Här finns det mycket pengar som går till spillo.
              Är vi inte tydliga och skarpa gynnar vi, menar Folkpartiet, de
              som är skeptiska mot hela EU som idé.
            </seg>
            <seg n="8352f9b9">
              Europa har gått fram i olika steg. Jag tror att det här steget
              kommer förr eller senare. Jag har svårt att känna mig riktigt
              skrämd inför tanken på en EU-åklagare – att det skulle vara något
              obehagligt i detta. Snarare gäller det att se efter EU:s egna
              medel, och det är därför rimligt att detta kan göras på överstatlig
              nivå.
            </seg>
          </u>
          <note type="speaker" n="fd352863">
            Anf. 159 KERSTIN HAGLÖ (S) replik:
          </note>
          <u who="kerstin_haglo_41f11a" xml:id="i-f134a5f8b9eb63fe-1" n="d4dd8c5e">
            <seg n="04b4b082">
              Fru talman! Vi har i Sverige haft en tradition att hålla hårt
              på vår bestämmanderätt, både vad gäller straffrättsliga och processuella
              frågor.
            </seg>
            <seg n="9efafa61">
              Det här är så pass långtgående, och det är Johan Pehrson medveten
              om. Jag köper inte att det är hans eller Folkpartiets argument
              att vi med kraft ska ta emot brottsbekämpningen. Jag sade innan:
              Det står vi för, alla partier – hoppas jag – i denna riksdag.
              Johan Pehrson äger inte den frågan.
            </seg>
            <seg n="b579386b">
              Johan Pehrson vet också att detta kommer att få stora konsekvenser
              när det gäller svensk lagstiftning. Det säger regeringen, och
              det säger utskottet. Det kommer också att påverka våra svenska
              myndigheter.
            </seg>
            <seg n="68f10e6e">
              Till sist vill jag säga till Johan Pehrson: Johan Pehrson har
              i sitt särskilda yttrande dragit slutsatsen att detta kommer att
              innebära minimalt intrång i medlemsstaternas rättsordning. Det
              är märkligt att det är så många länder som skriver motiverade
              yttranden just nu. Det är faktiskt så, Johan Pehrson, att du kan
              få flera länder och ett gult kort mot kommissionen i den här frågan.
              Vi får avvakta och se, men där ligger frågan just nu.
            </seg>
          </u>
          <note type="speaker" n="a024dd02">
            Anf. 160 JOHAN PEHRSON (FP) replik:
          </note>
          <u who="johan_pehrson_6b4d75" xml:id="i-9ad9a4db83c74a1d-2" n="f9cd77cf">
            <seg n="b24d389b">
              Fru talman! Du har rätt, Kerstin Haglö, på så sätt att det här
              inte så mycket är en medlemsstatsfråga utan här finns tydliga
              skillnader mellan vilken politisk bakgrund vi har.
            </seg>
            <seg n="74859fa9">
              Till och med jag skulle erkänna, när jag träffar mina liberala
              vänner runt om i Europa, att några av dem går lite väl långt i
              sina federalistiska tankar, men på detta område är det väldigt
              tydligt för Folkpartiet att detta är någonting som kan skruvas
              upp på överstatlig nivå. Vi kan ha en annan debatt om saker vi
              ska skruva ned på EU-nivå. Så tycker jag, Kerstin Haglö.
            </seg>
            <seg n="2a5361a2">
              Vi kommer inte runt att om man ska få kraft i brottsbekämpningen
              skulle det vara bra – tror vi – med gemensamma regler och gemensam
              drift, när vi pratar om att bekämpa de EU-nära brotten runt om
              i Europas hörn. Det gäller kanske inte norra delen av EU-samarbetet,
              i Sverige. Vi är inte mest utsatta, kanske för att vi inte har
              mest EU-bidrag. Vi behöver se till att vi värnar EU-projektet,
              och då behöver vi bekämpa den brottsligheten.
            </seg>
            <seg n="f6ea30f6">
              Det är dock inte okomplicerat. Jag tycker att regeringen för
              fram viktiga argument, och jag tycker att Kerstin Haglö och Socialdemokraterna
              för fram viktiga argument som man ska tänka på. Den här frågan
              handlar inte om sak, men i grunden blir det ändå så. Vi har flyttat
              hela detta paket in i gemensamhetsrätten på ett sätt vi inte hade
              för några år sedan, av just de skäl som tidigare angetts.
            </seg>
            <seg n="eebf1f51">
              Vi har olika betoningar. Jag respekterar Socialdemokraterna.
              Folkpartiet går gärna ett steg till i detta framöver, därför att
              vi tror att det skulle gagna de gemensamma värden som Socialdemokraterna,
              Alliansen och Folkpartiet står för.
            </seg>
          </u>
          <note type="speaker" n="0bc91bbb">
            Anf. 161 JOHAN LINANDER (C):
          </note>
          <u who="johan_linander_d5de22" xml:id="i-83a6156c837c7dbe-0" n="9424bb18" next="i-b976d3eddb5f7d47-0">
            <seg n="1c24a3d1">
              Fru talman! Patrick Reslow föredrog regeringens ståndpunkt förträffligt,
              och jag ska inte återupprepa allt det.
            </seg>
            <seg n="aa175405">
              Jag vill dock ha sagt – precis som flera andra talare – att det
              inte är någon tvekan om att det behövs en bättre bekämpning av
              bedrägerier som går emot EU:s finansiella intressen. Det är ingen
              tvekan om att pengar försvinner ur EU-systemet, och det är ingen
              tvekan om att det finns nationer som gör alltför lite för att
              bekämpa den typen av brott.
            </seg>
            <seg n="9fcba6ee">
              När man väl har kommit fram till detta måste man fundera över
              vilka åtgärder som är de bästa. Vi tycker inte att kommissionen
              har funderat tillräckligt långt på andra åtgärder än Europeiska
              åklagarmyndigheten.
            </seg>
            <seg n="e8a862b1">
              Europeiska åklagarmyndigheten är något som har diskuterats i
              många år. Det känns som att man har bestämt sig för att detta
              är den enda möjliga lösningen.
            </seg>
            <seg n="6523c58b">
              Som liberaler i Centerpartiet tycker vi inte att den överstatliga
              åklagarmyndigheten är rätt väg. För oss är det viktigt att beslut
              och befogenheter ligger så nära medborgarna som möjligt. Just
              åklagarväsendet är en nationell fråga, och det ska ligga kvar
              hos nationerna.
            </seg>
            <seg n="d8acc36d">
              Vad ska man göra i stället? Som flera har varit inne på tidigare
              ska Eurojust stärkas. Jag vill också nämna Olaf, Europeiska byrån
              för bedrägeribekämpning, som också ska stärkas. Där kan man göra
              betydligt mer för att hjälpa de nationella åklagarmyndigheterna
              att komma åt bedrägerierna mot EU:s finansiella intressen.
            </seg>
            <seg n="a24e1000">
              Det är också en europeisk utredningsorder på gång, och det kommer
              att underlätta detta arbete. Det är så vi ska arbeta för att bekämpa
              bedrägerier och annan brottslighet, inte genom att upprätta nya
              myndigheter på överstatlig nivå.
            </seg>
            <seg n="da1b6360">
              Till slut vill jag i detta sammanhang säga att det är bra att
              vi och Socialdemokraterna stöder alliansregeringens politik på
              detta område. Det gör oss starkare som nation.
            </seg>
          </u>
          <note n="e6bbff3f">
            Överläggningen var härmed avslutad.
          </note>
          <note n="b920cd15">
            22 § Bordläggning
          </note>
          <note n="b6c830aa">
            Följande dokument anmäldes och bordlades:
          </note>
          <note n="a49dfaae">
            23 § Anmälan om interpellationer
          </note>
          <note n="86ce1734">
            Följande interpellationer hade framställts:
          </note>
          <note n="b437213e">
            den 23 oktober
          </note>
          <note n="fbf9051a">
            Jens Holm
          </note>
          <note n="7ce1a97c">
            Pyry Niemi
          </note>
          <note n="a7f809a4">
            Lars Johansson
          </note>
          <note n="8758f046">
            Monica Green
          </note>
          <note n="9154ec1a">
            Leif Pettersson
          </note>
          <note n="86e3844e">
            Jonas Sjöstedt
          </note>
          <note n="c62c729f">
            Ann-Christin Ahlberg
          </note>
          <note n="0d0645e9">
            Interpellationerna redovisas i bilaga som fogats till riksdagens
            snabbprotokoll tisdagen den 5 november.
          </note>
          <note n="0097ff07">
            24 § Anmälan om fråga för skriftligt svar
          </note>
          <u who="johan_linander_d5de22" xml:id="i-b976d3eddb5f7d47-0" n="9424bb18" prev="i-83a6156c837c7dbe-0">
            <seg n="404db3ee">
              Följande fråga för skriftligt svar hade framställts:
            </seg>
            <seg n="f98c09a4">
              Ardalan Shekarabi
            </seg>
          </u>
          <note n="b437213e">
            den 23 oktober
          </note>
          <note n="2b06a0df">
            Lennart Axelsson
          </note>
          <note n="b1470453">
            Frågan redovisas i bilaga som fogats till riksdagens snabbprotokoll
            tisdagen den 5 november.
          </note>
          <note n="c08e6deb">
            25 § Anmälan om skriftliga svar på frågor
          </note>
          <note n="cf260fa9">
            Skriftliga svar på följande frågor hade kommit in:
          </note>
          <note n="b437213e">
            den 23 oktober
          </note>
          <note n="1e490d60">
            Meeri Wasberg
          </note>
          <note n="26ee4968">
            Matilda Ernkrans
          </note>
          <note n="a5797e64">
            Kent Ekeroth
          </note>
          <note n="47b36946">
            Johan Löfstrand
          </note>
          <note n="bbfedf05">
            Peter Jeppsson
          </note>
          <note n="240ee294">
            Jacob Johnson
          </note>
          <note n="f3f6cd8c">
            Anna Wallén
          </note>
          <note n="f3f6cd8c">
            Anna Wallén
          </note>
          <note n="fb8df286">
            Marie Granlund
          </note>
          <note n="071e8775">
            Eva Sonidsson
          </note>
          <note n="50537b19">
            Gunnar Sandberg
          </note>
          <note n="577c6907">
            Marie Nordén
          </note>
          <note n="ab556865">
            Helena Leander
          </note>
          <note n="b07d8a74">
            Roger Haddad
          </note>
          <note n="2ecaaba0">
            Eva-Lena Jansson
          </note>
          <note n="593b3523">
            Svaren redovisas i bilaga som fogats till riksdagens snabbprotokoll
            tisdagen den 5 november.
          </note>
          <note n="19ba4cee">
            26 § Kammaren åtskildes kl. 17.37.
          </note>
          <note n="148ad0ce">
            Förhandlingarna leddes
          </note>
          <note n="b309ea36">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
