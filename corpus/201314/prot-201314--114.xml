<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--114</head>
          <docDate when="2013-05-26">2013-05-26</docDate>
        </div>
      </front>
      <body>
        <div>
          <note n="0fa47542">
            ﻿
          </note>
          <note n="f932e643">
            Riksdagens protokoll
          </note>
          <note n="ddee7860">
            2013/14:114
          </note>
          <note type="date" n="9c32146e">
            Måndagen den 26 maj
          </note>
          <note n="be05083f">
            Kl. 10:00 - 16:44
          </note>
          <note n="87d5eb1b">
            1 § Justering av protokoll
          </note>
          <note n="a1c79149">
            Protokollet för den 19 maj justerades.
          </note>
          <note n="59023c7b">
            2 § Anmälan om fördröjt svar på interpellation
          </note>
          <note n="b0f5ad38">
            Följande skrivelse hade kommit in:
          </note>
          <note n="d684cb49">
            Interpellation 2013/14:471
          </note>
          <note n="03f69b77">
            Interpellation 2013/14:471 Hållbar finansiell infrastruktur
          </note>
          <note n="37a6973d">
            Interpellationen kommer att besvaras tisdagen den 3 juni 2014.
          </note>
          <note n="23fbe8dc">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note n="0a24e5e4">
            Rikard Jermsten
          </note>
          <note n="118f9c9c">
            3 § Ärenden för hänvisning till utskott
          </note>
          <note n="505396f9">
            Följande dokument hänvisades till utskott:
          </note>
          <note n="25185067">
            den 8 juli
          </note>
          <note n="9927799f">
            4 § Ärenden för förnyad bordläggning
          </note>
          <note n="0ab868e5">
            Följande dokument bordlades för andra gången:
          </note>
          <note n="e86ac51c">
            5 § Svar på interpellation 2013/14:470 om organiserad brottslighet
            bakom matfusk
          </note>
          <note type="speaker" n="fbe9e61e">
            Anf. 1 Justitieminister BEATRICE ASK (M):
          </note>
          <u who="beatrice_ask_94bfed" xml:id="i-29009bf2c5ab99cd-0" n="f027fce6">
            <seg n="c1df2148">
              Herr talman! Lena Olsson har frågat mig om jag avser att ge polisen
              i uppdrag att tillsammans med Livsmedelsverket kartlägga bedrägerier
              med livsmedel och komma med förslag till åtgärder för att motverka
              denna brottslighet. Vidare har Lena Olsson frågat om jag avser
              att se över och skärpa straffen för fusk med livsmedel.
            </seg>
            <seg n="67ccfad0">
              Alla former av bedrägerier ska självklart bekämpas. Regeringen
              har från och med i år tillfört Livsmedelsverket 3 ½ miljon kronor
              årligen för att intensifiera arbetet mot livsmedelsfusk. De här
              resurserna används bland annat till att utbilda livsmedelsinspektörer
              i hur de ska upptäcka livsmedelsfusk och hur det ska åtgärdas.
              Dessutom ska det inrättas en livsmedelsombudsman som ska ta emot
              anmälningar om misstänkta oegentligheter inom livsmedelsområdet.
              Livsmedelsverket har fördjupat sitt samarbete med andra myndigheter,
              bland annat Tullverket och Åklagarmyndigheten. Även kontakterna
              med polismyndigheterna kommer att utvecklas. Jag utgår från att
              polisen också uppmärksammar problematiken och bedömer om de bör
              involveras i samverkan. Sedan tidigare har de brottsbekämpande
              myndigheterna inom ramen för arbetet mot grov organiserad brottslighet
              en väl etablerad struktur för samverkan.
            </seg>
            <seg n="e199f1e2">
              Eftersom brottslighet avseende bedrägerier med livsmedel ofta
              är internationell vidtas åtgärder även på EU-nivå. Kommissionen
              har tillsatt ett livsmedelsbedrägeriteam som bland annat har samlat
              EU:s medlemsstater kring denna typ av frågor. Vidare har kommissionen
              hållit i ett antal gemensamma EU-kontrollprojekt för att kartlägga
              livsmedelsfusket.
            </seg>
            <seg n="fd21b433">
              Det är viktigt med kännbara sanktioner och straff för den som
              bryter mot regelverket. Vissa överträdelser mot livsmedelslagen
              kan medföra ansvar enligt brottsbalken, till exempel bedrägeri.
              Bedrägeri har upp till sex års fängelse i straffskalan. Om ett
              brott utövas i organiserad form, systematiskt eller om brottet
              föregåtts av särskild planering ska det särskilt beaktas vid bedömningen
              av straffvärdet. Begås ett brott i näringsverksamhet kan näringsidkaren
              även åläggas så kallad företagsbot. Den högsta bot som kan dömas
              ut mot ett företag är 10 miljoner kronor. Inom Regeringskansliet
              har vi nyligen inlett ett arbete med att se över systemet med
              företagsbot. Syftet är att säkerställa att Sverige har ett effektivt,
              ändamålsenligt och modernt sanktionssystem för juridiska personer
              som också är anpassat till Sveriges åtaganden inom EU och internationellt.
            </seg>
            <seg n="65fc621b">
              Jag bedömer mot denna bakgrund inte att det finns behov av ytterligare
              initiativ från regeringen men kommer givetvis att fortsätta följa
              utvecklingen på området.
            </seg>
          </u>
          <note type="speaker" n="97149767">
            Anf. 2 LENA OLSSON (V):
          </note>
          <u who="lena_olsson_656dbf" xml:id="i-183478dabe8ec33d-0" n="d5d9154a">
            <seg n="25c22a63">
              Herr talman! Jag tackar ministern för svaret.
            </seg>
            <seg n="6e8a0af5">
              Det är bekymmersamt när man får se sådana tidningsartiklar som
              jag visar upp här i kammaren om hur utbrett det har blivit att
              fuska med våra livsmedel, med vår mat, det som vi ska ge till
              våra barn och barnbarn. Vi har inte en aning om vad de äter för
              något. Det är mycket antibiotika, hormonpreparat och så vidare.
              Samtidigt får vi en organiserad brottslighet som här tycker sig
              kunna göra fina pengar på mat i stället för knark. Det bekymrar
              mig och Vänsterpartiet mycket.
            </seg>
            <seg n="033e4034">
              Enligt EU-kommittén för miljö, folkhälsa och livsmedelssäkerhet
              är till exempel jungfruolja den produkt som just nu är mest i
              farozonen för att utsättas för bedrägeri, i synnerhet från italienska
              brottssyndikat. Men även fisk, mjölk, honung och saffran är av
              intresse för verksamheten. Det tycker vi att vi måste göra något
              åt.
            </seg>
            <seg n="c8e3731b">
              År 2006 tog man bort fängelse i straffskalan. Jag vill vara tydlig
              med att det var ett stort misstag. Vi skulle nog behöva fundera
              på om vi inte ska ta in det igen. I sitt remissvar på utredningen
              SOU 2013:38 Vad bör straffas? skriver Livsmedelsverket att livsmedelslagstiftningen
              i förhållandet mellan brottsbalken och livsmedelslagstiftningen
              är subsidiär till brottsbalken och till smugglingslagen Gränsdragningen
              mellan brottsbalkens och livsmedelslagstiftningens tillämpningsområde
              är inte alltid självklar. Detta gäller exempelvis vid misstanke
              om s.k. matfusk, exempelvis när ett företag har sålt färgad fläskfilé
              under beteckningen oxfilé. Här kan det vara fråga om brott mot
              livsmedelslagstiftningen, men det kan också handla om ett bedrägeribrott
              (enligt brottsbalken).
            </seg>
            <seg n="536ce3a3">
              Vad jag förstår har Livsmedelsverket inte något organiserat samarbete
              med polisen. Man har börjat ett bra arbete med att ha kontakter
              när det gäller ekonomisk vinning för den organiserade brottsligheten;
              det är vi överens om. Det är klart att de flyttar sina positioner
              dit där de kan tjäna mest pengar – våra livsmedel, det som vi
              ska äta varje dag.
            </seg>
            <seg n="3073034e">
              Jag har en fråga till ministern: Borde det inte vara bra att
              även Livsmedelsverket deltar i samverkan mot organiserad brottslighet
              och att man också samarbetar med Näringsdepartementet eller till
              exempel jordbruksministern för att återigen ta in fängelsestraff
              i straffskalan? När vi har tittat på detta har vi nämligen sett
              att Sverige är enda land i Norden som inte har fängelsestraff
              i straffskalan just nu.
            </seg>
          </u>
          <note type="speaker" n="f0826afc">
            Anf. 3 JENS HOLM (V):
          </note>
          <u who="jens_holm_726eb1" xml:id="i-077ac41e0d266e6a-0" n="0b1c31a3">
            <seg n="7736bf35">
              Herr talman! Det är en väldigt viktig interpellation som min
              kollega Lena Olsson har ställt. Nu har det nämligen gått drygt
              ett år sedan den så kallade hästköttsskandalen briserade med full
              kraft. Med rätta var konsumenter, branschföreträdare och även
              många av oss politiker väldigt upprörda över det omfattande fusket
              med livsmedel. Vi ska kunna veta vad det är för mat vi äter. Och
              vi ska kunna veta vad det är för mat vi ger till våra barn.
            </seg>
            <seg n="615da6e2">
              När nu samvetslösa företagsaktörer märkte om livsmedel och påstod
              att det var nötkött när köttet i själva verket kom från hästar
              måste det bli ett tufft efterspel för dessa aktörer så att de
              är medvetna om att det inte kan ske igen.
            </seg>
            <seg n="6b28f43d">
              Vad har då det rättsliga efterspelet kring hästköttsskandalen
              blivit här i Sverige? Hittills är det ingen som har dömts med
              anledning av denna skandal – ingen. Det har gjorts några anmälningar,
              och såvitt jag vet har de flesta förundersökningar lagts ned.
              Det finns en kvar som inte är nedlagd.
            </seg>
            <seg n="91053e3d">
              Varför är det då på det här viset? Detta är ju en omfattande,
              grov och allvarlig brottslighet. Ett av skälen är nog just det
              som Lena Olsson tog upp, att sanktionerna är så milda i straffskalan
              att polis och åklagare – trots att det kan finnas goda grunder
              – inte går vidare med utredningen.
            </seg>
            <seg n="9f7517ef">
              Det första är att finns så många mellanled att det är väldigt
              svårt att spåra ansvaret och få fram vem det egentligen är som
              fuskar med maten. Det andra är att vi inte längre har fängelsestraff
              som sanktion i Sverige för brott mot livsmedelslagen. Det hade
              vi fram till 2006, och jag tycker att det var ett väldigt stort
              misstag att ta bort fängelse som sanktion för brott mot livsmedelslagen.
            </seg>
            <seg n="2182f8b6">
              Det är precis som Lena Olsson säger: I våra nordiska grannländer
              Norge, Danmark och Finland är det belagt med fängelse om man bryter
              mot deras motsvarigheter till livsmedelslag.
            </seg>
            <seg n="3b73df15">
              Det vore en väldigt god idé att ändra på livsmedelslagen så att
              det blev belagt med fängelsestraff att fuska med livsmedel i Sverige.
            </seg>
            <seg n="2f6cfbd3">
              Justitieministern tog upp att man kan få böter om man fuskar
              med livsmedel med hänvisning till livsmedelslagen. För någon vecka
              sedan läste jag i Dagens Nyheter: Färgad fläskfilé gav böter.
              Det var ett företag som fick böta 200 000 kronor för att man hade
              lurat svenska konsumenter. Man sade att det var nötkött när det
              i själva verket var fläskkött.
            </seg>
            <seg n="40241ece">
              Jag tänker inte minst på Sveriges muslimer som blir grundlurade
              om de konsumerar en produkt som är helt i strid med deras religiösa
              uppfattning. De måste verkligen känna sig lurade. Det var bra
              att det blev en fällande dom i det här fallet, men när sanktionerna
              är så låga finns det många företag som tänker fortsätta att ta
              kalkylerade risker och fortsätta att fuska med den mat som vi
              äter. Det är inte acceptabelt.
            </seg>
          </u>
          <note type="speaker" n="1acc25e8">
            Anf. 4 Justitieminister BEATRICE ASK (M):
          </note>
          <u who="beatrice_ask_94bfed" xml:id="i-29009bf2c5ab99cd-1" n="f027fce6">
            <seg n="2b1639f5">
              Herr talman! Låt mig börja med att säga att det är klart att
              matfusket är allvarligt och någonting som upprör oss allihop.
              Vi måste veta vad vi stoppar i oss och våra barn. Det är oerhört
              viktigt. De skandaler som vi har sett har ju visat att det finns
              problem.
            </seg>
            <seg n="b9127e69">
              Det finns flera led i den här hanteringen. Fusk och brott måste
              upptäckas, anmälas och utredas. På alla dessa nivåer finns det
              en hel del att göra. Jag tycker att det är bra att Livsmedelsverket
              har inrättat en särskild utredartjänst som ska samarbeta med polis
              och åklagare. Våra svenska myndigheter är i inledningen av att
              etablera ett vettigare och mer effektivt samarbete. Då är det
              alldeles nödvändigt att man använder de olika kompetenserna.
            </seg>
            <seg n="0506831b">
              Många av dessa brott begås i ett internationellt perspektiv.
              Därför är det bra att EU-myndigheterna har agerat och gör olika
              insatser på det här området. Annars kan vi inte gå till botten
              med detta.
            </seg>
            <seg n="42c395a1">
              Jag noterar att Europol och Interpol jobbar med frågan, och man
              har gjort en del stora insatser 2011–2012 med ett trettiotal länder
              inblandade. Många greps då och blev lagförda i olika länder. Det
              handlar ju om mat som också kommer till Sverige. Det är viktigt
              att inte glömma bort det internationella perspektivet.
            </seg>
            <seg n="5a4b5a7e">
              När det sedan gäller frågan om sanktioner är det lite uppochnedvända
              världen. Det är den enda gången som jag hör vänsterpartister hävda
              att det är en poäng med fängelse och att det borde ingå fängelse
              i påföljderna.
            </seg>
            <seg n="e43b313b">
              Det kan ligga något i att införa fängelse. I flera av dessa fall
              kan man tänka sig att det handlar om bedrägeri där det ingår fängelse
              upp till sex år i straffskalan. Det är inte så att den som begår
              brott på det här området inte kan dömas till fängelse, men det
              är riktigt att riksdagen gjorde en annan bedömning i samband med
              livsmedelslagen. Man kan naturligtvis fundera över om det är relevant.
            </seg>
            <seg n="7f8315b2">
              Jag tror ändå – om jag ska vara seriös – att det viktiga är att
              se till att sätta fokus på dessa frågor och att de utreds på ett
              kvalitativt bra sätt så att det blir möjligt att lagföra vid brott.
            </seg>
            <seg n="fb115d4b">
              Jag pekade tidigare på att vi tittar på företagsbot. Man kan
              tycka att det är fråga om struntsummor, men det som företag förstår
              sig på är pengar. Därför är det ofta viktigt med den typen av
              sanktioner. Det finns ett arbete på gång för att se om det går
              att göra mer, om man ska göra annorlunda och om hur det ska fungera.
            </seg>
            <seg n="feb49f29">
              Jag är inte främmande för att se på påföljderna; det brukar jag
              inte vara. Tvärtom ser jag väldigt allvarligt på dessa brott.
              Jag tycker också att vi bör sätta mer fokus på att säkerställa
              att våra ansvariga myndigheter är duktiga på att samarbeta och
              kan hjälpa till för att man ska få det internationella fokuset
              att fungera. Dess värre kommer man inte åt de internationella
              syndikaten som kan ha stort intresse av att fuska på detta område
              enbart genom åtgärder i Sverige.
            </seg>
          </u>
          <note type="speaker" n="f91fd153">
            Anf. 5 LENA OLSSON (V):
          </note>
          <u who="lena_olsson_656dbf" xml:id="i-183478dabe8ec33d-1" n="d5d9154a">
            <seg n="3fe0e4eb">
              Herr talman! Det är väl roligt att ministern gläds över Vänsterpartiet
              och en del idéer som vi har. Det tackar vi för. Det är väl inte
              så vanligt.
            </seg>
            <seg n="84f27059">
              Som jag uppfattar ministern finns det en möjlighet att se över
              och skärpa straffen för matfusk. Som jag läste upp från Livsmedelsverkets
              remissyttrande är det ju en balansgång mellan livsmedelslagstiftningen
              och brottsbalken. Jag vet inte exakt hur man ska få till det,
              men någonting behöver ju göras.
            </seg>
            <seg n="03b1830a">
              Det är klart att denna brottslighet är internationell. Vi importerar
              ju ganska mycket livsmedel, och genom dessa skandaler vet vi vad
              som har förts in i landet.
            </seg>
            <seg n="595d5136">
              Du är beredd att se över straffen och höja dem; det är bra. När
              det gäller samverkan mellan jordbruksministern och Beatrice Ask,
              för att förbättra metoderna att sätta dit dessa ligor som fuskar,
              skulle det vara intressant att höra från ministern hur det samarbetet
              skulle se ut. När jag har haft kontakt med Livsmedelsverket har
              det kommit fram att man inte har något organiserat samarbete med
              polisen. Det tror jag också att man behöver åstadkomma.
            </seg>
            <seg n="d7c25b37">
              Det har ju gjorts en hel del för att komma åt den organiserade
              brottsligheten och som Vänsterpartiet har varit med på, och det
              gäller den organiserade brottslighetens vinning av brotten. Men
              det här fusket kommer nog att växa ganska mycket. När man tittar
              på den egna livsmedelsproduktionen i Sverige kan man konstatera
              att självförsörjningsgraden i dag ligger på 50 procent. Finlands
              självförsörjningsgrad är 90 procent. Detta skulle ju också kunna
              vara ett argument för att stärka vår egen livsmedelsförsörjning
              som i varje fall Vänsterpartiet tycker skulle behöva öka, eftersom
              det finns bättre kontroller, bättre djurskydd och så vidare.
            </seg>
            <seg n="95a72003">
              Jag tror att svenska bönder skulle få en mer framskjuten placering
              och att det är en önskan även från befolkningen när man ser att
              det här förekommer; det kanske är bättre att äta svensk mat. Det
              kan alltså bli en vinn–vinn-effekt av det hela.
            </seg>
            <seg n="d9c5383f">
              Jag uppfattar dock att ministern är beredd att höja straffen.
              När det gäller organiseringen mellan myndigheter, alltså att även
              Livsmedelsverket får vara med inom polisen när man diskuterar
              de här frågorna, måste det ju nästan bli så. Nu har nämligen brottsligheten
              flyttat ned från knarket och ser en lukrativ marknad här, och
              då ska vi åtminstone försöka hålla jämna steg.
            </seg>
          </u>
          <note type="speaker" n="9f8d3aeb">
            Anf. 6 JENS HOLM (V):
          </note>
          <u who="jens_holm_726eb1" xml:id="i-077ac41e0d266e6a-1" n="0b1c31a3">
            <seg n="5fd46d04">
              Herr talman! De enda fall i Sverige jag kan erinra mig där någon
              faktiskt har dömts för brott mot livsmedelslagen och brott mot
              märkningsreglerna var för det första fallet med Ica Maxi; det
              avslöjades i Uppdrag granskning – jag tror att det var 2007 –
              att de hade märkt om köttfärs och satt ett nytt bästföredatum.
              De fick en företagsbot på 100 000 kronor. För det andra var det
              exemplet jag tog upp, där man hade märkt om fläskkött och påstått
              att det var nötkött. Det blev en företagsbot på 200 000 kronor.
            </seg>
            <seg n="f6426b38">
              Det är väl inte så konstigt att de som är beredda att ta risker
              känner att de kan fortsätta att verka här, för det finns stora
              pengar att tjäna. Vad gäller hästköttsskandalen, som fick en sådan
              enorm uppmärksamhet, har alla förundersökningar lagts ned. Jag
              sade tidigare att en fortfarande pågår – mot företaget Dafgård
              – men nu när jag tittar efter verkar också den nedlagd.
            </seg>
            <seg n="4def0c73">
              I våra andra nordiska länder är brott mot deras motsvarighet
              till livsmedelslagen faktiskt belagt med fängelsestraff. Jag är
              glad att justitieministern är beredd att överväga det, men nu
              har det gått nästan åtta år, Beatrice Ask. Du har varit justitieminister
              hela den tiden, och vi har sett många sådana här skandaler.
            </seg>
            <seg n="47461166">
              Det är inte bara hårdare straff mot dem som fuskar som behövs,
              utan det är en hel serie saker. Vi behöver bättre ursprungsmärkning
              av mat, inklusive sammansatta produkter. Jag är glad att regeringen
              numera också vill göra det. Vi behöver fler poliser och inspektörer
              som arbetar med de här frågorna. Jag vet att man i Nederländerna
              har över hundra poliser som bara arbetar mot matfusk. Hur många
              poliser som är utbildade i just matfusk har vi i Sverige, Beatrice
              Ask? Det är inte så många, är jag rädd.
            </seg>
          </u>
          <note type="speaker" n="47548213">
            Anf. 7 Justitieminister BEATRICE ASK (M):
          </note>
          <u who="beatrice_ask_94bfed" xml:id="i-29009bf2c5ab99cd-2" n="f027fce6">
            <seg n="d39955a1">
              Herr talman! Först vill jag gärna säga att det enligt myndighetsförordningen
              är en skyldighet för myndigheter att samverka vid behov, och det
              är väl alldeles uppenbart att det finns ett behov här. Det arbete
              mot grov organiserad brottslighet som finns etablerat sedan 2007
              utesluter inga myndigheter, utan Livsmedelsverket både får och
              kan ingå i samverkan när man har ärenden av det här slaget eller
              lyfter fram detta.
            </seg>
            <seg n="8c5c7b36">
              Jag försökte dock antyda i mitt svar att jag ändå uppfattar att
              de här frågorna har fått ett ökat fokus. Det gör att jag skulle
              bli förvånad om det inte förr eller senare dyker upp som en viktig
              fråga att hantera också på den nationella nivån, där ju delar
              av samverkan finns. Men jag tror att vi måste få fler som är kompetenta
              på området – vi måste ha bättre utredningar, och då måste myndigheterna
              koppla sig samman på en helt annan nivå. Därför är jag glad att
              Livsmedelsverket aktivt har satt ihop ett arbete för att engagera
              polis och åklagare bättre i de här ärendena.
            </seg>
            <seg n="1461583b">
              Sedan nämner Jens Holm dels ommärkning av köttfärs, dels felaktig
              märkning där det är fläskkött i stället för nötkött. Det är väldigt
              allvarliga saker, och det är fel. Jag vill dock gärna säga att
              vi talar om brott som också är direkt hälsovådliga: Människor
              kan vara allergiska, men vi har även haft skandaler där man har
              stoppat i kemikalier och annat som är farligt för människor att
              få i sig. Det är ju därför vi har en sträng lagstiftning.
            </seg>
            <seg n="df3b09bc">
              Det är klart att det finns grader i detta, och det går att tänka
              sig att en företagsbot kan ligga på en lägre nivå för vissa ärenden
              men att den rimligen borde slå i påföljdstaket för vissa andra.
              Det som bekymrar mig är att jag ändå tror att det finns en stor
              risk att de internationella syndikaten, som arbetar över gränserna,
              har lättare att komma undan än en så att säga inhemsk bov, som
              agerar enbart i till exempel Sverige. Det är nämligen svårare
              att komma åt dem.
            </seg>
            <seg n="6649807c">
              Då är det viktigt att vi lyfter fram frågorna i EU-sammanhang
              och i internationella sammanhang och att vi fokuserar på dem.
              Där kan jag säga att mitt eget parti väl är ett av få partier
              som har haft en ledamot som enbart har bedrivit kampanj i matfuskfrågan
              och den problematiken. Vi behöver dock mer av detta; det är ingen
              tvekan om den saken.
            </seg>
            <seg n="f8a7965c">
              Jag tycker att det är viktigt att man tittar på påföljderna.
              Jag nämnde tidigare att vi tittar på företagsböter och den delen
              av påföljdsbestämmelserna, men sedan har vi det som rör fängelse
              och annat. Där har vi möjligheter att döma för bland annat bedrägeri.
              Jag tror dock att problemet är att vi inte får in ärendena i systemet
              tillräckligt snabbt, och Jens Holm är delvis på det när han frågar
              om det finns tillräckligt många poliser som är kunniga i frågan.
              Det vet jag inte, men jag tror att vi får för få anmälningar för
              att man ska se problematiken.
            </seg>
            <seg n="e93b3c8e">
              Sedan ska vi naturligtvis vara klara över att fusk i den här
              verksamheten – och det får väl min kollega Eskil Erlandsson ta
              så småningom – inte bara sker utomlands och i internationella
              sammanhang. Det finns skäl till att vi har väldigt bestämda regler,
              att vi följer upp reglerna och att vi har livsmedelsinspektioner
              och hälsoinspektioner av alla möjliga slag på området. Det är
              nämligen frestande för en del att göra snabba pengar på att luras
              med maten, och det kan vi aldrig acceptera.
            </seg>
            <seg n="114e6bd7">
              Det är viktigt att vi får bra information till konsumenten, men
              ursprungsmärkning och annat – vilket är centralt – gör det dess
              värre inte omöjligt att begå brott. Vi måste i stället ha åtgärder
              på många olika ställen. Jag tror att det är viktigt att hela rättskedjan
              kan fungera och att vi får in ärendena och ökar fokus. Det tycker
              jag är ett arbete som är på gång.
            </seg>
          </u>
          <note type="speaker" n="a0a97936">
            Anf. 8 LENA OLSSON (V):
          </note>
          <u who="lena_olsson_656dbf" xml:id="i-183478dabe8ec33d-2" n="d5d9154a">
            <seg n="6a76a553">
              Herr talman! Ministern säger att man får in för få anmälningar.
              När det gäller dem man får in läggs dessutom i stort sett allting
              ned, och det är ju för att det inte finns tillräckliga sanktioner
              eller straff. Det kan också vara så att få anmälningar beror på
              att det är så lågt straffvärde att saker helt enkelt inte anmäls.
            </seg>
            <seg n="2d125df8">
              För att gå vidare: Man tittar på det här med företagsbot och
              så. Jag skulle önska att man särskilt tittade på det här med matfusk,
              eftersom det är precis som ministern säger – om människor är allergiska
              och till exempel får i sig nötter kan det vara rent livshotande.
              Ursprungsmärkning är viktigt för oss, men när det gäller den brottslighet
              vi har i dag går det rent tekniskt att fuska också med det här:
              Jag går till affären och köper en ekologisk vara, och så kan det
              vara precis tvärtom. Även när det gäller själva märkningen ligger
              de alltså i framkant och kan fuska.
            </seg>
            <seg n="2b366301">
              Jag skulle vilja att man, tillsammans med jordbruksministern,
              satte hårt fokus på att komma åt det här. Livsmedelsverket instämmer
              i att vi behöver ta tillbaka fängelse i straffskalan när det gäller
              matfusket. Dem har ministern alltså bakom sig.
            </seg>
          </u>
          <note type="speaker" n="ab19bc4f">
            Anf. 9 Justitieminister BEATRICE ASK (M):
          </note>
          <u who="beatrice_ask_94bfed" xml:id="i-29009bf2c5ab99cd-3" n="f027fce6">
            <seg n="2c827e7c">
              Herr talman! Det är naturligtvis skönt när man har Livsmedelsverket
              med sig.
            </seg>
            <seg n="8bc336f1">
              Jag vill gärna tacka för att frågan lyfts, för jag tycker att
              den är central. Men jag tror att vi bara är i början. Vi måste
              arbeta intensivare med frågan, eftersom det här ger stora möjligheter
              att kapa åt sig vinster på ett väldigt fult sätt, vilket en del
              nätverk och kriminella grupper har upptäckt. Det är allvarligt
              och illa, för det hotar vår hälsa och kvaliteten i livsmedelsbranschen.
              Vi behöver alltså jobba med detta.
            </seg>
            <seg n="c87244d5">
              Vi har i Sverige väldigt bestämda regler. Att säkerställa att
              de följs är naturligtvis helt nödvändigt. Man ska inte ifrågasätta
              det som inspektörer från andra håll gör och så vidare, men det
              är klart att den del som är polisiär måste fungera och hanteras.
            </seg>
            <seg n="3b212c99">
              Får vi in för få anmälningar läggs många ned, säger Lena Olsson.
              Ja, så kan det vara, och det kan man fundera över. Det kan vara
              så att en del avstår från att anmäla. Men det är också så att
              många uppfattar att det är viktigare att snabbt få stopp på det
              hela och agera direkt. Jag tror att ett av de mer verksamma medlen
              är att arbeta med kritiska konsumenter och säkerställa att konsumenterna
              är vakna och ser, för det gör att man snabbt får en reaktion mot
              falska produkter eller dålig kvalitet när det gäller maten. Sedan
              är det naturligtvis så att närodlat och lokalt ofta är bättre,
              för där har man bättre kontroll.
            </seg>
            <seg n="7d32f605">
              Jag tror att vi måste arbeta på hela linan. Vi behöver titta
              på påföljderna, men också öka samarbetet och samverkan och säkerställa
              att de olika myndigheter som har ansvar faktiskt hakar i varandra.
              Då kan vi kanske nå bättre resultat på det här viktiga området.
            </seg>
          </u>
          <note n="45e77821">
            Överläggningen var härmed avslutad.
          </note>
          <note n="7cd23c3d">
            6 § Svar på interpellation 2013/14:449 om landsbygdsprogrammet
          </note>
          <note type="speaker" n="b89324a9">
            Anf. 10 Landsbygdsminister ESKIL ERLANDSSON (C):
          </note>
          <u who="eskil_erlandsson_6e35c7" xml:id="i-29009bf2c5ab99cd-4" n="79586f4e">
            <seg n="d41c1201">
              Herr talman! Johan Löfstrand har frågat mig hur jag menar att
              den framtida finansieringen av ökningen av landsbygdsprogrammet
              med 2,8 miljarder kronor ska ske.
            </seg>
            <seg n="08b9d60e">
              I enlighet med avisering i vårpropositionen 2014 avser regeringen
              att i budgetpropositionen 2015 tillföra anslaget 1:18, Åtgärder
              för landsbygdens miljö och struktur, ett belopp på 2,4 miljarder
              kronor. Detta tillsammans med de 400 miljoner kronor som regeringen
              föreslagit att öka anslaget med i vårändringsbudgeten 2014 innebär
              att den svenska medfinansieringen till landsbygdsprogrammet ökar
              med totalt 2,8 miljarder kronor under programperioden 2014–2020.
            </seg>
            <seg n="d6e6577c">
              Satsningen är i enlighet med regeringens politik finansierad
              fullt ut.
            </seg>
          </u>
          <note type="speaker" n="6062df66">
            Anf. 11 JOHAN LÖFSTRAND (S):
          </note>
          <u who="johan_lofstrand_6c3588" xml:id="i-8d44b26c0fb298da-0" n="48075a8c">
            <seg n="0028666c">
              Herr talman! Jag vill börja med att tacka ministern för beskedet.
              Ministern har helt rätt i att det i vårpropositionen tydligt framgår
              att regeringen vill skjuta till 400 miljoner till anslaget 1:18,
              Åtgärder för landsbygdens miljö och struktur. Men jag och många
              med mig har i alla fall funderat lite grann kring den framtida
              finansieringen vid läsningen av vårpropositionen. Om man jämför
              den bedömning som har gjorts under utgiftsområde 23 för perioden
              2012–2017 i budgetpropositionen med den bedömning som görs i vårpropositionen
              kan man inte se att de här pengarna har tillförts utgiftsområdet.
              Det här gör att jag och många med mig undrar när pengarna kommer
              att tillföras. Nu fick vi mycket riktigt svar från landsbygdsministern:
              De här pengarna kommer att läggas in i höstbudgeten. Jag tackar
              för det beskedet.
            </seg>
            <seg n="5f7b0245">
              Men samtidigt tycker jag att det är lite magstarkt att Centerpartiets
              partiledare går ut och slår på stora trumman och säger att allting
              är klart och finansierat fram till 2020. Så lät det på den presskonferens
              där Centerpartiet offentliggjorde den här satsningen. Jag – och
              många med mig, tror jag – tycker att det hade varit lite mer klädsamt
              om man varit lite tydligare i vårpropositionen och redogjort för
              de här pengarna även för de kommande åren för att på så sätt tydliggöra
              att pengarna finns.
            </seg>
            <seg n="336729c6">
              Herr talman! I min interpellation har jag också några funderingar
              kring landsbygdsprogrammet som helhet. Först och främst: När kommer
              det att börja gälla? Det finns nu runt om i landet en stor osäkerhet
              kring vad det är som gäller och när de olika stöden kommer att
              träda i kraft. Jag vore väldigt glad om ministern kunde redogöra
              för när programmet kommer och när man kommer att kunna få stödpengar.
              Kommer det att bli i år? Kommer det att bli nästa år? Jag har
              även förstått att en del stöd inte kommer att börja gälla förrän
              2016.
            </seg>
            <seg n="8f73fb11">
              Det vore spännande att få höra ministern ge en redogörelse inför
              mig och åhörarna. När börjar de olika stöden gälla, och hur stor
              del av de pengar som landsbygdsministern och Centerpartiet skjuter
              till för 2014 kommer att användas under just 2014?
            </seg>
          </u>
          <note type="speaker" n="4c5b5a19">
            Anf. 12 Landsbygdsminister ESKIL ERLANDSSON (C):
          </note>
          <u who="eskil_erlandsson_6e35c7" xml:id="i-29009bf2c5ab99cd-5" n="79586f4e">
            <seg n="13bb64c7">
              Herr talman! Låt mig först konstatera att det i enlighet med
              praxis och de budgetföreskrifter som finns är aviserat i vårpropositionen
              2014 att anslaget 1:18 kommer att tillföras 2,4 miljarder. Detta
              ger tillsammans med det förslag till höjning av anslaget med 400
              miljoner som finns i vårändringsbudgeten sammantaget 2,8 miljarder.
              Detta är kungjort och tillkännagivet för Sveriges riksdag.
            </seg>
            <seg n="b6f79a44">
              Angående den andra frågeställningen som Johan Löfstrand väcker
              kan jag nämna att regeringen inom kort kommer att fatta ett formellt
              beslut om att överlämna ett förslag till nytt landsbygdsprogram
              till kommissionen i Bryssel. För att undvika oönskade avbrott
              i flera viktiga åtgärder har regeringen därtill, vilket också
              är kungjort, valt att utnyttja möjligheten till övergångslösningar
              mellan de två program som vi har att arbeta med parallellt just
              nu. Det finns alltså en sådan möjlighet, och vi har valt att utnyttja
              den möjligheten. Det innebär att vissa åtgärder från det tidigare
              programmet, som nu är på väg att upphöra, kan förlängas. Så har
              alltså skett under 2014, med samma regler som gällde före 2014.
            </seg>
            <seg n="6b0005d6">
              Detta gäller till exempel flera av de viktiga miljöersättningarna.
              De har kunnat sökas som vanligt tillsammans med andra arealbaserade
              ersättningar och stöd under det här året, vilket jag är glad över.
              Vi ska inte tappa viktiga miljöåtgärder som är viktiga för den
              biologiska mångfalden och för den aktiva bonden som producerar
              mat i vårt land.
            </seg>
            <seg n="fe74ecac">
              När kommer pengar att utbetalas? Så uppfattar jag Johan Löfstrands
              fråga. Det är alltid svårt att förutse var och när investeringar
              görs, när de slutförs och därmed när pengar som tidigast kan betalas
              ut. Vi har försökt göra en prognos utifrån de erfarenheter vi
              har skaffat oss bland annat under innevarande programperiod. Det
              visar sig – som vanligt, höll jag på att säga – att människors
              och företags funderingar kring att investera eller göra någonting
              annat tar en viss tid. Därefter ska saker och ting projekteras,
              utföras och byggas. Utbetalningarna av pengar blir alltid större
              mot slutet av perioden, är den erfarenhet vi har.
            </seg>
            <seg n="53e266c7">
              Vår tro är att det kommer att bli samma under det program som
              vi nu ska ge oss in i, men det går inte att förespå sådana saker.
              Bland annat på bredbandsområdet vet jag att det finns ett uppdämt
              behov. Jag hoppas självklart att pengarna ska användas klokt,
              bra och så fort som möjligt.
            </seg>
          </u>
          <note type="speaker" n="e533e307">
            Anf. 13 JOHAN LÖFSTRAND (S):
          </note>
          <u who="johan_lofstrand_6c3588" xml:id="i-8d44b26c0fb298da-1" n="48075a8c">
            <seg n="63ea4aee">
              Herr talman! Det var bra att vi fick ett tydliggörande. Jag är
              fullt medveten om att det finns en praxis att man inte skriver
              alltför mycket i vårpropositionen.
            </seg>
            <seg n="5ad6eacd">
              Skälet till att jag lyfter fram frågan är att finansieringen
              av landsbygdsprogrammet och de gröna näringarna har diskuterats
              ganska mycket de senaste åren. Det hade varit klädsamt om Centerpartiet
              när det väldigt tydligt går ut och markerar att det är en satsning
              på ett tydligare sätt markerat att det är en satsning som gäller
              för ett antal år och att det finns en finansiering.
            </seg>
            <seg n="5da8a5f5">
              Under det senaste året har man åtminstone som utomstående känt
              att det funnits en viss diskussion mellan de olika regeringspartierna
              om hur olika saker ska finansieras och vad som ska prioriteras.
              Därför har jag och många med mig varit ganska fundersamma inför
              hur de delarna ska finansieras i framtiden. Jag är väldigt glad
              för detta besked. Jag hoppas att de pengarna finns i höst, om
              nu inte vi socialdemokrater får en majoritet i denna kammare.
            </seg>
            <seg n="1dc25610">
              Vi socialdemokrater har föreslagit tydliga satsningar under ett
              antal år. För 2014 skjuter vi också till pengar till just bredband.
              Vi har nu gjort en ytterligare satsning på 80 miljoner för att
              säkra bredbandssatsningarna på landsbygden. Vi har därmed 451
              miljoner under 2014 som vi lägger på landsbygdsutveckling. Vi
              har också ett antal andra spännande förslag. Jag hoppas att vi
              under de kommande månaderna kan få en diskussion om hur vi ska
              se till att få en stark landsbygd. Det är någonting som borde
              diskuteras mer i landet.
            </seg>
            <seg n="59286871">
              Vidare vill jag tacka ministern för åtminstone ett litet klargörande
              av hur de olika stöden kommer att se ut framgent. Jag förstår
              att stödsystemen är komplexa. Det är dock väldigt olyckligt att
              vi i dagsläget inte har ett förslag. Om jag förstått det rätt
              har kommissionen sex månader på sig att kommentera och diskutera
              det förslag som Sverige ska lämna.
            </seg>
            <seg n="80201204">
              Gör man en snabb huvudräkning ser man att det kan innebära att
              det inte kommer att betalas ut speciellt mycket pengar under 2014.
              Det är oerhört problematiskt för väldigt många lantbrukare. I
              dag är det många lantbrukare som känner en stor oro för hur de
              ska kunna investera i framtiden. Framför allt kommer de säkerligen
              att få ett glapp i ersättningar under ett eller kanske till och
              med två år.
            </seg>
            <seg n="f4255113">
              Jag är glad över att man har landat i att förlänga ett antal
              stöd. Det är jättebra att miljöersättningarna och ett antal arealbaserade
              stöd förlängs. Men kommer de pengarna att betalas ut under 2014?
              Det är min fråga. Väldigt många lantbrukare går nog och väntar
              på de pengarna.
            </seg>
            <seg n="a0a5d030">
              Det finns ett annat stöd där det vore spännande att höra när
              ministern tror att det kommer att sjösättas. Det gäller de djurvälfärdsersättningar
              som diskuterats. När kan vi få se dem komma?
            </seg>
          </u>
          <note type="speaker" n="614b9400">
            Anf. 14 SVEN-ERIK BUCHT (S):
          </note>
          <u who="sven-erik_bucht_c38412" xml:id="i-560803969cbbef0e-0" n="9f22c9c5">
            <seg n="e705010b">
              Herr talman! Det är viktiga frågor som Johan Löfstrand tar upp.
              Det berör landsbygdens möjligheter till utveckling. Det kräver
              långsiktighet och tydlighet. Jag förstår att Johan Löfstrand och
              människorna ute på svensk landsbygd är oroade när den tydligheten
              inte finns.
            </seg>
            <seg n="15b66873">
              Landsbygden har blivit den stora förloraren under alliansregeringens
              tid i många olika stycken. Moderatmiljarden kom inte landsbygden
              till del utan de rikaste kommunerna till del. Mobiltelefonin fungerar
              inte. Där förlitar man sig på marknadskrafterna. Marknadskrafterna
              har aldrig löst landsbygdens problem och kommer inte att göra
              det. Jag tänker på jordbruket som har tappat 15 000 jobb.
            </seg>
            <seg n="22184dcf">
              Den fråga som Johan Löfstrand ställer är med anledning av att
              regeringen är väldigt otydlig. Var står regeringen? Vi är tydliga
              från vårt parti bland annat med satsningen på landsbygdens vägar
              och tjälsäkring av vägar som är så oerhört viktiga för skogsbruket
              där vi anslår 700 miljoner mer än Alliansen.
            </seg>
            <seg n="d0350f09">
              Vi anslår 15 miljoner till de enskilda vägarna. De har också
              oerhört stor betydelse för landsbygden. Vi anslår 20 miljoner
              till att utveckla servicepunkter på landsbygden, 50 miljoner mer
              till att utveckla besöksnäringen på landsbygden och 100 miljoner
              mer för att utveckla näringslivet i de mindre kommunerna ute på
              svensk landsbygd.
            </seg>
            <seg n="81561720">
              Dessutom har vi varit väldigt tydliga med att vi vill ha en nationell
              livsmedelsstrategi till gagn för svenskt produktionsjordbruk och
              också livsmedelsindustrin.
            </seg>
          </u>
          <note type="speaker" n="b312876d">
            Anf. 15 Landsbygdsminister ESKIL ERLANDSSON (C):
          </note>
          <u who="eskil_erlandsson_6e35c7" xml:id="i-29009bf2c5ab99cd-6" n="79586f4e">
            <seg n="4983068e">
              Herr talman! Pengar för de åtgärder som jag nämnde tidigare,
              det vill säga de flesta av miljöersättningarna inkluderande den
              viktiga ersättningen för den ekologiska produktionen, har kunnat
              sökas som vanligt.
            </seg>
            <seg n="0c05e4ef">
              Vad jag känner till kommer pengar också att tillföras sökanden
              precis som vanligt, i motsats till hur det var en gång när Johan
              Löfstrands och Sven-Erik Buchts parti styrde det departement som
              jag är chef över. Då sköt man pengarna över årsskiftena för att
              finansiera andra saker. Det ställde till med oerhörda likviditetsproblem
              för många företag i vårt land som fick avstå från att investera.
            </seg>
            <seg n="10851cc2">
              På den tiden lånade man – Johan Löfstrand och Sven-Erik Bucht
              – böndernas pengar för att betala andra saker. Att ändra på detta
              var en av de första åtgärderna som jag vidtog när jag blev chef
              för det dåvarande Jordbruksdepartementet.
            </seg>
            <seg n="45266535">
              Det går att söka vissa ersättningar under detta år, och utbetalningar
              kommer att ske precis som vanligt. Därtill har vi för avsikt att
              utnyttja en möjlighet som finns i det nya programmet, nämligen
              att öppna för ansökan även om inte Bryssel och kommissionen har
              godkänt vårt program.
            </seg>
            <seg n="3a1117ac">
              Det gäller till exempel investeringsstöd för jordbruksföretagen
              så att vi får i gång investeringarna. Det är samma sak med den
              viktiga bredbandsutbyggnaden på våra landsbygdsområden. När pengar
              för sådana saker kommer att betalas ut går inte att säga på förhand.
              Det är helt beroende på när investeringen är avslutad. Då betalas
              pengarna ut.
            </seg>
            <seg n="c6a458ca">
              Om jag ska tro något är det att det inte kommer att betalas ut
              så väldigt mycket pengar i programmet under detta år. Å andra
              sidan ska sägas att av de investeringar som är beviljade både
              på jordbrukssidan och på bredbandssidan i innevarande program
              kommer det att fortsätta att betalas ut pengar både 2014 och förmodligen
              2015 och kanske till och med 2016. Men låt oss kalla det för gamla
              pengar.
            </seg>
            <seg n="b8f0aa22">
              När vi gör en prognos över hur utbetalningarna kommer att ske
              totalt sett över en längre tidsperiod är de simuleringar som vi
              har gjort förhållandevis jämna. Det beror på nämnda faktum, alltså
              att det tar tid att få investeringar genomförda. Och ofta tar
              det lite längre tid än vad alla tror.
            </seg>
            <seg n="f63385e4">
              Låt mig avsluta detta inlägg, herr talman, med att säga att vi
              avser att göra samma sak för de viktiga Leadergrupperna. Vi ska
              alltså förbereda så att vi får en flygande start på de viktiga
              Leaderåtgärderna på våra svenska landsbygdsområden.
            </seg>
          </u>
          <note type="speaker" n="cc3d74cc">
            Anf. 16 JOHAN LÖFSTRAND (S):
          </note>
          <u who="johan_lofstrand_6c3588" xml:id="i-8d44b26c0fb298da-2" n="48075a8c">
            <seg n="ac90da08">
              Herr talman! Jag vill tacka ministern för svaret. Jag tycker
              att detta har varit en klargörande debatt och diskussion. Jag
              hade bara hoppats på att man skulle kunna föra den lite mer offentligt.
              Jag tror att det är viktigt att ministern ändå förstår att det
              finns många lantbrukare runt om i Sverige som är oroliga. Det
              finns många projektgrupper och andra miljöprojekt där man är orolig
              för hur man ska klara sig under ett eller två år på grund av att
              man inte vet hur framtiden ser ut. Man vet inte heller om man
              och när man kommer att få pengar.
            </seg>
            <seg n="30db62d3">
              Jag är fullt medveten om att det finns pengar kvar i det gamla
              landsbygdsprogrammet och att de kommer att betalas ut under de
              kommande åren. Det är jättebra att vi på ett bra sätt kan använda
              de resterande medlen. Samtidigt känner många att det kommer att
              bli ett glapp på ett eller två år, och man vet inte om man ska
              orka med den perioden. Framför allt är det stora dilemmat att
              man inte vet vad som kommer att gälla.
            </seg>
            <seg n="4ea0bc8f">
              Jag välkomnar att vi om någon vecka eller ett par veckor förhoppningsvis
              kommer att få se hur det nya landsbygdsprogrammet ser ut. Då hoppas
              jag att fler lantbrukare runt om i Sverige kommer att få en klarare
              bild av hur och när man kommer att kunna söka, men framför allt
              få, pengar.
            </seg>
            <seg n="5df43dd6">
              Ministern ondgör sig lite över hur den socialdemokratiska regeringen
              hanterade dessa frågor. Jag kan bara säga att det var problematiskt
              då, precis som det är problematiskt nu. Men nu är det ministern
              som har ansvaret. Då borde ministern också, med den tillbakablicken,
              agera på ett sätt som gör att lantbrukare runt om i Sverige känner
              sig tryggare när det gäller att investera och att veta när de
              får sina pengar.
            </seg>
          </u>
          <note type="speaker" n="ab4a56f6">
            Anf. 17 SVEN-ERIK BUCHT (S):
          </note>
          <u who="sven-erik_bucht_c38412" xml:id="i-560803969cbbef0e-1" n="9f22c9c5">
            <seg n="d4f17477">
              Herr talman! Jag förstår den stora oro som finns ute på svensk
              landsbygd. Vi är Europamästare under alliansregeringen i urbanisering,
              bland annat.
            </seg>
            <seg n="6cf6fc5b">
              Vad har statsrådet för strategi för landsbygden? Finns det någon
              strategi? Är strategin den som vi har sett under det gångna året
              – att till och med förändra det skatteutjämningssystem som en
              gång i tiden Socialdemokraterna och Centern utformade, att avvika
              totalt och plötsligt ha tusen miljoner till Sveriges tio rikaste
              kommuner? Är det strategin för landsbygdens utveckling? Är det
              strategin för landsbygdens utveckling att förlita sig på marknadslösningar?
              Jag tänker på det bedrövliga med mobiltelefonitäckningen ute på
              Sveriges landsbygd, där man inte kan ringa. Är strategin från
              Alliansen någonting som man inte riktigt törs lyfta fram, framför
              kulisserna? Eller finns det någonting annat där bakom?
            </seg>
            <seg n="662091a5">
              Man säger till och med nej till en svensk nationell livsmedelsstrategi
              – något som skulle vara oerhört viktigt för svenskt lantbruk och
              svensk livsmedelsindustri. Det har vi lyft här i kammaren vid
              ett flertal tillfällen, och Alliansen säger nej, nej och nej.
            </seg>
          </u>
          <note type="speaker" n="be8ee3ed">
            Anf. 18 Landsbygdsminister ESKIL ERLANDSSON (C):
          </note>
          <u who="eskil_erlandsson_6e35c7" xml:id="i-29009bf2c5ab99cd-7" n="79586f4e">
            <seg n="5e1bc55b">
              Herr talman! Jag instämmer i Johan Löfstrands påstående att dessa
              frågor är viktiga. De är viktiga för alla de människor som bor,
              verkar och bedriver verksamhet på svensk landsbygd.
            </seg>
            <seg n="197117f3">
              De 2,8 miljarder kronor som regeringen skjuter till för att stärka
              den nationella medfinansieringen i landsbygdsprogrammet innebär
              att programmets totala budget omfattar lite drygt 36 miljarder
              kronor. Genom förstärkningarna ger vi stora och omfattande möjligheter
              för satsningar på svensk landsbygd. Vi gör det genom att bland
              annat säkerställa och öka tillgången på bredband men också genom
              att förstärka den lokala servicen, som är viktig för alla de människor
              som bor på landsbygden.
            </seg>
            <seg n="010656be">
              Till detta ska läggas att vi i programmet kommer att göra viktiga
              prioriteringar för miljön, djurvälfärden, jobben, företagande
              och entreprenörskap. Några av de satsningar som sker i nuvarande
              program kommer att fortsätta. En sådan, som finns redan nu, är
              djurvälfärdspengen för suggor – den så kallade suggpengen. Andra
              saker kommer att utökas, för vi tycker att det är viktigt och
              angeläget att vi bygger ett bra land i hela landet. Detta har
              regeringen satsat på och finansierat fullt ut.
            </seg>
          </u>
          <note n="45e77821">
            Överläggningen var härmed avslutad.
          </note>
          <note n="f7870874">
            7 § Svar på interpellation 2013/14:455 om inskränkning i äganderätten
            vid sikfiske
          </note>
          <note type="speaker" n="97011f12">
            Anf. 19 Landsbygdsminister ESKIL ERLANDSSON (C):
          </note>
          <u who="eskil_erlandsson_6e35c7" xml:id="i-29009bf2c5ab99cd-8" n="79586f4e">
            <seg n="38448319">
              Herr talman! Sven-Erik Bucht har i anledning av vissa restriktioner
              för fisket i Torneälvens fiskeområde frågat mig hur jag ser på
              äganderätten i området när det gäller rätter som är inskrivna
              i fastigheternas lagfarter såsom rätten till fiske. Han har även
              frågat mig om jag anser att inskränkningar i äganderätten kan
              göras utan att förhandlingar vidtas med dem som får tåla inskränkningar
              i sin äganderätt samt om jag avser att vidta några åtgärder för
              att begränsa den skada som skett eller rätta till de inskränkningar
              som äganderättsinnehavaren kommer att drabbas av kommande sommar.
            </seg>
            <seg n="b30922f9">
              Fiske efter andra arter än lax och öring med flytnät på traditionella
              fångstplatser i älvområdet inom Torneälvens fiskeområde är sedan
              2013 begränsat så att högst ett flytnät per båtlag får användas
              eller förvaras ombord. För årets fiskesäsong finns en överenskommelse
              med Finlands regering om att detta fiske får påbörjas den 1 augusti
              i stället för den 15 juli.
            </seg>
            <seg n="43e2284d">
              Dessa begränsningar motiveras av att beståndet av sik har försvagats
              samt att huvuddelen av sikens uppvandring har förskjutits från
              juli till augusti på senare år. Sikfisket har även effekter på
              laxens uppvandring, vilket har konstaterats genom fiskräknaren
              vid Katilakoski, där andelen uppvandrande lax minskar markant
              under sikfisket. Denna reduktion bedöms av forskarna bero på att
              lax fångas eller att uppvandringen störs av sikfisket.
            </seg>
            <seg n="f8f49690">
              Även inom ramen för fisketillsynen har det kunnat konstateras
              att det fångas lax i flytnätsfisket i juli. Bedömningen är att
              fångsterna inte är av obetydlig omfattning. Mängden fångad lax
              i juli är större än mängden sik. Under slutet av juli är det inte
              tillåtet att fånga lax med nät. I syfte att skydda båda bestånden
              konstaterade Sverige och Finland gemensamt i årets förhandlingar
              att det finns skäl att senarelägga sikfisket för att säkerställa
              att en viss andel sik ges möjlighet till lek samt för att minska
              trycket på laxbeståndet.
            </seg>
            <seg n="2516ca5d">
              Självklart ska fiskerättshavarnas rätt till sitt fiske respekteras
              och upprätthållas. Som Högsta domstolen konstaterar i den dom
              som Sven-Erik Bucht syftar på måste dock en enskild generellt
              sett tåla inskränkningar i fiskerätten till följd av fiskevårdande
              föreskrifter. De nu aktuella föreskrifterna syftar till att skydda
              både sik- och laxbestånden, till gagn för bestånden och därmed
              för fisket. De faktiska effekterna för fisket efter sik är vidare
              begränsade eftersom huvuddelen av siken vandrar upp i älven först
              senare. Om åtgärderna är tillräckliga för att vända utvecklingen
              vad gäller sikbeståndet kommer att följas upp inom ramen för det
              svensk-finska samarbetet vad avser förvaltningen i Torne älv.
            </seg>
            <seg n="18472fbc">
              Några förhandlingar med enskilda behöver allmänt sett inte genomföras
              i samband med reglering av fiske. Just för Torneälvens fiskeområde
              finns dock en referensgrupp som är sammansatt av företrädare för
              olika fiskeintressen på den svenska sidan av riksgränsen, däribland
              företrädare för fiskerättshavarna längs älven. Referensgruppen
              hörs regelmässigt i samband med de årliga överläggningarna med
              Finland.
            </seg>
            <seg n="f57c4548">
              Jag är övertygad om att de begränsningar av fisket som det nu
              är fråga om kommer att bidra till att stärka bestånden av både
              sik och lax i fiskeområdet och att detta i längden kommer att
              gynna fisket. Jag avser inte nu att vidta några särskilda åtgärder
              med anledning av detta.
            </seg>
          </u>
          <note type="speaker" n="eae40bdf">
            Anf. 20 SVEN-ERIK BUCHT (S):
          </note>
          <u who="sven-erik_bucht_c38412" xml:id="i-560803969cbbef0e-2" n="9f22c9c5">
            <seg n="af256464">
              Herr talman! Jag tackar statsrådet för svaret även om jag tycker
              att svaret andas en väldigt stor portion nonchalans inför dessa
              frågeställningar. Statsrådets syn på äganderättsfrågor verkar
              vara att det inte är någonting som han bryr sig så mycket om.
            </seg>
            <seg n="4bf57de7">
              Det är faktiskt så att äganderätten till fiske i Torneälven finns
              inskriven i fastigheternas lagfarter. Betyder det ingenting för
              statsrådet att så är fallet?
            </seg>
            <seg n="98eaff41">
              Statsrådet säger att det här är någonting som vi måste tåla:
              Vi måste skydda laxen och siken. Jag håller med: Vi måste skydda
              både laxen och siken. Och det behövs regler. Men när reglerna
              så ensidigt riktar sig mot det traditionella fisket i Torneälven,
              som man är lagfaren ägare till, måste man reagera och frågan tas
              upp och belysas.
            </seg>
            <seg n="4a038c3e">
              Jag ska börja med laxfisket, som statsrådet hänvisar till i svaret.
              Sportfisket har 78 dygns fiske på ett år, under sommartid. Havsområdet
              har 91 dygns fiske. Det traditionella fisket, som har rätten inskriven
              i fastigheternas lagfarter, har sju dygn men fördelat på hälften
              till finsk sida och hälften till svensk sida, alltså tre och ett
              halvt dygn.
            </seg>
            <seg n="14aabe8a">
              Statsrådet säger att man måste skydda uppgången. Då ställer jag
              frågan: Vad gör sportfiskarna när det är förbjudet? Jo, de fiskar
              för fullt. Vad gör man i havsområdet när det är förbjudet för
              det traditionella fisket? Jo, man fiskar för fullt.
            </seg>
            <seg n="5bb3c5c1">
              Så säger statsrådet i sitt svar att det förekommer tjuvfiske.
              Jaha – är det kollektiv bestraffning som gäller i Sverige numera?
              Är det inte de som tjuvfiskar som ska bestraffas, och inte de
              som har mantal och rätt till fisket?
            </seg>
            <seg n="c006b034">
              Sikfiskets kraftiga begränsningar innebär bland annat att det
              i juli är totalt förbjudet för det traditionella fisket, alltså
              för dem som har rätten inskriven i sin lagfart. Det är inga inskränkningar
              för fisket i havet och inga inskränkningar för håvfisket i forsarna.
              Den 1 augusti får man börja fiska, men då görs det ytterligare
              en inskränkning: Ni får använda endast ett nät.
            </seg>
            <seg n="19a1ecb1">
              Jag vet att statsrådet kan jordbruk. Att bruka sitt vatten och
              att bruka sin jord är en rättighet som finns inskriven. Men tänk
              om bonden som kör en plog med fyra blad plötsligt bara får använda
              en enskärig plog och måste köra fram och tillbaka. Det är så statsrådet
              har satt regelverket för att bruka vattnet i Torneälven. Man sätter
              sig totalt över de rättigheter som finns.
            </seg>
            <seg n="23528648">
              Till och med Högsta domstolen har nyligen avkunnat en dom som
              handlar om exakt denna äganderätt till fisket. Och statsrådet
              säger: Jag tänker inte göra någonting. Det är en mycket stor nonchalans
              mot Tornedalens folk och en nonchalans mot äganderätten. Man verkar
              till och med, som statsrådet, strunta i de konsekvenser som Högsta
              domstolens dom ger.
            </seg>
          </u>
          <note type="speaker" n="7afefbf4">
            Anf. 21 Landsbygdsminister ESKIL ERLANDSSON (C):
          </note>
          <u who="eskil_erlandsson_6e35c7" xml:id="i-29009bf2c5ab99cd-9" n="79586f4e">
            <seg n="3e8613ff">
              Herr talman! För att förbättra beståndssituationen har samhället,
              staten, genom åren vidtagit en rad olika förvaltningsåtgärder
              över hela landet. Vi gör detta för att vi vill bygga upp bestånd
              som är över de biologiskt säkra gränserna men också för att det
              ska finnas en möjlighet att nyttja bestånd av olika arter i vårt
              land.
            </seg>
            <seg n="22af027a">
              Detta gäller på fiskets område. Men jag kan också dra paralleller
              med till exempel det jaktliga området, där det nu och då görs
              inskränkningar i möjligheten att bedriva jakt, både mängdmässigt
              och i tid – allt för att bestånden ska byggas upp så att de blir
              möjliga att nyttja på ett hållbart sätt också i framtiden.
            </seg>
            <seg n="3e47caed">
              Jag kan exemplifiera det jag nu har sagt med att vi har infört
              förbud mot användning av drivgarn. Vi har infört förbud mot långlinefiske,
              som innebär stora begränsningar för möjligheten att fiska efter
              lax i södra Sverige. Vi har minskat kvoter för exempelvis lax
              för att vi ska få möjlighet att bygga upp olika typer av bestånd.
            </seg>
            <seg n="ce748873">
              I detta sammanhang vill jag särskilt poängtera, herr talman,
              att det är viktigt att respektera alla fiskerättshavares rätt
              och möjlighet att fiska både nu och i framtiden. Finns det inga
              bestånd som är möjliga att nyttja är ju den rätt man har ganska
              värdelös.
            </seg>
            <seg n="2fd2613f">
              De åtgärder som nu vidtas syftar till att skydda bestånd och
              ge bestånden möjlighet till återhämtning. Kan vi åstadkomma detta
              säkerställer vi goda fiskemöjligheter – för att komma närmare
              det som egentligen är föremål för diskussionen – för fiskerättsinnehavare
              både i älven och i havsområdet.
            </seg>
          </u>
          <note type="speaker" n="c1801bbf">
            Anf. 22 SVEN-ERIK BUCHT (S):
          </note>
          <u who="sven-erik_bucht_c38412" xml:id="i-560803969cbbef0e-3" n="9f22c9c5">
            <seg n="29f10bb1">
              Herr talman! Statsrådet behöver inte lära tornedalingarna att
              ta ansvar. Tornedalingarna har alltid tagit ansvar för sin natur
              och de tillgångar som finns där och har historiskt tagit ett jättestort
              ansvar när det gäller fisket av såväl lax som sik.
            </seg>
            <seg n="dfb0edde">
              Vi hade i över 20 års tid totalförbud dagtid, och det accepterade
              man. Men när det kommer mer och mer inskränkningar, när man trängs
              in i ett hörn och de som inte har rätten inskriven i sin lagfart
              i princip får fiska fritt, är det klart att det blir reaktioner.
              Det finns alltid en gräns.
            </seg>
            <seg n="9103f0a5">
              Tre och en halv dag, statsrådet, får man fiska när man har rätten
              inskriven i fastigheten. 78 dagar får den fiska som inte har det
              inskrivet. Den kollektiva bestraffningen, att man bestraffar människor
              kollektivt, var finns den i vår lagstiftning? Om någon bryter
              mot lagen ska den straffas, inte alla. Det här är oerhört viktigt
              också principiellt när det gäller äganderätten.
            </seg>
            <seg n="f6234161">
              Vi är beredda, Tornedalens folk är beredda, att skydda både lax
              och sik. Men staten måste också bära sig åt på ett sätt som är
              anständigt. Det finns en dom, nyligen avkunnad i Högsta domstolen,
              där det tydligt sägs att staten i det fallet är skyldig att utge
              ersättning för att den har gjort ett kraftigt intrång i äganderätten
              när det gäller kustfisket uppe vid Torneälven.
            </seg>
            <seg n="5fd7d0e4">
              Med det här som bakgrund svarar statsrådet att vi måste skydda.
              Jo, vi är beredda att skydda; Tornedalens folk är beredda att
              skydda både lax och sik. Men andra måste också vara med i det
              jobbet.
            </seg>
          </u>
          <note type="speaker" n="b76b6191">
            Anf. 23 Landsbygdsminister ESKIL ERLANDSSON (C):
          </note>
          <u who="eskil_erlandsson_6e35c7" xml:id="i-29009bf2c5ab99cd-10" n="79586f4e">
            <seg n="311f7ebc">
              Herr talman! Låt mig inleda med att konstatera att Högsta domstolen
              säger att enskilda generellt sett måste tåla inskränkningar i
              fiskerätten till följd av fiskevårdande föreskrifter. Det säger
              Högsta domstolen. Den säger dessutom att man underförstått i allmänhet
              måste göra det utan ersättning.
            </seg>
            <seg n="3bb2d14c">
              Låt mig också konstatera att grundlagen de facto är ändrad efter
              det att det aktuella fallet togs upp. Vi har i dag en annan lydelse
              av bestämmelserna i 2 kap. 15 § än vad som var fallet vid tidpunkten
              för den aktuella diskussionen och det aktuella fallet.
            </seg>
            <seg n="b8247d96">
              Därtill skulle jag, herr talman, vilja poängtera att jag inte
              tvivlar ett ögonblick på att tornedalingar såväl som andra vill
              göra rätt. Jag tror att de också är intresserade av att bygga
              upp bra fiskbestånd i sina vatten. Med det sagt vill jag referera
              till det jag sade i mitt inledningsanförande, nämligen att vi
              har en senare sikuppvandring i dag än vi hade för några år sedan.
              Därav den förändring som är gjord i föreskrifterna för att få
              bedriva fiske i det här området.
            </seg>
            <seg n="bbc07cea">
              Att därtill påstå att andra typer av fiske, till exempel sportfiske,
              inte skulle ha några begränsningar är fel. Det finns till exempel
              fångstbegränsningar för sportfiskare i det här området och i väldigt
              många andra områden också – allt i syfte att skydda bestånden
              så att vi får rikliga fiskbestånd i vårt land.
            </seg>
            <seg n="3a6580d6">
              Jag drar återigen parallellen till ett annat område som också
              är föremål för den här typen av begränsningar nu och då, nämligen
              jaktområdet. Ibland måste man göra begränsningar beroende på att
              biologi, årsmån eller annat förändras så att vi får den biologiska
              mångfalden och en möjlighet att fortsätta nyttja de värdefulla
              resurser som finns i vår natur, i det här fallet fisken. Jag hoppas
              att vi kan vara överens om det.
            </seg>
            <seg n="e443ed4f">
              Jag brukar vara överens med Sven-Erik Buchts partiföreträdare
              på fiskeområdet om att skydda och bygga upp fiskbestånd i olika
              vatten i vårt land. Jag hoppas att vi kan vara det i det här fallet
              också. Det tjänar nämligen både tornedalingarna och biologin på.
            </seg>
          </u>
          <note type="speaker" n="00625656">
            Anf. 24 SVEN-ERIK BUCHT (S):
          </note>
          <u who="sven-erik_bucht_c38412" xml:id="i-560803969cbbef0e-4" n="9f22c9c5">
            <seg n="83767303">
              Herr talman! Jag har domen med mig. Enligt 2 kap. 18 § andra
              stycket regeringsformen har Högsta domstolen hänvisat till att
              ersättning ska utges om man gör den här typen av intrång i äganderätten.
            </seg>
            <seg n="8c8d7c40">
              Det råder inget tvivel om, statsrådet, att tornedalingarna tar
              ansvar. De har tagit ett mycket stort ansvar och kommer att fortsätta
              att ta ett mycket stort ansvar. Men de har en regering som tränger
              ut dem mer och mer. Det är inte bara ett angrepp på äganderätten;
              det är ett angrepp på den kultur som finns uppe i Tornedalen.
              Det är ingenting som man bara kan vifta bort och försöka skapa
              en bild av att tornedalingarna inte bryr sig om eller förstår
              att skydda beståndet. Försök inte med det, statsrådet! Vi vet
              hur man skyddar bestånd, men i det jobbet måste andra vara med.
              Man kan inte tränga ut bara en grupp.
            </seg>
            <seg n="1f9431c6">
              Vi i Tornedalen är vana vid att man tar bort från oss. Man förbjöd
              oss att tala vårt eget språk, och nu ska man förbjuda så att vi
              i princip inte får fiska alls. Man gör ett jätteangrepp på både
              äganderätt och kultur som finns där uppe.
            </seg>
          </u>
          <note type="speaker" n="c254fc6e">
            Anf. 25 Landsbygdsminister ESKIL ERLANDSSON (C):
          </note>
          <u who="eskil_erlandsson_6e35c7" xml:id="i-29009bf2c5ab99cd-11" n="79586f4e">
            <seg n="2f5d99f5">
              Herr talman! Låt mig stillsamt fråga Sven-Erik Bucht: Vilka åtgärder
              skulle du vilja vidta för att skydda och bygga upp ett bestånd
              som är i fara? Det har inte varit frågeställningen i debatten,
              men jag tycker att det hade varit intressant att höra något om
              det. Jag har inte gjort det.
            </seg>
            <seg n="602ac1fe">
              Grundlagen är ändrad i vårt land. Därför tillsatte regeringen
              efter grundlagsändringen 2011 en utredning med uppgift att se
              över behovet av nya ersättningsregler till följd av de rättighetsinskränkningar
              som infördes i och med grundlagsändringen. Utredningen överlämnade
              sitt betänkande i augusti 2013, alltså för mindre än ett år sedan.
              Betänkandet har därefter remitterats.
            </seg>
            <seg n="2337ebe6">
              Utredningen föreslog inga ändrade regler. Den konstaterade att
              ersättning kan behöva införas på vissa områden men att den frågan
              behöver undersökas när de olika regelverken ses över i andra sammanhang.
            </seg>
            <seg n="5558abdc">
              Den frågeställning som har varit föremål för debatt i dag vilar
              på en äldre version av grundlagen. Det är därför jag säger att
              det är ett enskilt fall.
            </seg>
            <seg n="3c4e7886">
              Nu ska vi blicka framåt, och då är det utredningen som jag nyss
              nämnde som vi måste titta vidare på.
            </seg>
          </u>
          <note n="45e77821">
            Överläggningen var härmed avslutad.
          </note>
          <note n="6214e1bb">
            8 § Svar på interpellation 2013/14:476 om skärpt straff för brott
            mot livsmedelslagen
          </note>
          <note type="speaker" n="a7d6a776">
            Anf. 26 Landsbygdsminister ESKIL ERLANDSSON (C):
          </note>
          <u who="eskil_erlandsson_6e35c7" xml:id="i-29009bf2c5ab99cd-12" n="79586f4e">
            <seg n="6e0b4515">
              Herr talman! Jens Holm har frågat mig om jag och regeringen avser
              att verka för att skärpa straffen för brott mot livsmedelslagen
              samt vilka andra åtgärder jag avser att vidta för att motarbeta
              matfusket.
            </seg>
            <seg n="e7be7709">
              Jag delar interpellantens oro över den senaste tidens rapporteringar
              om det utbredda livsmedelsfusket och den påstådda organiserade
              brottslighet som sägs ligga bakom många fall. Livsmedelsfusk i
              sig är inget nytt fenomen. Så långt bak som 1600-talet fanns det
              fusk med livsmedel. Då handlade det om att vin på värdshus späddes
              ut med vatten. I dag är det dock mer avancerat och sofistikerat
              fusk med oseriösa aktörer som köper en billig råvara och sedan
              säljer den som en dyrare sådan i avsikt att tjäna pengar.
            </seg>
            <seg n="624a328e">
              Jag säger det igen, och jag har sagt det tidigare: Det är oacceptabelt
              att det fuskas med livsmedel, oavsett vilken sorts fusk det handlar
              om. Konsumenterna ska kunna lita på att den mat man köper är säker
              och den som den utges att vara.
            </seg>
            <seg n="39bedbb8">
              Jag vidhåller att det inte ska löna sig att begå denna typ av
              brott. Det finns i dag kraftfulla sanktioner för den som bryter
              mot livsmedelslagen. Den som döms för brott mot livsmedelslagen
              kan få ett kännbart bötesstraff. Dessutom kan, om brottet begås
              i näringsverksamhet, näringsidkaren åläggas så kallad företagsbot.
              Den högsta bot som kan dömas ut mot ett företag är 10 miljoner
              kronor. Inom Regeringskansliet har det nyligen inletts ett arbete
              med att se över systemet med företagsbot.
            </seg>
            <seg n="2b1de3f0">
              Ageranden kan även aktualisera straffbestämmelser i annan lagstiftning,
              till exempel brottsbalken och lagen om straff för smuggling. Bedrägeri
              har upp till sex års fängelse i straffskalan.
            </seg>
            <seg n="27a816ec">
              Jag tror att det är viktigt med nära samarbete mellan berörda
              myndigheter, såsom kontrollmyndigheter, åklagarmyndigheter, polis
              och tullmyndigheter, för dessa typer av brott. Detta är ett arbete
              som Livsmedelsverket har satt i gång och som kommer att fortsätta
              utvecklas.
            </seg>
            <seg n="0750d1e7">
              Regeringen anser att arbetet mot livsmedelsfusk är en prioriterad
              fråga och har därför tillfört Livsmedelsverket 3,5 miljoner kronor
              från och med i år för att intensifiera detta arbete. Dessa resurser
              används bland annat till att utbilda livsmedelsinspektörer i hur
              man ska upptäcka livsmedelsfusk och hur det ska åtgärdas samt
              till att arrangera olika kontrollprojekt inriktade på fusk och
              redlighet. Livsmedelsverket kommer även att inrätta en funktion,
              en så kallad livsmedelsombudsman, för att ta emot anmälningar,
              från dem som arbetar med livsmedel men också från allmänheten,
              om misstänkta oegentligheter inom livsmedelsområdet.
            </seg>
            <seg n="67177e87">
              Det är även viktigt med ett bra samarbete på EU-nivå, då det
              handlar om gränsöverskridande problem. Kommissionen har tillsatt
              ett livsmedelsbedrägeriteam som bland annat har samlat EU:s medlemsstater
              kring denna typ av frågor. Kommissionären för hälso- och konsumentfrågor
              presenterade i mars förra året en fempunktsplan för att återfå
              konsumenternas förtroende för europeiska livsmedel. Handlingsplanen
              har fokus på redlighet i den offentliga kontrollen, hästpass,
              ursprungsmärkning, samarbeten med Europol etcetera, och livsmedelsbedrägeriteamet
              arbetar med att genomföra denna.
            </seg>
            <seg n="c79bb9c2">
              Det är även viktigt att inte glömma företagen och deras ansvar
              i dessa frågor. De flesta företag vill göra rätt, och branschen
              har tagit detta på stort allvar. De har bland annat tagit initiativ
              till att förbättra sin egenkontroll, och de större företagen ser
              över sina leverantörskedjor.
            </seg>
            <seg n="3529b0b9">
              Det pågår alltså många olika aktiviteter, både på nationell nivå
              och på EU-nivå, för att komma åt detta med livsmedelsfusk. Det
              är viktigt att vi alla agerar kraftfullt och gemensamt mot fusket
              för att se till att vi har en redlig livsmedelskedja som producerar
              säkra livsmedel.
            </seg>
          </u>
          <note type="speaker" n="77b42a2a">
            Anf. 27 JENS HOLM (V):
          </note>
          <u who="jens_holm_726eb1" xml:id="i-077ac41e0d266e6a-2" n="0b1c31a3">
            <seg n="5a9ce878">
              Herr talman! Mat har blivit som vilken vara som helst. Djur kan
              födas upp på en plats i Europa, sedan transporteras de vidare
              för intensivuppfödning på en annan, och sedan tillkommer en transport
              till ett slakteri. Man tar ingredienser från hela Europa och blandar
              ihop dem till köttfärs, lasagne eller pyttipanna.
            </seg>
            <seg n="b641502f">
              När den så kallade hästköttsskandalen briserade var det någon
              som hade lyckats ta reda på att i en av de lasagnesorter som säljs
              fanns ingredienser från 16 olika länder. För en konsument blir
              det helt omöjligt att sätta lite kraft bakom konsumentkraven.
              Man vill veta vad det är som man äter, helt enkelt.
            </seg>
            <seg n="9e388a92">
              Jag var inte alls förvånad då den så kallade hästköttsskandalen
              briserade med full kraft för lite drygt ett år sedan. Man hade
              märkt hästkött som nötkött, och man blandade hästkött i olika
              andra livsmedel.
            </seg>
            <seg n="bfa4e312">
              Vi har haft tidigare livsmedels- och djurskandaler: galna ko-sjukan,
              fågelinfluensan, det utbredda fusket med att man märker om kött
              eller ändrar på datumstämplar och så vidare. Det måste bli ordning
              på detta, och det är ganska bråttom.
            </seg>
            <seg n="53b2633d">
              Ett sätt att råda bot på problemen är att vi helt enkelt ger
              dem som arbetar med att bekämpa matfusk lite mer muskler. Vi skulle
              se till att skärpa sanktionerna i livsmedelslagen, så att man
              faktiskt kunde hamna i fängelse om man bröt mot livsmedelslagen.
              Det skulle ha en tydligt normerande effekt i samhället.
            </seg>
            <seg n="de5aa09f">
              Då skulle vi säga till alla våra hårt arbetande inspektörer,
              poliser och åklagare att det är allvar nu: Det är belagt med fängelse
              om man tricksar med maten.
            </seg>
            <seg n="0e6d28fe">
              Så var det fram till 2006, Eskil Erlandsson. Då ändrade vi detta.
              Jag satt inte i riksdagen då, men de som satt här ändrade i livsmedelslagen,
              så att det bara blev belagt med bötesstraff. Det var ett stort
              misstag. Jag skulle önska att vi kunde vara överens om att den
              tidigare ordningen var bättre. Då sved det faktiskt i skinnet
              om man fuskade med maten.
            </seg>
            <seg n="732a096c">
              Detta med att svida i skinnet är faktiskt ett citat från dig,
              Eskil Erlandsson. Du sade till Dagens Nyheter den 10 februari,
              just med anledning av hästköttsskandalen: Det ska svida i skinnet
              att begå den här typen av brott. Det håller jag med om.
            </seg>
            <seg n="37ac332d">
              I Danmark, Norge och Finland svider det lite mer i skinnet, för
              enligt deras motsvarigheter till livsmedelslagen kan man bli dömd
              till fängelse om man begår brott mot den. Men det kan man som
              sagt inte i Sverige. Jag tycker att det är hög tid att ändra på
              det.
            </seg>
            <seg n="69f9f176">
              Jag blir lite oroad av det svar som du ger. Du säger: Det finns
              i dag kraftfulla sanktioner för den som bryter mot livsmedelslagen.
              Såvitt jag känner till finns det i efterspelet till den så kallade
              hästköttsskandalen nu inga fler pågående förundersökningar. Det
              gjordes en anmälan bland alla de skandaler som blossade upp –
              det var Dafgård som anmälde sin leverantör av kött. Det ärendet
              är nu nedlagt, och ett av skälen är att det faktiskt är så låga
              straff. Det behövs ändring nu, Eskil Erlandsson. Kan vi vara överens
              om det?
            </seg>
          </u>
          <note type="speaker" n="ed2d7ec4">
            Anf. 28 LENA OLSSON (V):
          </note>
          <u who="lena_olsson_656dbf" xml:id="i-183478dabe8ec33d-3" n="d5d9154a">
            <seg n="df909846">
              Herr talman! När det gäller matfusket hade vi ju en interpellationsdebatt
              också med justitieministern. Jag tror att landsbygdsministern
              hörde det mesta av den.
            </seg>
            <seg n="12d05ec3">
              Justitieministern var inte främmande för att göra skärpningar.
              Detta borde man väl kunna vara överens om. Det framgick ju i den
              debatten att det var få anmälningar, vilket kan bero på att man
              inte tycker att det är någon idé att anmäla om det inte finns
              tillräckliga sanktioner. Och straffskalorna är så låga att förundersökningarna
              för det mesta läggs ned och man kommer undan.
            </seg>
            <seg n="ee672bdf">
              Jag tycker att det är skrämmande. Det handlar om en så viktig
              sak som våra livsmedel, vad vi äter och vad vi ger våra barn och
              barnbarn, vad vi stoppar i munnen på dem. Vi kanske inte har en
              aning om vad det är. Så är det ju.
            </seg>
            <seg n="80b21212">
              Nu har den organiserade brottsligheten tagit sig in på en lukrativ
              ny marknad när det gäller mat. Man kan också tekniskt sett laborera
              med märkning och så vidare. De kraftfulla sanktioner som landsbygdsministern
              pratar om finns bevisligen inte, enligt vårt sätt att se. Jag
              tyckte att det verkade som att justitieministern höll med om det
              och kunde tänka sig att se över det här.
            </seg>
            <seg n="8667c809">
              Jag tycker precis som Jens Holm att det är jättebråttom att vi
              tar steg i rätt riktning för att till exempel få en normerande
              lagstiftning. Det är hemskt att inte någon åker dit efter den
              här hästköttsskandalen.
            </seg>
            <seg n="5812a26a">
              Man kan titta på Livsmedelsverkets remissyttrande över SOU 2013:38
              Vad bör straffas? De tycker att det var ett misstag att vi tog
              bort den här kriminaliseringen. De tror att man skulle kunna komma
              fram mycket bättre om det åter blir fängelse i straffskalan.
            </seg>
            <seg n="6fa28b89">
              Jag undrar då vad landsbygdsministern kommer att göra tillsammans
              med justitieministern. Båda två tycker att det här är en viktig
              och angelägen fråga framöver. De borde nog sätta sig tillsammans
              för att utreda hur man bäst kommer fram, eftersom vi har två lagar
              och man ska synka dem med varandra. Det handlar om gränsdragningen
              i fråga om brottsbalken och livsmedelslagstiftningens tillämpningsområde.
              Och det handlar om att man har fokus på att det är våra livsmedel,
              vår mat, det handlar om, så att det inte blir något generellt.
              Man ska fokusera ordentligt på att sätta ned foten och sätta stopp
              för den här verksamheten.
            </seg>
            <seg n="73b0db33">
              Jag tror att landsbygdsministern tycker precis som jag: Här är
              åtminstone Sverige ett mycket bättre föredöme. Detta skulle kanske
              också kunna resultera i att vi får fler bönder. Det är önskvärt
              från vårt håll att vi börjar producera mer livsmedel själva här
              i Sverige, för plats har vi.
            </seg>
          </u>
          <note type="speaker" n="c1b0223c">
            Anf. 29 Landsbygdsminister ESKIL ERLANDSSON (C):
          </note>
          <u who="eskil_erlandsson_6e35c7" xml:id="i-29009bf2c5ab99cd-13" n="79586f4e">
            <seg n="e4705895">
              Herr talman! Regeringen tycker att det är viktigt att kännbara
              sanktioner och straff utdelas också för överträdelser av livsmedelslagstiftningen.
              Det finns redan i dag sådana möjligheter.
            </seg>
            <seg n="a6f9fa18">
              Kontrollmyndigheterna kan göra en åtalsanmälan. Och om den som
              gör något fel fälls till ansvar kan, som är redovisat i mitt huvudanförande,
              bland annat företaget eller personen ådömas mycket kraftiga böter,
              upp till 10 miljoner kronor. Därtill kan en aktualisering ske
              omkring straffbestämmelserna i exempelvis brottsbalken.
            </seg>
            <seg n="923da086">
              För att kontrollmyndigheterna ska ha möjlighet att upptäcka saker
              och ting – det är inte alltid lätt – har vi från och med i år,
              2014, tillfört Livsmedelsverket 3 ½ miljon kronor för att intensifiera
              arbetet mot livsmedelsfusk. Jag vet att verket har satt i gång
              ett långsiktigt arbete för att öka kontrollmyndigheternas förmåga
              att upptäcka fusk av olika slag.
            </seg>
            <seg n="39c32c39">
              Enligt min uppfattning är det där som den största förbättringen
              behöver vidtas. Sedan kan vi diskutera – och det gör vi ständigt
              i regeringen – vilka lagar som ska förändras eller vilka straff
              som ska skärpas. Jag är beredd att ta en sådan diskussion med
              justitieministern. Som ledamöterna väl känner till fattar regeringen
              kollektiva beslut. Vi diskuterar hur ofta som helst olika spörsmål
              tillsammans. Det ska vi göra – och det har vi gjort – i det här
              fallet också.
            </seg>
            <seg n="f6f08a1f">
              Men det viktigaste, som jag ser det, är faktiskt att vi upptäcker,
              och har myndigheter som har förmåga att upptäcka, det som inte
              är rätt och riktigt. Det är skälet till att vi har förstärkt Livsmedelsverkets
              anslag på det här området, så att möjligheten att upptäcka ökar.
              Bara det tror jag, i sin tur, kommer att resultera i att benägenheten
              att frestas att utföra den här typen av brott minskar. Ökar risken
              att bli upptäckt borde, med rimliga mått mätt, viljan att göra
              rätt för sig öka bland dem som sysslar med den här verksamheten.
            </seg>
          </u>
          <note type="speaker" n="e814bc6b">
            Anf. 30 JENS HOLM (V):
          </note>
          <u who="jens_holm_726eb1" xml:id="i-077ac41e0d266e6a-3" n="0b1c31a3">
            <seg n="54b2ea7e">
              Herr talman! Landsbygdsministern tycker att de böter som kan
              dömas ut är kraftfulla påföljder. Jag tycker inte det. Det här
              handlar om att man sätter människors liv och hälsa på spel. Det
              handlar om muslimer som vill vara säkra på att de inte äter fläskkött.
              Sedan finns det fuskande företag som färgar fläsk rött och påstår
              att det är nötkött. I det fallet fälldes de. Det var något bolag
              nere i Skåne. De fick en företagsbot på 200 000 kronor.
            </seg>
            <seg n="88ebdcfa">
              Vi kommer ihåg den stora skandalen med Ica Maxi här i Helsingforssområdet,
              som märkte om köttfärs och påstod att den skulle hålla mycket
              längre. De fälldes till slut. Det var 2008, tror jag. De fick
              en bot på 100 000 kronor. Ica Maxi omsätter väldigt mycket pengar.
              De drar nog in 100 000 kronor på ett par minuter av sin försäljning.
            </seg>
            <seg n="ea1e6f49">
              Jag känner faktiskt inte till några andra domar vad gäller livsmedelsfusk
              och brott mot livsmedelslagen än de här två.
            </seg>
            <seg n="ca2fb4ef">
              Det vi i alla fall vet med säkerhet är att ingen kan få fängelse
              i Sverige för brott mot livsmedelslagen, trots de stora risker
              som man utsätter andra människor för. I Norge, Finland och Danmark
              får man det. Och man kunde få det i Sverige fram till 2006. Det
              var ett stort misstag att ta bort fängelsesanktionen i lagstiftningen.
            </seg>
            <seg n="157ad663">
              Nu säger både justitieministern och landsbygdsministern att de
              är beredda att diskutera det här. De är beredda att kanske ändra
              på livsmedelslagen så att det blir mer kännbart att fuska. Det
              välkomnar förstås vi i Vänsterpartiet. Men jag vill påminna om
              att vi lade fram precis ett sådant förslag till riksdagens kammare
              – vi röstade om det för några veckor sedan. Vi föreslog skärpta
              sanktioner för brott mot livsmedelslagen. Det röstade de borgerliga
              partierna ned. Det tycker jag var väldigt synd. Men om ni nu har
              ändrat er, efter de veckor som har gått, är det väl bra.
            </seg>
            <seg n="12316b60">
              Eskil Erlandsson! Det enda vi vet säkert är tyvärr att det kommer
              att bli fler livsmedelsskandaler. Sådan ser livsmedelsproduktionen
              ut i Europa. Den är storskalig. Den är intensiv, och insynen är
              minimal. Alltmer talar också för att organiserad brottslighet
              går in i just livsmedelsbranschen, eftersom straffen är låga och
              de vinster man kan kamma hem är väldigt höga.
            </seg>
            <seg n="b3952e04">
              Jag vill att vi som politiker ska göra allt vi kan. Jag välkomnar
              de extrapengar som ni lägger till Livsmedelsverket här i Sverige.
              Jag välkomnar också det internationella samarbete som nu har aviserats.
              Det är väldigt viktiga saker.
            </seg>
            <seg n="2c99c44f">
              Men det finns mer vi kan göra. Det känns lite grann som att vi
              måste sopa rent framför egen dörr. Vi måste börja med det som
              är närmast. Då tror jag på att skärpa den svenska livsmedelslagen
              så att de som fuskar inte ska komma undan. Det är precis som Eskil
              Erlandsson sade till Dagens Nyheter för ett år sedan: Det ska
              svida att fuska med maten.
            </seg>
            <seg n="54eaab64">
              Det är sällan vi i Vänsterpartiet är anhängare av hårda straff
              – det måste sägas – men just att ändra livsmedelslagen så att
              fängelsesanktionen togs bort var ett stort misstag.
            </seg>
            <seg n="140bedcf">
              På sikt måste vi diskutera en helt annan livsmedelsproduktion.
              Vi måste producera mer livsmedel lokalt. Vi måste ha en bättre
              ursprungsmärkning, som också ska inkludera det förädlade och processade
              köttet. Vi behöver satsa mer pengar på att vi ska få bra mat på
              våra skolor och äldreboenden – den offentliga maten och så vidare.
              Vi i Vänsterpartiet har en politik och en finansiering för dessa
              frågor. Jag hoppas att regeringen kan backa upp våra förslag även
              i dessa frågor.
            </seg>
          </u>
          <note type="speaker" n="596b402e">
            Anf. 31 LENA OLSSON (V):
          </note>
          <u who="lena_olsson_656dbf" xml:id="i-183478dabe8ec33d-4" n="d5d9154a">
            <seg n="dfb406c0">
              Herr talman! Jag välkomnar att landsbygdsministern säger att
              man är beredd att se över dessa frågor tillsammans med justitieministern.
              Nu tror jag inte att man har tittat specifikt på just frågan om
              matfusk eftersom det inte har kommit något förslag från utredningen.
              Det är väl läge att undra när propositionen kommer med förslag
              om begränsningar och straffskärpningar. Det är förslag som Livsmedelsverket
              har ställt sig bakom.
            </seg>
            <seg n="31c8f21d">
              Det är bra att det anslås mer pengar till kontroller. Det är
              absolut nödvändigt. Mat är en internationell vara. Det handlar
              inte bara om EU utan också om vad som sker utanför EU:s gränser.
              Jag lyssnade noga på EU-debatten som föregick valet. Där har frågor
              om grisar, djurtransporter och mat diskuterats. Det är bra att
              det har kommit ett initiativ från EU, men kontrollen i EU:s medlemsstater
              är fruktansvärt dålig.
            </seg>
            <seg n="6655cb4d">
              Precis som Jens Holm säger måste vi sopa rent framför vår egen
              dörr, men vi ska också hjälpa till gemensamt i Europa att få fram
              bra kontroller och att det utdöms kännbara sanktioner när man
              fuskar med det vi äter.
            </seg>
          </u>
          <note type="speaker" n="6fab210b">
            Anf. 32 Landsbygdsminister ESKIL ERLANDSSON (C):
          </note>
          <u who="eskil_erlandsson_6e35c7" xml:id="i-29009bf2c5ab99cd-14" n="79586f4e">
            <seg n="8e0e8b7c">
              Herr talman! Låt mig inleda med att säga att jag fullt ut stöder
              de tankar och förslag som finns vad gäller ursprungsmärkning av
              vår mat. Samtidigt som jag säger detta kan jag tyvärr konstatera
              att ursprungsmärkning inte utgör ett skydd mot fusk. Den kan kanske
              i förlängningen, tyvärr, innebära att vi får se mer av fusk –
              apropå människors preferenser för olika saker. Märkning som sker
              på ett sätt så att människors benägenhet att köpa en viss produkt
              ökar kan fresta någon icke-seriös aktör i livsmedelskedjan.
            </seg>
            <seg n="d4bc8629">
              Detta anser också kommissionen. Det är därför som man bland annat
              på Europanivå håller på att ta fram en ny kontrollförordning för
              att vi ska vara säkra på att det som står på en förpackning också
              är det som är i en förpackning. Ett sådant arbete är alltså i
              gång. Det måste komma till stånd så att vi konsumenter kan känna
              oss mer säkra på vad vi handlar när vi köper mat och att vi vet
              att vi får vad vi är ute efter när vi plockar något ur en butikshylla.
            </seg>
            <seg n="00b25a89">
              För den som inte sköter dessa frågor på det sätt de ska skötas
              finns i dag ekonomiskt kännbara straff upp till 10 miljoner kronor.
              Om det i vissa fall förefaller vara, med min vokabulär, bedrägeri
              finns också fängelse i straffskalan.
            </seg>
            <seg n="38b7f451">
              Till detta ska läggas att konsumenternas förtroende för produkterna
              är oerhört viktigt för de företag som, i det här fallet, är aktörer
              i livsmedelskedjan. Jag vet att många seriösa företag har skärpt
              egenkontrollen betydligt eftersom de inte vill riskera konsumenternas
              förtroende. Jag vet att företag i vårt land har påbörjat undersökningar
              av livsmedel med hjälp av dna-analyser. Företagen har gjort det
              frivilligt därför att de vill vara säkra på att det som står på
              ett paket också är i paketet. Det handlar om företagens renommé.
              De seriösa aktörerna är angelägna om att hanteringen ska fungera
              på det sätt det ska. Företagen blir förtvivlade om de förlorar
              förtroendet.
            </seg>
            <seg n="33f668d5">
              Vi ska titta vidare på att ytterligare skärpa lagstiftningarna
              på området.
            </seg>
          </u>
          <note type="speaker" n="93272054">
            Anf. 33 JENS HOLM (V):
          </note>
          <u who="jens_holm_726eb1" xml:id="i-077ac41e0d266e6a-4" n="0b1c31a3">
            <seg n="3b439ba3">
              Herr talman! Enligt landsbygdsministern kan det utdömas företagsbot
              på upp till 10 miljoner kronor. Det skulle vara intressant att
              veta om det finns något företag som över huvud taget har dömts
              till böter på 10 miljoner kronor.
            </seg>
            <seg n="7847fba0">
              Jag tog upp två konkreta exempel. Det ena exemplet gällde Ica
              Maxi. Då var det 100 000 kronor. Sedan var det nyligen ett fall
              där fläskkött hade färgats rött. Då utdömdes böter på 200 000
              kronor. Ärligt talat är detta för stora företag kaffepengar. Det
              är inte kännbara straff, Eskil Erlandsson.
            </seg>
            <seg n="f15049b6">
              Min poäng är inte att jag tycker att fängelse är så fantastiskt
              bra. Det är det inte. Men om det finns en fängelsesanktion i livsmedelslagen
              kommer fallen att få en högre prioritet bland våra poliser, inspektörer
              och åklagare. Nu läggs fall efter fall ned. De blir inte prioriterade.
              Det finns inte en enda förundersökning med anledning av hästköttsskandalen.
              Det blev bara en riktig regelrätt anmälan, trots att det var så
              mycket kritik och uppståndelse. Den har nu också lagts ned.
            </seg>
            <seg n="92b77739">
              Eskil Erlandsson! Jag tror att vi behöver en helt annan livsmedelsproduktion,
              och jag tror att våra konsumenter vill ha en helt annan livsmedelsproduktion.
              Vi vill ha mycket mer öppenhet och insyn. Vi vill veta hur våra
              djur behandlas. Vi vill vara säkra på att det inte finns kemikalier
              i maten. Vi vill ha mer närproducerad mat, och vi vill ha mer
              ekologisk mat. Vi vill ha obligatorisk ursprungsmärkning av alla
              livsmedel, inklusive de sammansatta produkterna som lasagnen,
              pyttipannan och korven. Driver regeringen numera dessa frågor
              på EU-nivå?
            </seg>
            <seg n="ed2d34bb">
              Jag vill tacka för debatten. Den har varit rätt klargörande –
              trots allt.
            </seg>
          </u>
          <note type="speaker" n="410dbde6">
            Anf. 34 Landsbygdsminister ESKIL ERLANDSSON (C):
          </note>
          <u who="eskil_erlandsson_6e35c7" xml:id="i-29009bf2c5ab99cd-15" n="79586f4e">
            <seg n="0388fcbf">
              Herr talman! Jag hävdar att det finns kännbara straff redan i
              dag för den som bryter mot den livsmedelslagstiftning som vi har
              i det här landet. Som ett paraply ovanför vår livsmedelslagstiftning
              finns dessutom lagstiftning gällande bedrägerier där även fängelse
              ingår i straffskalan. Om minnet inte sviker mig var det den socialdemokratiska
              regeringen som 2006 tog bort fängelsestraffet i straffskalan vad
              gäller livsmedelslagstiftningen.
            </seg>
            <seg n="57fce06a">
              Vi ska titta på detta ytterligare en gång.
            </seg>
            <seg n="04db2c0a">
              Låt mig som slutmeningar säga att också jag tycker att den här
              debatten har varit angelägen, för det är oerhört viktigt att jag
              som konsument kan känna mig trygg när jag plockar varor ur en
              butikshylla med att maten är sund och säker och att det som står
              på paketet också finns i paketet och ingenting annat.
            </seg>
            <seg n="cd914b3c">
              Det är skälet till att Sverige har intagit en mycket hård hållning
              vad gäller märkningsregler i diskussionen i Europeiska unionen.
              Vi säger att vi måste till exempel ha reda på var ett djur är
              fött och uppfött. Det är angeläget för mig som konsument att veta
              detta. Än finns det inte majoritet för det i Europeiska unionen,
              och det är skälet till att Sverige senast röstade nej. Men vi
              vidhåller vårt tyckande i denna fråga och avser att driva frågan
              vidare. Jag hoppas att vi kan göra det tillsammans i Europaparlamentet.
              Tack för debatten!
            </seg>
          </u>
          <note n="45e77821">
            Överläggningen var härmed avslutad.
          </note>
          <note n="976f8f5e">
            9 § Svar på interpellation 2013/14:439 om införande av kvotplikten
          </note>
          <note type="speaker" n="3056c0fe">
            Anf. 35 Statsrådet ANNA-KARIN HATT (C):
          </note>
          <u who="unknown" xml:id="i-29009bf2c5ab99cd-16" n="df98e22c">
            <seg n="643ee0d5">
              Herr talman! Mats Pertoft har frågat finansministern när kvotplikten
              kommer att införas. Arbetet i regeringen är så fördelat att det
              är jag som ska besvara frågan.
            </seg>
            <seg n="1d2ed6b8">
              I alliansregeringens energiöverenskommelse anges att fordonsflottan
              bör vara oberoende av fossila bränslen till år 2030 som en av
              regeringens långsiktiga prioriteringar. Fordonsanvändningen karakteriseras
              dock i dag fortfarande av ett stort fossilberoende, vilket motiverat
              att regeringens satsningar inom energi- och klimatområdet under
              senare tid haft ett särskilt fokus på transportsektorn. Den kvotplikt
              som beslutats av riksdagen syftar till att säkerställa en viss
              låginblandning av förnybara drivmedel i bensin och diesel och
              ska samtidigt vara en del av ett långsiktigt ramverk för att främja
              dessa bränslen.
            </seg>
            <seg n="d031a9ba">
              En förutsättning för att kvotplikten ska kunna införas är att
              EU-kommissionen ger ett så kallat statsstödsgodkännande. Så har
              ännu inte skett, och jag vill därför ge en bakgrund till detta.
            </seg>
            <seg n="08fc94a9">
              Ett kvotpliktssystem innebär att en viss mängd biodrivmedel tvingas
              ut på marknaden. För att kvotpliktssystemet ska ha förutsättningar
              att utgöra ett långsiktigt styrmedel bör det så långt som möjligt
              utformas i kombination med en skattemässig hantering som inte
              innebär statsstöd. Tanken från svensk sida har varit att kvotplikten
              ska kombineras med en beskattning som innebär energiskatt efter
              energiinnehåll men att koldioxidskatt inte tas ut på hållbara
              biodrivmedel. Det är en sådan beskattning som Sverige har anmält
              till EU-kommissionen för att få rättslig säkerhet om att den inte
              innebär statligt stöd.
            </seg>
            <seg n="daf30f87">
              Kommissionen har ifrågasatt logiken i att den svenska koldioxidskatten
              baseras på bränslenas innehåll av fossilt kol och att Sverige
              inte avser att ta ut koldioxidskatt på biobränslen. Om kommissionen
              bedömer att det utgör statligt stöd att ta ut koldioxidskatt endast
              på fossila bränslen blir det svårt, om inte omöjligt, att införa
              ett långsiktigt kvotpliktssystem utan att biodrivmedel påförs
              koldioxidskatt.
            </seg>
            <seg n="a226ce95">
              För regeringen är det dock en självklarhet att koldioxidskatt
              bara ska tas ut på fossila bränslen och inte på biobränslen. Regeringen
              har därför lagt mycket stor kraft på att övertyga kommissionen
              om detta. Då vi ännu inte har nått i mål i detta arbete är förutsättningarna
              för när kvotplikten kan träda i kraft för närvarande oklara.
            </seg>
          </u>
          <note type="speaker" n="09d3bff1">
            Anf. 36 MATS PERTOFT (MP):
          </note>
          <u who="mats_pertoft_b36794" xml:id="i-a506a54a6e69d73c-0" n="7496d3d4">
            <seg n="38d854ad">
              Herr talman! Jag tackar statsrådet för det ärliga svaret. Jag
              tror att vi har samma mål i den här frågan. Även för Miljöpartiet
              är införande av kvotpliktssystem önskvärt. Vi stöder alltså detta
              även om vi var oense om vissa detaljer när beslutet fattades.
            </seg>
            <seg n="c99536a1">
              Anledningen till att jag ställde den här interpellationen är
              att när pressmeddelandet från Finansdepartementet kom den 10 april,
              20 dagar innan lagen skulle träda i kraft, blev jag chockad. Jag
              tror att det inte bara var jag som blev chockad, utan framför
              allt tror jag att man inom näringslivet, biobränsleindustrin,
              blev chockad. Såvitt jag har förstått fanns det inga föraningar
              om att det här skulle ske, och man hade ändå investerat ganska
              tungt. Kvotplikten skulle förhoppningsvis leda till att vi förbrukar
              mer biobränslen och mindre fossila bränslen i Sverige.
            </seg>
            <seg n="4acd23f9">
              När vi nu får som svar att det är oklart när kvotplikten kan
              träda i kraft blir jag ännu mer osäker och undrande, framför allt
              för näringslivets räkning. Man kan inte bara smälla upp fabriker
              eller producera biobränslen på lager och hoppas att det någon
              gång ska gå i gång.
            </seg>
            <seg n="cb741715">
              Vi är eniga om att vi vill ha en ökning av biobränsleanvändningen
              i Sverige. Vi vill ha en minskning av det fossila bränslet. Vi
              vill ställa om Sverige. För det behöver vi bärkraftiga, hållbara
              förutsättningar för näringslivet som producerar dessa biobränslen.
              För att de ska kunna få långsiktiga, hållbara förutsättningar
              för sina investeringar på hundratals miljoner måste de veta vad
              som gäller.
            </seg>
            <seg n="f8c064e1">
              Därför kan jag inte bara nöja mig med att höra att förutsättningarna
              fortfarande är oklara. Jag har talat med ett antal biobränsleproducenter
              under den senaste månaden, och de är rejält osäkra. Vore det i
              så fall inte rimligt att regeringen tar till sig problematiken,
              försöker lösa den och försöker hitta ett fast datum, gör ett omtag
              och så fort som möjligt inför kvotplikten, som vi ju är överens
              om, men hittar fasta förutsättningar som är långsiktiga och hållbara
              samt ser till att de också stäms av i god tid med EU-kommissionen?
              Det måste vara så att man inte har gjort detta.
            </seg>
            <seg n="e0eb41a9">
              Om det här ligger på Näringsdepartementet eller på Finansdepartementet
              låter jag vara osagt, men jag uppskattar verkligen Anna-Karin
              Hatts ambitioner på det här området. Jag tror att vi har liknande
              ambitioner båda två. Ibland undrar jag däremot om Anders Borg
              och Finansdepartementet har samma ambitioner.
            </seg>
            <seg n="65ffa39e">
              Min fråga är alltså: När vi har nått så här långt, hur kan vi
              ge bättre förutsättningar till näringslivet? Vore det inte rimligt
              med ett omtag så att vi har ett fast datum att gå på?
            </seg>
          </u>
          <note type="speaker" n="31b824ad">
            Anf. 37 JOHAN LÖFSTRAND (S):
          </note>
          <u who="johan_lofstrand_6c3588" xml:id="i-8d44b26c0fb298da-3" n="48075a8c">
            <seg n="cda2d4a5">
              Herr talman! Jag kunde inte låta bli att anmäla mig till den
              här interpellationsdebatten. Jag och socialdemokratin står bakom
              förslaget om kvotplikten. Däremot tycker vi, precis som Mats,
              att ambitionsnivån redan från början var alldeles för låg.
            </seg>
            <seg n="f514035b">
              Ministern gick ut för ett antal år sedan med att kvotplikten
              skulle generera en minskning med ungefär 600 000 ton koldioxid.
              Det var ambitionen när förslaget sjösattes för ett antal år sedan.
              Vi kan nu konstatera, efter att ha lyssnat till några av de myndigheter
              som har analyserat förslaget, att det visar sig att det i stort
              sett inte blir någonting.
            </seg>
            <seg n="2ba49589">
              Det här tycker jag är problematiskt och visar mycket tydligt
              att oppositionens kritik mot att ambitionerna i grund och botten
              var alldeles för låga från början stämde. Vi skulle ha haft mycket
              högre ambitioner, och det är ett av problemen.
            </seg>
            <seg n="c3d8ab7a">
              Sedan vill jag gå in på det som är själva frågeställningen i
              interpellationen. Vi befinner oss just nu i ett vakuum. 20 dagar
              innan lagstiftningen om kvotplikten ska börja gälla levererar
              departementet ett pressmeddelande där det står att vi snarast
              ska implementera kvotplikten. Vad ger det för signaler till industrin?
              Det finns ett antal aktörer som har bundit upp sig i avtal, som
              har köpt in råvara och som på olika sätt har försökt skapa en
              situation så att de ska klara av denna lagstiftning. Dessa företag
              får 20 dagars respit. Jag tycker att det inte är speciellt seriöst.
            </seg>
            <seg n="85fb528c">
              Att det sedan inte heller ges något datum för när det som framgår
              av förslaget ska börja gälla gör att vi just nu befinner oss i
              en osäkerhet. En stor del av industrin hoppas och tror på att
              det ska dyka upp något helt annat förslag, medan några undrar
              om detta ska införas i morgon, om två månader eller om ett halvår.
            </seg>
            <seg n="48cf5648">
              Vi kan inte ha en situation där hela biodrivmedelsbranschen inte
              vågar göra någonting för att regeringen inte kan vara tydlig.
              Vore det då inte bättre att säga att man försöker få igenom detta
              förslag och sedan implementerar det från och med den 1 januari
              eller när det kan tänkas vara? Just nu befinner vi oss i en stor
              osäkerhet, och det tycker jag är problematiskt. Det beskriver
              på något sätt regeringens drivmedelspolitik under de senaste åren.
              Det har varit oerhört hackigt. Ett år i taget har man gett skattebefrielse
              på biodrivmedel, vilket har gjort att många investeringar inte
              har blivit av. Stora energibolag har lagt sina investeringar i
              malpåse för att de inte har vågat investera.
            </seg>
            <seg n="51ed9a2b">
              Nu befinner vi oss i ett ännu större vakuum eftersom ingen vet
              vilket regelverk vi kommer att ha om två månader. Detta måste
              vi få ordning på. Därför vore det spännande att få höra från ministern
              när kvotplikten kommer att implementeras. Jag tror att det finns
              många aktörer som faktiskt undrar det.
            </seg>
          </u>
          <note type="speaker" n="d8a643db">
            Anf. 38 Statsrådet ANNA-KARIN HATT (C):
          </note>
          <u who="unknown" xml:id="i-29009bf2c5ab99cd-17" n="df98e22c">
            <seg n="01bdf870">
              Herr talman! Låt mig börja med att välkomna att både ni i Miljöpartiet
              och ni i Socialdemokraterna så tydligt nu markerar att ni står
              bakom det förslag som regeringen har presenterat för riksdagen
              och som riksdagen också har fattat beslut om och som gäller kvotplikten.
            </seg>
            <seg n="d21062e8">
              Alliansregeringen har mycket höga ambitioner när det gäller att
              ställa om transportsektorn. Vi har slagit fast en mycket djärv
              ambition om att minska koldioxidutsläppen och göra hela fordonsflottan
              fossiloberoende till 2030. Det är en tuff uppgift, men den är
              nödvändig för att vi ska kunna klara klimatomställningen.
            </seg>
            <seg n="1a5fb714">
              När det gäller kvotplikten har vi en mycket nära dialog med branschen.
              Vi har fört löpande samtal med dem om hur förhandlingarna med
              EU-kommissionen framskrider.
            </seg>
            <seg n="3a7e9dcc">
              Det är väldigt viktigt att notera att vi redan i dag har mycket
              goda villkor när det gäller förnybara drivmedel i Sverige med
              den rådande ordningen med skattebefrielse både för de förnybara
              drivmedel som låginblandas in i bensin och diesel och för de höginblandade
              biodrivmedlen som biogas och etanol. De goda villkor som finns
              på plats är förklaringen till att vi i Sverige redan ligger så
              långt fram när det gäller att ställa om till hållbara transporter.
              Faktum är att Sverige tack vare att regeringen har arbetat med
              denna fråga under många år nu är det enda medlemslandet i hela
              EU som sex år i förtid har nått ett mål om förnybara drivmedel
              för transportsektorn som vi har satt upp. Inom hela EU har vi
              enats om att vi ska ha 10 procent förnybara drivmedel i fråga
              om transporterna till 2020. Sverige kan enligt de preliminära
              siffrorna kvittera att vi förra året, 2013, nådde upp till 15,6
              procent.
            </seg>
            <seg n="7a9e673b">
              Detta visar att den politik som alliansregeringen för verkligen
              har gett resultat och att miljöbilspremien, supermiljöbilspremien,
              den sänkta fordonsskatten för de bästa miljöbilarna, satsningarna
              på forskning och utveckling kring framtidens transporter, förmånsbeskattningen
              som främjar miljöbilar, stödet till produktion av biogas men också
              miljöbilsdefinitionen verkligen leder till resultat. Vi har ledartröjan
              i Europa, och detta kommer vi att fortsätta att driva på.
            </seg>
            <seg n="ef5ce396">
              Sedan Alliansen tillträdde 2006 har andelen förnybara drivmedel
              i transportsektorn mer än fördubblats. I dag har vi, som sagt,
              15,6 procent förnybara drivmedel i hela vår transportsektor. Vi
              ska fortsätta på den vägen och fortsätta att bygga på det som
              är bra och de styrmedel som vi har och som redan fungerar. Men
              vi behöver också addera nya. Kvotplikten är ett sådant styrmedel
              som vi gärna vill få på plats. Men för att vi ska kunna få det
              på plats krävs det att vi kan få ett godkännande av EU-kommissionen.
              Hoppar man över detta steg, som både Mats Pertoft och Johan Löfstrand
              nästan verkar föreslå att vi ska göra och bara sätta upp ett datum
              som passar Sverige, skapar det inte trygghet och säkerhet utan
              osäkerhet.
            </seg>
            <seg n="358d0324">
              När vi i Sverige introducerar en ny modell måste vi veta och
              ha svart på vitt att det också har EU-kommissionens godkännande.
              Då vågar aktörerna investera i ny produktion, och då vågar de
              gå in och öka inblandningen. Eftersom detta system inte är på
              plats har vi, vilket jag utgår från att interpellanten har noterat,
              lämnat in en ansökan till EU-kommissionen om att få fortsätta
              med dagens mycket gynnsamma skattebefrielse för de låginblandade
              drivmedlen.
            </seg>
          </u>
          <note type="speaker" n="11813387">
            Anf. 39 MATS PERTOFT (MP):
          </note>
          <u who="mats_pertoft_b36794" xml:id="i-a506a54a6e69d73c-1" n="7496d3d4">
            <seg n="aaec926b">
              Herr talman! Jag ska nog inte gå in på diskussionen om vi har
              ledartröjan på oss inom EU och så vidare eftersom vi då hamnar
              någon helt annanstans.
            </seg>
            <seg n="e2ebd520">
              Miljöpartiet är positivt till kvotplikten, även om saker kunde
              göras bättre där. Men min huvudfråga är: Hur ger vi näringslivet
              bra, förutsägbara och säkra förutsättningar för deras investeringar
              i biobränslen? Jag har fortfarande inte fått något riktigt svar
              på min fråga. Jag ställde egentligen två frågor. Den andra var:
              När kommer detta? Jag förstår att det är svårt att förutsäga när
              EU-kommissionen kommer att fatta sitt beslut. Jag uppskattar också
              den beskrivning som statsrådet gav i sitt skriftliga svar av problematiken
              när det gäller koldioxidskatten. Detta är ju inte enkelt. Men
              när det är så komplicerat, och när det ändå verkar ganska osäkert
              om EU-kommissionen kommer att ge Sverige grönt ljus för detta,
              är det desto viktigare att ha en långsiktig framförhållning.
            </seg>
            <seg n="33c0b0bd">
              Nu kan vi konstatera att redan när regeringen lade fram sitt
              förslag om kvotplikt fanns det en diskussion om detta var framförhållning
              nog ur en investeringssynpunkt. Nästan en månad efter att detta
              skulle ha införts kan vi konstatera att det absolut inte var några
              långsiktiga förutsättningar. Med 20 dagars varsel fick man snarare
              sätta det hela på avbytarbänken och vänta på ett osäkert resultat
              i fråga om när kvotpliktsreglerna ska införas.
            </seg>
            <seg n="74f5003f">
              Vore det då inte bättre att fundera noga och ge näringslivet
              säkra förutsättningar, så att de vet vilka investeringar som krävs
              när kvotpliktssystemet går i gång, och sätta upp ett datum som
              de kan förhålla sig till i stället för att säga snart? Ordet snart
              är i mina öron mycket osäkert. Om det är någonting som jag lärde
              mig under de 15 år som jag var företagare var det att osäkerhet
              är det värsta som finns. När man investerar kapital i anläggningar
              måste man veta hur det kommer att förhålla sig, om det kommer
              att ge effekt och om man kan klara den ekonomi som man har räknat
              med. Annars är det mycket osäkert.
            </seg>
            <seg n="8702b42e">
              Vi kan konstatera att Agroetanol i Norrköping redan har infört
              kvotpliktssystemet och varit tvungen att avskeda folk. Jag kan
              föreställa mig att det kommer att accelerera ju mer osäkerheten
              ökar. Om det mitt i allt detta dessutom skulle hända att kommissionen
              säger nej, vad kommer regeringen i så fall att göra? Finns det
              någon utväg? Finns det ett andra alternativ för att Sverige ska
              kunna behålla ledartröjan, vilket ju kan diskuteras om vi fortfarande
              har?
            </seg>
            <seg n="224ea1c5">
              Jag skulle vilja ha lite konkretare svar och lite mindre av oklarheter
              och kansken från statsrådet.
            </seg>
          </u>
          <note type="speaker" n="a5cd792d">
            Anf. 40 Statsrådet ANNA-KARIN HATT (C):
          </note>
          <u who="unknown" xml:id="i-29009bf2c5ab99cd-18" n="df98e22c">
            <seg n="98e431b9">
              Herr talman! Det är nästan så jag får lust att bjuda med Mats
              Pertoft till ett ministerrådsmöte i EU. Om han hade varit med
              där skulle han inte ha haft det minsta tvivel om huruvida Sverige
              ligger längst fram både när det gäller att öka andelen förnybart
              i vår transportsektor och att driva på i EU för att de nya regler,
              de nya beslut som vi fattar, ska främja utvecklingen.
            </seg>
            <seg n="763de5f1">
              Sverige är det land som i dagsläget, sju år i förtid, har uppfyllt
              det förnybartmål för transportsektorn som vi skulle ha nått till
              2020. Inget annat medlemsland är i närheten av en så stark utveckling,
              och den ledartröjan ska vi bära och försvara. Det beror på att
              näringslivet, det näringsliv som Mats Pertoft hänvisar till, redan
              i dag har bra förutsättningar, och jag och alliansregeringen vill
              göra dem ännu bättre. Men redan i dag är förutsättningarna mycket
              gynnsamma.
            </seg>
            <seg n="523b6a13">
              Det är med dagens ordning med skattebefrielsen på både höginblandade
              och rena biodrivmedel, såsom etanolen och biogasen, samt skattebefrielsen
              på det som låginblandas som vi fått en så positiv utveckling att
              vi kan konstatera att vi i dag har 15,6 procent förnybart i transportsektorn.
              Det finns bra förutsättningar, och vi vill göra dem ännu bättre.
            </seg>
            <seg n="8eeb8018">
              Då kan man ställa sig frågan varför diskussionen med EU-kommissionen
              tar tid. Svaret är återigen att Sverige går före. Det är oerhört
              tydligt i diskussionerna i Bryssel att Sverige som land sedan
              ett antal år ligger långt fram i hållbarhetsarbetet, pushar på
              den agendan och är med och pushar också de regelverk som vi har
              och de beslut som vi fattar i Bryssel så att det ska vara möjligt
              för oss att främja en utbyggnad av förnybart, oavsett om det är
              förnybar energi i allmänhet, förnybar elproduktion eller, som
              i det här fallet, förnybara biodrivmedel.
            </seg>
            <seg n="d2220111">
              Det finns andra rörelser ute i Europa. Just i dag kanske både
              Mats Pertoft och jag gläds åt att EU-valet i går sände en stark
              grön signal i Sverige. Tyvärr ser det annorlunda ut i andra delar
              av EU. Det är inte så att det sköljer en grön våg över Europa.
              Tvärtom finns det nu mycket starka intressen som går helt andra
              ärenden, som går fossila ärenden och som jag är rätt övertygad
              om ligger på ett antal aktörer i Bryssel. Det är helt tydligt
              att det behövs en starkare grön röst från Sveriges sida för att
              vi inte ska gå in i en fas där vi får en gråare utveckling i EU
              i stället för det som både jag och Mats Pertoft vill se, en grönare
              utveckling.
            </seg>
            <seg n="3221ef08">
              Det är självklart den typen av resonemang som ligger bakom en
              del av de frågor som vi fått från kommissionen. Där är den svenska
              regeringen samlad. Hela regeringen är samlad i att försvara de
              grundläggande principer som vi har i Sverige för den beskattning
              som vi har. Vi ser att det är motiverat att använda koldioxidskatten
              framöver, precis på det sätt som vi har gjort. Vi ser att det
              är skillnad på till exempel förnybart kol och fossilt kol. Det
              är principer som vi kommer att fortsätta att försvara.
            </seg>
            <seg n="01a2bcce">
              Vad händer under tiden? frågar Mats Pertoft. Och vad händer om
              kommissionen i värsta fall inte godkänner kvotplikten? Jag svarade
              på det redan i mitt andra inlägg, men jag upprepar det gärna.
              Det som händer nu är att vi fortsätter med dagens goda villkor,
              den skattebefrielse som vi redan har. Det är därför regeringen
              parallellt med detta under våren har lämnat in en ansökan om att
              få godkänt för att ligga kvar med den skattebefrielse som redan
              finns tills det är utrett när vi kan införa kvotplikten.
            </seg>
            <seg n="2016d030">
              Datumet var satt till den 1 maj, och nu arbetar regeringen för
              att det ska kunna träda i kraft så snart som möjligt efter det
              datumet.
            </seg>
          </u>
          <note type="speaker" n="7d99ba5a">
            Anf. 41 MATS PERTOFT (MP):
          </note>
          <u who="mats_pertoft_b36794" xml:id="i-a506a54a6e69d73c-2" n="7496d3d4">
            <seg n="f3924afe">
              Herr talman! En inbjudan till ministerrådet lät spännande. Jag
              är väl medveten om att gårdagens val till EU-parlamentet tyvärr
              var en stor framgång för de bruna krafterna, de främlingsfientliga
              krafterna, och det skrämmer. Jag och Anna-Karin Hatt kan vara
              glada över att den gröna rörelsen stod pall i Sverige och att
              det inte blev den stora framgång för främlingsfientliga krafter
              här som i till exempel Frankrike och andra länder. Det kan vi
              glädja oss åt, men den glädjen grusas lite.
            </seg>
            <seg n="bb645a65">
              Jag är också väl medveten om att Sverige har en speciell situation,
              att vi har gått före. Från Miljöpartiets sida vill vi gå vidare
              med detta. Vi tycker att kvotplikten är ett sätt att gå vidare,
              men det jag hela tiden efterlyser är mer konkreta svar på hur
              stor chansen är att EU-kommissionen godkänner den och vad som
              gäller beträffande kvotplikten.
            </seg>
            <seg n="1d1871de">
              När jag träffar branschen – jag vet inte om de säger olika saker
              till oss – möts jag av ett stort frågetecken. De känner sig inte
              särskilt informerade. Det kan mycket väl vara så att de säger
              olika saker till oss, det vill jag inte sticka under stol med,
              men det jag undrar över gäller den väntan som hela tiden finns.
              Vore det inte bättre att sätta ett tydligt datum för när man tror
              att det skulle fungera? Vi kan naturligtvis leva vidare med det
              nuvarande systemet, men borde det inte finnas en plan B för framtiden?
              Att bara säga att vi antingen kör det ena eller det andra räcker
              inte. Om kommissionen säger nej kan man fråga sig ifall kommissionen
              på sikt kommer att godkänna det nuvarande systemet, som ju i sig
              bär problematiken av skattebefrielse för koldioxid, beroende på
              om det är fossilt eller återvinningsbart.
            </seg>
          </u>
          <note type="speaker" n="e8c77379">
            Anf. 42 Statsrådet ANNA-KARIN HATT (C):
          </note>
          <u who="unknown" xml:id="i-d39bc93839a34433-0" n="df98e22c">
            <seg n="ebe907a5">
              Herr talman! Regeringen har en bra dialog med branschen, inte
              minst med SBPI, som är branschorganisation och samlar både dem
              som är verksamma inom fossil drivmedelsproduktion och försäljning
              och numera också B:et, som står för biodrivmedlen. De är väl informerade
              om var i processen frågan befinner sig. De är även väl medvetna
              om att regeringen, för att kunna hantera den här situationen,
              ser till att vi under tiden som förhandlingarna fortsätter och
              kan slutföras har bra villkor för biodrivmedlen och att regeringen
              har lämnat in en ansökan om att fortsätta med den skattebefrielse
              som redan finns på plats, som alltså är mycket gynnsam och har
              drivit fram en utveckling där utbyggnaden av den förnybara energin
              i transportsektorn gått mycket fortare i Sverige än vi hade förväntat
              oss. Det visar att Alliansens styrmedel fungerar och att de dessutom
              fungerar så bra att vi når målen långt i förtid.
            </seg>
            <seg n="450e4570">
              Plan A för oss är att fortsätta att förhandla med kommissionen
              för att få systemet godkänt. Riksdagen har fattat beslut om kvotplikten.
              Vi tycker att det är en bra modell, och vi vill få den genomförd.
              Skulle den inte bli godkänd måste vi givetvis titta på vad vi
              kan göra i stället. Den viktiga signalen till branschen är dock
              att vi fortsätter förhandlingen för att få den godkänd, och under
              tiden ska vi se till att branschen kan ha kvar sina goda villkor
              i form av skattebefrielsen på både det som är låginblandat och
              det som är höginblandat.
            </seg>
            <seg n="1f225f87">
              Utvecklingen på området går väldigt fort, och det är glädjande.
              Vi har sett inte bara hur de förnybara drivmedlen ökat utan också
              hur alltmer avancerade drivmedel kommit på marknaden, till exempel
              HVO, som ökat kraftigt. Det vill vi främja framöver genom kvotplikten
              men också genom andra system, som inte minst FFF-utredningen har
              lagt på vårt bord, så att vi kan skärpa politiken för att nå målet
              om en fossiloberoende fordonsflotta till 2030.
            </seg>
          </u>
          <note n="45e77821">
            Överläggningen var härmed avslutad.
          </note>
          <note n="384d996c">
            Ajournering
          </note>
          <note n="aa1c47d9">
            Kammaren beslutade kl. 12.19 på förslag av tredje vice talmannen
            att ajournera förhandlingarna till kl. 13.00, då arbetsplenum
            skulle börja.
          </note>
          <u who="unknown" xml:id="i-da7fad982840342a-0" n="df98e22c">
            <seg n="ef18eacb">
              Återupptagna förhandlingar
            </seg>
          </u>
          <note n="2d5bda68">
            Förhandlingarna återupptogs kl. 13.00.
          </note>
          <note n="edda010a">
            10 § Straffansvar för folkmord, brott mot mänskligheten och krigsförbrytelser
          </note>
          <note n="12b1d7b6">
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker" n="399b58a0">
            Anf. 43 KERSTIN HAGLÖ (S):
          </note>
          <u who="kerstin_haglo_41f11a" xml:id="i-61b8488725bb0dd1-0" n="de41e09f" next="i-cc54aaae4de1b3d5-0">
            <seg n="11d99eb7">
              Herr talman! Nu ska vi debattera justitieutskottets betänkande
              Straffansvar för folkmord, brott mot mänskligheten och krigsförbrytelser
              .
            </seg>
            <seg n="d0f5bdac">
              Då jag inleder denna debatt i en mycket komplex fråga, vill jag
              ändå försöka att göra en mycket kort bakgrundsbeskrivning som
              inte kommer att vara fullständig. Historien fram till i dag är
              lång.
            </seg>
          </u>
          <note n="27d44b62">
            Romstadgan för Internationella brottmålsdomstolen antogs i Rom
            den 17 juli 1998. Genom Romstadgan inrättades en permanent internationell
            domstol för utredning och lagföring av vissa allvarliga internationella
            brott.
          </note>
          <u who="kerstin_haglo_41f11a" xml:id="i-cc54aaae4de1b3d5-0" n="de41e09f" prev="i-61b8488725bb0dd1-0">
            <seg n="9128a304">
              Sverige tillträdde stadgan 2001. Med detta tillträde till Romstadgan
              följer vissa folkrättsliga förpliktelser, bland annat ska man
              ha ett rättsligt samarbete med Internationella brottmålsdomstolen.
            </seg>
            <seg n="8e35fcd1">
              Utredningen antog namnet Internationella straffrättsutredningen.
              Det är resultatet av den som vi har på bordet i dag efter tolv
              år av översyn, analyser och utredningar – utan att gå in på alla
              detaljer. Regeringen föreslår en ny lag om straff för folkmord,
              brott mot mänskligheten och krigsförbrytelser.
            </seg>
            <seg n="2114de08">
              Syftet är bland annat att lagstiftningen ska bli mer konkret
              och förutsägbar. Lagstiftningen innebär också en modernisering.
              Tidigare lagstiftning förs nu ihop i en lag. I ett fall, avseende
              brott mot mänskligheten, saknas nationell lagstiftning i dag.
              Det förs nu in i det här förslaget. Brotten ska kunna lagföras
              i Sverige i minst samma utsträckning som vid Internationella brottmålsdomstolen.
            </seg>
            <seg n="4a63a49a">
              Genom lagen införs också nya bestämmelser om brott mot mänskligheten
              när det gäller särskilt angivna gärningar om de utgör eller ingår
              som ett led i ett omfattande eller systematiskt angrepp riktat
              mot en civilbefolkning. Straffet föreslås vara fängelse på viss
              tid, i lägst fyra och högst arton år eller på livstid.
            </seg>
            <seg n="2d048a13">
              En ny straffbestämmelse om folkmord införs också. Straffskalan
              för folkmord och grov krigsförbrytelse föreslås vara densamma
              som för brott mot mänskligheten.
            </seg>
            <seg n="74d83474">
              Lagen föreslås även innehålla en bestämmelse om att militära
              och civila förmän under vissa förutsättningar ska kunna anses
              som gärningsmän till nu aktuella brott som begås av underlydande.
              Dessutom föreslås ett särskilt straffansvar för militära och civila
              förmän som har brustit i kontrollen av underlydande eller som
              har underlåtit att anmäla de brott som tas upp i propositionen.
              Straffskalan föreslås vara fängelse i högst fyra år.
            </seg>
            <seg n="6e852f66">
              Folkmord, brott mot mänskligheten och grov krigsförbrytelse liksom
              försök till dessa brott ska enligt förslaget inte kunna preskriberas.
              Lagändringarna föreslås träda i kraft den 1 juli 2014.
            </seg>
            <seg n="6a477c48">
              Herr talman Vi socialdemokrater har ett särskilt yttrande över
              förslaget till ny lag. Där för vi ett resonemang och problematiserar
              vissa frågor. Bland annat pekar vi på att den nya lagen har fått
              en utformning som innebär en uttömmande kodifiering av sedvanerätten.
              Man kan säga att regeringen låter sig styras av legalitets- och
              rättssäkerhetsskäl som i sin tur kanske leder till ett mer dualistiskt
              synsätt.
            </seg>
            <seg n="68995aa8">
              I en debattartikel i Dagens Juridik den 14 februari 2014 menar
              chefen för straffrättsenheten vid Justitiedepartementet att med
              den lagstiftning som regeringen nu presenterar upphör införlivandemöjligheterna
              i stort sett utanför lagstiftningsprocessen. Enligt henne kan
              reglerna i lagen i viss utsträckning anpassas till den internationella
              utvecklingen, men någon möjlighet att utan lagändring införa helt
              nya gärningstyper finns inte.
            </seg>
            <seg n="5a45cf18">
              Miljöpartiet och Vänsterpartiet föreslår att riksdagen ska besluta
              att införa två portalparagrafer som partierna menar ger de svenska
              domstolarna en fortsatt dynamisk roll i den internationella rättsutvecklingen.
              Det är i stort sett samma paragrafer som fanns med i utredningen
              som kom 2002 och som nu ligger till grund för regeringens förslag.
            </seg>
            <seg n="1bf19ac5">
              Vi delar uppfattningen att Sverige har en viktig roll att spela
              när det gäller att driva på och förändra den internationella lagstiftningen,
              men – som vi skriver i vårt yttrande – vi är tveksamma till att
              den innebörd som Miljöpartiet och Vänsterpartiet förordar skulle
              ha något slags verkan. Vi har därför valt att inte ställa oss
              bakom förslaget om införande av paragraferna.
            </seg>
            <seg n="22927e09">
              Vi anser att frågan om att kunna införliva den allmänna folkrätten
              som utvecklas är angelägen. Vi tänker därför följa den sedvanerättsliga
              utvecklingen noga.
            </seg>
            <seg n="478a8b10">
              Ett konkret exempel gäller möjligheten att förbjuda rekrytering
              av barnsoldater som inte fyllt 18 år. Den frågan har ju faktiskt
              behandlas i fakultativa protokollet till barnkonventionen som
              också har godkänts av Sverige. I nuläget accepterar vi regeringens
              bedömning att straffansvar endast bör omfatta gärningar som riktar
              sig mot barn som inte har fyllt 15 år. Eftersom vi vet att det
              ständigt pågår en utveckling av sedvanerätten är vår bedömning
              att läget när det gäller en 18-årsgräns för rekrytering av barnsoldater
              kommer att förändras ganska snart. Vi kommer att verka för att
              så sker så fort som möjligt. Vid ett eventuellt regeringsskifte
              kommer vi givetvis att låta göra en översyn av lagen. Om inte
              annat så kommer vi att följa utvecklingen.
            </seg>
            <seg n="fcee5272">
              Herr talman! Avslutningsvis står vi bakom propositionen så här
              långt, men vi har tillsammans med Vänsterpartiet och Miljöpartiet
              en reservation, nr 5, som jag yrkar bifall till. Det är en fråga
              som inte finns med i regeringens proposition, och det gäller ett
              särskilt straffstadgande om tortyr.
            </seg>
            <seg n="834226d9">
              Sverige är bundet av FN:s tortyrkonvention sedan 1986. Konventionen
              kräver att staterna definierar tortyr som ett brott i nationell
              rätt – detta för att man ska kunna lagföra personer som misstänks
              för tortyr och som befinner sig i landet, om de inte utlämnas.
            </seg>
            <seg n="88b137ed">
              Sverige har inte kriminaliserat tortyr. Många former av tortyr
              är kriminaliserade som andra brott. Vi tycker att det är mycket
              otillfredsställande att ett så allvarligt brott som tortyr i svensk
              rättstillämpning rubriceras som till exempel misshandel, olaga
              tvång, människorov eller våldtäkt.
            </seg>
            <seg n="b9f62b55">
              Även om dessa brott naturligtvis är mycket allvarliga har de
              inte samma tyngd eller samma symbolvärde som brottet tortyr. Ett
              tortyrbrott skulle enligt vår uppfattning inte heller preskriberas.
              Det är viktigt att Sverige inte blir en fristad för torterare.
              Sverige måste ta sitt internationella ansvar och ställa sådana
              personer inför rätta. Detta har vi påpekat under lång tid. Det
              är därför beklagligt att frågan inte behandlas i propositionen.
            </seg>
            <seg n="9c72ec9c">
              Nu vet vi att det pågår ett arbete vid Justitiedepartementet
              med att ta fram ett direktiv till utredning i frågan. Men efter
              så många års arbete med den proposition som vi i dag debatterar
              hade det hunnits med att även ha med ett särskilt straffstadgande
              om tortyr.
            </seg>
          </u>
          <note n="214e3049">
            År 2002 gavs en särskild utredare i uppdrag att bland annat se
            över den svenska lagstiftningen. Vid översynen skulle innehållet
            i Romstadgan beaktas.
          </note>
          <note type="speaker" n="7b030ccb">
            Anf. 44 RICHARD JOMSHOF (SD):
          </note>
          <u who="richard_jomshof_aea762" xml:id="i-c8f9b95f8e99b858-0" n="4803f5a6">
            <seg n="ada2988a">
              Herr talman! Sedan andra världskriget har det funnits en allt
              större vilja i världen att inte bara åtala stater utan också enskilda
              individer för krigsförbrytelser och brott mot mänskligheten. Ett
              utslag av denna utveckling har varit de kända och tillfälligt
              inrättade krigsbrottstribunalerna i Rwanda och det forna Jugoslavien
              som åtalat enskilda för krigsbrott begångna i början av 1990-talet.
            </seg>
            <seg n="c4008048">
              Som ett ytterligare steg i denna utveckling antogs den så kallade
              Romstadgan för Internationella brottmålsdomstolen, även kallad
              bara Romstadgan, vid en diplomatkonferens i Rom 1998. Genom stadgan
              inrättades den så kallade Internationella brottmålsdomstolen eller
              ICC som den också ofta kallas. ICC är en permanent brottmålsdomstol
              med syfte just att åtala enskilda för krigsförbrytelser, oavsett
              var de begåtts i världen. Det är en utveckling som mänskligheten
              ska vara stolt över. Det går inte längre att begå folkmord och
              endast hänvisa till att man följde order.
            </seg>
            <seg n="cac5bf7a">
              För att ICC ska kunna fungera har de stater som tillträtt stadgan
              vissa resursmässiga och praktiska förpliktelser mot domstolen.
              Dessa har Sverige redan uppfyllt, bland annat genom lagen om samarbete
              med Internationella brottmålsdomstolen. Utöver dessa förpliktelser
              finns enligt stadgan också uppmaningar att frivilligt anpassa
              medlemsländernas nationella rätt efter stadgan. Eftersom stadgan,
              när den infördes, baserades på vedertagna uppfattningar inom världssamfundet
              om vad som utgör brott mot mänskligheten var och är Sveriges lagstiftning
              i stort sett redan anpassad efter stadgan. Exempelvis har vi brottsbalkens
              22 kap. 6 § som bland annat gör det olagligt att begå folkrättsbrott.
              Nämnas kan förbud mot att använda förbjudna stridsmedel, att anfalla
              civilpersoner och att inleda anfall mot militär som kommer att
              förorsaka synnerligen svåra civila dödsfall och så vidare.
            </seg>
            <seg n="22b16140">
              Vi har också lagen om straff för folkmord. I 1 § står följande
              att läsa: Den som begår en gärning, för vilken det enligt lag
              är föreskrivet fängelse i fyra år eller mer, mot en nationell,
              etnisk, rasmässigt bestämd eller religiös folkgrupp med avsikt
              att förgöra gruppen helt eller delvis, döms för folkmord till
              fängelse på viss tid, lägst fyra och högst arton år, eller på
              livstid.
            </seg>
            <seg n="9915e17b">
              Vad gäller de så kallade brotten mot mänskligheten som exempelvis
              mord, våldtäkt, förslavning och tortyr gäller brottsbalkens allmänna
              paragrafer om exempelvis våldtäkt och mord som återspeglar vår
              svenska rättsuppfattning om dessa handlingar. Den som gör sig
              skyldig till någon av alla dessa handlingar jag räknat upp – oavsett
              var de begås i världen – kan redan i dag, vid sidan av Internationella
              brottmålsdomstolen, alltså också dömas i Sverige.
            </seg>
            <seg n="f2e7cdd8">
              Jag tänker nu lyfta fram några synpunkter från några av remissinstanserna.
              För det första påpekar Domstolsverket att det helt saknas adekvat
              bedömning av eventuella kostnader för domstolsväsendet.
            </seg>
            <seg n="eef4f873">
              För det andra påpekar Kriminalvårdsstyrelsen att de dömda kommer
              att uppta plats inom den svenska kriminalvården, vilket kommer
              att medföra kostnader som inte ens är förutsägbara eftersom krigsförbrytare
              kommer att kräva speciell särbehandling säkerhetsmässigt.
            </seg>
            <seg n="fea39383">
              För det tredje påpekar Riksrevisionen att eftersom förslagen
              rör brott, oberoende av var i världen de begåtts eller av vem,
              kan inte de möjliga kostnaderna för förslagen anses vara försumbara.
            </seg>
            <seg n="c481ea58">
              Domstolsverket, Kriminalvårdsstyrelsen och Riksrevisionen – tre
              tunga remissinstanser – säger alltså alla att förslagen kommer
              att medföra oförutsägbara och inte försumbara kostnader.
            </seg>
            <seg n="9e6562f0">
              Jag vill också påpeka att regeringen föreslår att preskriptionstiden
              ska avskaffas för nästan samtliga av dessa brott. Det betyder
              att Sverige blir skyldigt att utreda krigsbrott begångna av vem
              som helst, var som helst och för hur länge sedan som helst. Låt
              mig exempelvis säga att en tamilsk invandrare från Sri lanka om
              20 år anmäler en lankesisk invandrare i Sverige för krigsförbrytelser.
              Då ska Sverige utreda och åtala den personen för ett krigsbrott
              som har skett mer än 20 år tidigare på andra sidan jordklotet.
              Det är mycket svårt och kostsamt att utreda sådana brott enligt
              Krigsbrottskommissionen vid Rikskriminalpolisen. Det saknas ofta
              teknisk bevisning; ibland finns inte ens brottsplatserna kvar.
              Men det är vad regeringen föreslår i propositionen.
            </seg>
            <seg n="c3153039">
              Herr talman! Bara det så kallade Södertäljemålet mot maffian
              i Södertälje kostade skattebetalarna 200 miljoner kronor i första
              rundan. Tänk då vad alla förundersökningar, rättegångar och kriminalvård
              skulle kosta Sverige om vi skulle utreda de hundratals eller kanske
              tusentals krigsförbrytare som finns i Sverige i dag. Hur ska regeringen
              kunna förutse sådana kostnader när regeringen inte ens vet hur
              många krigsförbrytare det finns i Sverige till följd av den ansvarslösa
              massinvandringspolitik som förts och som fortfarande förs?
            </seg>
            <seg n="48e6371b">
              Vi ska vara stolta och glada över att vi redan i dag har en väl
              fungerande internationell brottmålsdomstol, ICC, vars syfte är
              att särskilt fånga upp alla krigsförbrytare, ge dem en rättssäker
              rättegång och döma dem – allt i enlighet med världssamfundets
              samlade värdegrund.
            </seg>
            <seg n="84e36631">
              ICC har sammanlagt 160 länder som samarbetar för att driva och
              finansiera den, däribland Sverige. Sveriges bidrag till ICC:s
              budget uppgår under bara 2014 redan till 15 miljoner kronor. Under
              2013–2015 bidrar Sverige dessutom med 36 miljoner kronor till
              ICC:s brottsofferfond.
            </seg>
            <seg n="b938b0e8">
              Herr talman! Det är Internationella brottmålsdomstolen, ICC,
              som har kompetensen, resurserna och uppgiften att åtala krigsförbrytare.
              Låt det då också vara Internationella brottmålsdomstolens uppgift
              att åtala och döma internationella krigsförbrytare.
            </seg>
            <seg n="f29d47c2">
              Jag vill med detta sagt härmed yrka bifall till reservation 1
              i betänkandet.
            </seg>
          </u>
          <note type="speaker" n="3b514641">
            Anf. 45 LENA OLSSON (V):
          </note>
          <u who="lena_olsson_656dbf" xml:id="i-183478dabe8ec33d-5" n="d5d9154a">
            <seg n="5c20cddf">
              Herr talman! Vi diskuterar nu betänkandet Straffansvar för folkmord,
              brott mot mänskligheten och krigsförbrytelser . Vi i Vänsterpartiet
              har under lång tid påtalat behovet av ny lagstiftning som grundar
              sig på Internationella straffutredningens förslag. Vi har i många
              år motionerat om de här frågorna. Därför välkomnar vi att regeringen
              nu presenterar en ny lag om straff för folkmord, brott mot mänskliga
              rättigheter och krigsförbrytelser.
            </seg>
            <seg n="3753f237">
              Den föreslagna lagen innebär en klar förbättring och modernisering
              av regelverket. Så långt är det bra jobbat, måste jag säga. Tyvärr
              anser vi att man samtidigt reducerar den viktiga roll som folkrätten
              traditionellt har haft inom svensk straffrätt. Detta beklagar
              vi. Vänsterpartiet anser att Sverige även i fortsättningen ska
              ligga i framkant och vara pådrivande i den internationella rättsutvecklingen.
            </seg>
            <seg n="256d4cc9">
              Det lagförslag vi nu har att ta ställning till innebär att den
              roll som folkrätten traditionellt har haft reduceras. I stället
              för att inkorporera hundratals internationellt överenskomna artiklar
              har en mindre box av svensk rätt i 16 paragrafer konstruerats.
              Boxen återspeglar visserligen regler i Romstadgan, men all folkrätt
              som faller utanför boxen exkluderas från den svenska rättsordningen.
            </seg>
            <seg n="b00849d4">
              Ett konkret exempel: Om Sverige ansluter sig, vilket också har
              skett, till ett tilläggsprotokoll till barnkonventionen som stärker
              förbudet mot att rekrytera barnsoldater genom att omfatta en ny
              åldersgrupp, då kan vi inte använda oss av denna nya norm i vår
              egen straffrätt, eftersom normen i fråga liksom dess straffrättsliga
              uppföljning ännu inte har uppnått status av allmän folkrätt.
            </seg>
            <seg n="4bdcafda">
              Vi anser också att det är ett misstag att exkludera del tre i
              Romstadgan, eftersom dess regler är nära förknippade med de folkrättsliga
              brottsbeskrivningar som återfinns såväl i Romstadgan som i det
              aktuella lagförslaget. I utredningens betänkande från 2002 gjordes
              visserligen bedömningen att internationellt överenskomna allmänna
              principer varken behövde eller skulle tillämpas av svensk domstol.
              Men det har förflutit en hel del tid, och det har utvecklats internationell
              rättspraxis på ett sätt som stärker rättssäkerheten för den som
              anklagas för brott. Det är av stor vikt att denna normbildning
              ska kunna beaktas i svensk rätt, vilket inte blir fallet med regeringens
              förslag.
            </seg>
            <seg n="8db084ec">
              För att folkrätten ska få behålla sin dynamiska roll inom svensk
              straffrätt vill vi att de två inledande bestämmelser som fanns
              med i den internationella straffutredningens förslag i något modifierad
              form införs i den föreslagna lagen. Därmed yrkar jag bifall till
              reservation nr 2.
            </seg>
            <seg n="648e8dd2">
              Jag skulle vilja fråga regeringspartierna: Är det inte av stor
              vikt att vi har en framskjuten roll när det gäller folkrätten?
              Av vilken anledning backar man? Det här är någonting som man har
              varit stolt över och som vi också fortsättningsvis vill vara stolta
              över. Jag skulle vilja veta: Vilken är orsaken till att man inte
              vill ha kvar denna framträdande roll?
            </seg>
            <seg n="ad0cd80c">
              Sedan har vi också det här med rekrytering av barn till väpnade
              styrkor. Alltsedan barnkonventionen antogs har det funnits en
              strävan att höja åldern från 15 till 18 år. Sverige har varit
              en av de stater som drivit på mest för att genomföra en 18-årsgräns
              för soldater. Det är både förvånande och väldigt olyckligt att
              regeringen nu accepterar en så låg åldersgräns som 15 år. Vi anser
              att Sverige även framdeles bör och ska bidra till den folkrättsliga
              utvecklingen på området.
            </seg>
            <seg n="2a4e03b9">
              Regeringen motiverar 15-årsgränsen bland annat med att en 18-årsgräns
              inte har stöd i internationell sedvanerätt. Då vill vi påpeka
              att 153 länder av FN:s 194 medlemsländer har tillträtt det fakultativa
              protokollet. Det här är på gång. Här vill jag ställa frågan: Varför
              har vi inte en 18-årsgräns? Därmed yrkar jag bifall till reservation
              nr 4.
            </seg>
            <seg n="935dc4bf">
              Precis som Kerstin Haglö och Socialdemokraterna tycker Vänsterpartiet
              att det är viktigt att Sverige inte blir en fristad för torterare.
              Därför måste vi också ta ansvar och ställa sådana personer inför
              rätta. Det här har vi i Vänsterpartiet motionerat om i många år.
              Det är verkligen beklagligt att regeringen inte har med ett särskilt
              straffstadgande för tortyr och att det inte behandlas i det här
              förslaget.
            </seg>
            <seg n="5258d029">
              Nu skriver man i betänkandet: Justitiedepartementet har informerat
              om att det pågår ett arbete vid departementet med att ta fram
              direktiv till en utredning av frågan. Jag måste bara säga: Hur
              många gånger har inte vi i interpellationsdebatter och motioner
              tagit upp att man måste kriminalisera tortyr här i Sverige? Vi
              har fått svaret: Ja, men de specifika brotten är ju straffbara.
              Vi har också fått svaret att det här skulle vara på gång.
            </seg>
            <seg n="c999cd34">
              Nu håller man på att ta fram direktiv. Varför har denna fråga
              dröjt så länge? Det är det tredje ämnet jag frågar om. Vi skulle
              gärna vilja ha svar på våra frågor. Angående det här med tortyren
              kommer det att ta en hisklig tid innan vi har ett sådant lagförslag
              på bordet.
            </seg>
          </u>
          <note type="speaker" n="5e518c38">
            Anf. 46 CAROLINE SZYBER (KD):
          </note>
          <u who="unknown" xml:id="i-29009bf2c5ab99cd-19" n="df98e22c">
            <seg n="ca547c31">
              Herr talman! Det finns vissa brott som är så avskyvärda att vem
              som än begått dem och var de än begåtts måste man kunna ställas
              inför rätta för dem. Med Romstadgan följer vissa förpliktelser,
              såväl folkrättsliga förpliktelser i det rättsliga samarbetet med
              Internationella brottmålsdomstolen som straffrättsliga. Syftet
              är att man ska kunna lagföras i Sverige för brott i samma utsträckning
              som vid Internationella brottmålsdomstolen. I ingressen till Romstadgan
              understryks att den internationella domstolen ska kompletteras
              av en nationell jurisdiktion. Syftet är alltså att förmå staterna
              att själva se till att de allvarliga brott som angår hela det
              internationella samfundet inte förblir ostraffade. Genom lagen
              införs också nya straffbestämmelser gällande brott mot mänskligheten.
              En straffbestämmelse gällande folkmord införs också.
            </seg>
            <seg n="4d59193a">
              Romstadgan är ett resultat av förhandlingar mellan 160 länder.
              Avsikten har varit att kodifiera gällande sedvanerätt, som ska
              vara bindande för alla länder. Romstadgan speglar alltså den syn
              som fanns när stadgan antogs, men sedvanerätt kan och ska utvecklas,
              och en viss utveckling har skett sedan den antogs. För den svenska
              regeringen har det funnits ett intresse av att nationell lagstiftning
              ska möjliggöra lagföring vid dessa allvarliga brott på motsvarande
              sätt och i minst samma utsträckning som enligt den internationella
              ordning som Sverige varit med och verkat för. Därför har regeringen
              sett det som önskvärt att reformera regelverket på området. Regelverket
              kan utformas på olika sätt, och det avgörande är inte uppdelningen
              i olika brottstyper utan i vilket sammanhang brotten begåtts.
            </seg>
            <seg n="a91eeeb2">
              Jag tror att detta är ett av de mest komplicerade betänkanden
              vi debatterat, om inte det allra mest komplicerade. Då är jag
              ändå jurist och har läst en hel del folkrätt. Jag tror att det
              är viktigt att se att regeringen har haft i fokus att de straffrättsliga
              bestämmelserna så långt som möjligt ska vara förenliga med internationella
              åtaganden och tolkas i så fördragsvänlig anda som möjligt. Därför
              är det kanske inte alltid nödvändigt med uttryckliga regleringar.
              De kan göras utifrån fördragskonforma tolkningar.
            </seg>
            <seg n="994205fc">
              Remissinstanserna har utöver det här yttrandet också ombetts
              yttra sig över ett antal andra områden. Alliansregeringen ville
              se om det fanns stöd för att gå längre gällande exempelvis barnsoldater,
              så att det skulle gälla för barn upp till 18 år. Remissinstanserna
              har svarat att det är på väg åt det hållet och att det är en god
              ambition och målsättning, men flera av dem sade att vi inte riktigt
              är där i dag. Det behövs en samsyn i hela världen, och i dag finns
              bara stöd upp till 15 år. Det är viktigt att ta upp frågan när
              tillfälle ges och markera från svenskt håll vid konferenser, till
              exempel när det gäller bistånd till länder som inte uppfyller
              18-årsgränsen, men det är också viktigt att man inte slår hål
              på systemet, vilket sker om man inte håller sig inom de juridiska
              ramperna.
            </seg>
            <seg n="5417dae7">
              Andra steg kan som sagt tas för att föra folkrätten framåt. Här
              måste vi markera vilken vår ambition är, vilket också har gjorts
              av barnministern vid ett flertal tillfällen. Precis som sagts
              av andra i dag är det viktigt att hela tiden följa sedvanerätten,
              men också för svensk del att fortsätta spela en viktig roll och
              driva på för att förändra den internationella lagstiftningen.
              Därför kommer självklart förändringar att ske. Socialdemokraterna
              är tydliga i sitt särskilt yttrande. Det här ska självklart följas
              upp och utvärderas. Vi måste se att det får den effekt och verkan
              som var tänkt.
            </seg>
            <seg n="45394836">
              Vi ska ha och kommer fortsatt att ha en framträdande roll inom
              folkrätten. Vi vet att människor förföljs och dödas. Vi vet att
              barn i dag svälter och att kvinnor våldtas, och vi vet att det
              händer igen och igen.
            </seg>
            <seg n="9737466e">
              Vi har en röst, och vi måste föra fram detta. Vi måste vara nageln
              i ögat på alla de hemskheter som utförs. Vi måste ge en röst åt
              dem som i dag inte har en röst. Vi måste ge hopp åt dem som har
              slutat tro. Vi måste ge stöd åt dem som vill fortsätta att kämpa.
            </seg>
            <seg n="9e7946f9">
              Vi måste säga stopp, och vi måste visa att vi fördömer alla former
              av kränkningar av de mänskliga rättigheterna. Ett steg i fördömandet
              är att man ställer de ansvariga inför rätta för sådana bestialiska
              handlingar som skett.
            </seg>
            <seg n="3f7a5a1b">
              Med det sagt vill jag återkoppla till den låga debattnivå som
              var här tidigare i kammaren. Det talades om tusentals krigsförbrytare
              i Sverige. För min del vill jag säga att den debattnivån är under
              all kritik.
            </seg>
            <seg n="f306c9f2">
              Sverige ska vara och är en väldigt viktig aktör i det internationella
              samfundet. Det ska vi fortsätta att vara. Vi ska se till att människor
              under 18 år ses som barn inom en snar framtid. De ska inte vara
              barnsoldater innan dess. Det ska vi se till i alla sammanhang.
            </seg>
            <seg n="ca8d7dff">
              Vet vi att några bor här i Sverige som har deltagit i bestialiska
              handlingar ska de personerna ställas inför rätta. Det handlar
              inte om tusentals personer. Däremot finns det väldigt många runt
              om i världen som har varit med om fruktansvärda handlingar. Kan
              Sverige ta ett ansvar ska vi också göra det.
            </seg>
            <seg n="fb8fa9e5">
              När det gäller tortyr har vi i Kristdemokraterna ett rikstingsbeslut.
              Däremot är det en väldigt komplex fråga. I dag kan det falla in
              under grov misshandel. Nackdelen med det är, som sades tidigare,
              att preskriptionstiden då är mycket kortare. Det finns också ett
              förbud gällande tortyr i regeringsformen.
            </seg>
            <seg n="8bdb0098">
              Justitiedepartementet har varit tydligt, och direktiv har tagits
              fram. Det finns svårigheter med att definiera tortyr. Men att
              det finns svårigheter gör inte att det inte ska finnas en lagstiftning.
              Den kommer, och som kristdemokrat hoppas jag att den kommer väldigt
              snart. Jag yrkar bifall till utskottets förslag i betänkandet
              och avslag på reservationerna.
            </seg>
          </u>
          <note type="speaker" n="a7ab6132">
            Anf. 47 LENA OLSSON (V) replik:
          </note>
          <u who="lena_olsson_656dbf" xml:id="i-183478dabe8ec33d-6" n="d5d9154a">
            <seg n="b2cdc4af">
              Herr talman! Caroline Szyber från Kristdemokraterna tar upp frågan
              om tortyr. Svaren vi fått i denna kammare är att det är komplicerade
              frågor och att vi redan har lagstiftning för misshandel och våldtäkt.
              Det resonemanget har vi hört i flera år. Man har haft lite tid
              på sig, och ändå är kommittédirektiven på gång först nu. Det är
              väl bra att de är på gång. Men jag hade hellre velat att vi hade
              haft med även detta förslag. Det är av yttersta vikt att man kan
              döma någon i detta land för tortyr.
            </seg>
            <seg n="91fcbb53">
              Jag sade i mitt anförande att vi i Vänsterpartiet är väldigt
              glada. Vi har många gånger motionerat om krigsförbrytelser, brott
              mot mänskliga rättigheter och så vidare. Vi menar att i och med
              att man gör en viss brottskatalog begränsar det den framskjutna
              position vi haft när det gäller folkrätten eftersom flera saker
              hamnar utanför.
            </seg>
            <seg n="f148eb2b">
              Det var det jag ville ställa min fråga om. Vår framskjutna roll
              blir mindre. Varför kan man inte ha med de inledande meningar
              som Vänstern och Miljöpartiet föreslår? Det är som ett tillägg.
              Då skulle vi behålla och också få en mer framskjuten position
              när det gäller folkrätten.
            </seg>
          </u>
          <note type="speaker" n="aa829449">
            Anf. 48 CAROLINE SZYBER (KD) replik:
          </note>
          <u who="unknown" xml:id="i-29009bf2c5ab99cd-20" n="df98e22c">
            <seg n="9fffec11">
              Herr talman! Frågan om tortyr har behandlats. Det man sade var
              att det underlag som finns inte är tillräckligt gott för att stifta
              en lag som är så bra som vi vill att den ska vara.
            </seg>
            <seg n="9bcd7c16">
              Som jag sade i mitt anförande finns det en svårighet med definitionen
              av tortyr. Som du själv också sade kan det falla under andra brott.
              Om det ska vara ett eget brott är det viktigt att definitionen
              är så tydlig att den kommer åt de fall som vi vill ska vara tortyr.
            </seg>
            <seg n="bd5f9af1">
              Där har man tittat på hur det ser ut i andra länder. I vissa
              fall har man gjort om lagen flera gånger. Den här gången kanske
              det är bra att man tar lite försiktiga steg i rätt riktning, även
              om jag instämmer i att det har tagit tid. Det handlar någonstans
              om att vi ska hamna rätt.
            </seg>
            <seg n="b345b2ff">
              Det finns inte ett krav på att man måste ha tortyr som ett brott.
              Men ska man vara så tydlig som Sverige har varit är det en fördel
              om vi själva ser till att det är olagligt och kanske är ett eget
              brott och att det inte faller in under lagstiftningen om misshandel,
              grov misshandel, olaga tvång med mera, vilket det gör i dag.
            </seg>
            <seg n="a2a94b54">
              Det är väldigt viktigt att man tittar på detta och får en helhet.
              När det gäller definitionen av tortyr är det de direktiv som tagits
              fram som man kommer att fokusera på. Om man ser det internationellt
              finns det inte en sådan tydlighet att man kan kopiera det rakt
              av. Det måste passa in i den gällande rättsordningen på ett tillfredsställande
              sätt.
            </seg>
            <seg n="b22310d0">
              Din andra fråga som gäller portalparagraferna återkommer jag
              till i nästa inlägg eftersom jag nu bara har några sekunders talartid
              kvar.
            </seg>
          </u>
          <note type="speaker" n="44937630">
            Anf. 49 LENA OLSSON (V) replik:
          </note>
          <u who="lena_olsson_656dbf" xml:id="i-183478dabe8ec33d-7" n="d5d9154a">
            <seg n="4a45f494">
              Herr talman! Jag ställer återigen frågan om de inledande bestämmelserna.
              Vad är det som säger att man inte kan ha med det? Enligt vårt
              sätt att se kan man ha med det så att vi har den framskjutna placeringen
              inom folkrätten.
            </seg>
            <seg n="b1fc7b52">
              Jag kan lite kommentera det du tog upp om barnsoldater. Det är
              153 medlemsländer av 194 som står bakom detta. Du menar, Caroline,
              att om vi driver det för hårt så stjälper vi hela lasset. Jag
              skulle vilja ha en förklaring. Om vi ställer det kravet, hur kan
              vi då stjälpa alltihop?
            </seg>
          </u>
          <note type="speaker" n="1aeda4d9">
            Anf. 50 CAROLINE SZYBER (KD) replik:
          </note>
          <u who="unknown" xml:id="i-29009bf2c5ab99cd-21" n="df98e22c">
            <seg n="d4c64e5f">
              Herr talman! Jag börjar med den sista frågan. När det gäller
              folkrätten och sedvanerätt ska det finnas en samsyn gällande de
              frågorna. Man kan ta steg själv. Men ofta kan man inte ställa
              dessa personer inför rätta. Då har man några vackra ord på ett
              papper. Problemet är att vi vill få med alla 160. Vi vill se till
              att alla under 18 år ska ses som barn. Vi vill ha den samsynen.
            </seg>
            <seg n="07ebb682">
              Justitiedepartementet tyckte att det var en så viktig fråga att
              det specifikt i remissrundan bad remissinstanserna att uttala
              sig om detta och svara på: Hur ser ni på detta? Vad tror ni? Jag
              vet att det har gjorts ett eget arbete på Justitiedepartementet
              där man har talat med Röda Korset och Barnombudsmannen och frågat:
              Hur ser ni på detta? De har sagt att de har förståelse för att
              det är juridiskt komplext.
            </seg>
            <seg n="8ebc0321">
              Det är självklart att det är önskvärt att Sverige ska gå framåt,
              men frågan är på vilket sätt man går fram. Kanske är det inte
              alltid så att man har en egen nationell lagstiftning. Ska man
              stå upp för sedvanerätten gäller det att se till att det finns
              en större samsyn. Det viktigaste är att vi har ett golv som vi
              hela tiden försöker höja. Att själv bygga ett helt nytt kan stjälpa
              den samsyn som finns. Man ska i stället ställa krav på konferenser,
              och när man ger bistånd ska man tala om dessa viktiga frågor.
            </seg>
            <seg n="a0293d7b">
              Jag ska gå tillbaka och svara på frågan om de inledande texterna.
              Där gör vi samma bedömning som Socialdemokraterna har gjort i
              sitt särskilda yttrande. Vi tror inte att det skulle få den avsedda
              verkan och effekt som ni säger att det skulle ha. När det är sådana
              svåra frågor litar jag på de jurister och experter som har tittat
              på det så att vi hamnar rätt. Sverige vill vara ett föredöme.
              Vi vill inte ta ett steg tillbaka. Hade man trott på att detta
              skulle behövas så hade man också skrivit det så från början.
            </seg>
          </u>
          <note type="speaker" n="4eab4c6b">
            Anf. 51 ANTI AVSAN (M):
          </note>
          <u who="anti_avsan_04a877" xml:id="i-f091e278b030ed2f-0" n="d39497e9">
            <seg n="b150355d">
              Herr talman! Det ärende vi debatterar i kammaren i dag handlar
              om hur vi på nationell nivå ska hantera de kanske mest avskyvärda
              brott som förekommer i världen. I många fall rapporteras det från
              olika oroshärdar i världen, från krig och från olika typer av
              händelser där det begås övergrepp mot civilbefolkning och enskilda
              civilpersoner. Det görs ofta i en stor omfattning och på ett sätt
              som upprör andra människor. Därför är det särskilt angeläget att
              denna typ av brottslighet straffas. Det är grundtanken i folkrätten
              – samsynen om att vissa saker är så avskyvärda att världssamfundet
              typiskt sett inte accepterar sådant någonstans i världen.
            </seg>
            <seg n="21316523">
              Hur ska då den typen av till exempel krigsförbrytelser, brott
              mot mänskligheten och folkmord hanteras? Grundansvaret ligger
              på varje enskild stat. Till att börja med ska denna typ av brott
              naturligtvis helst inte begås, vare sig man för krig mot någon
              annan stat – vilket förhoppningsvis med krigets lagar ska ske
              under ordnade former men ändå inte alltid gör det – eller begår
              brott mot sin egen civilbefolkning.
            </seg>
            <seg n="cac00ba2">
              Därför införs också bestämmelser som innebär att den militära
              disciplinen får en roll i sammanhanget genom att både militära
              och civila förmän under vissa förutsättningar ska kunna anses
              vara gärningsmän för den brottslighet som underlydande begår.
              Det gäller till exempel när de har brustit i kontrollen över sina
              underlydande. Det kan också vara så att de underlåter att anmäla
              den typ av brott som har begåtts, om det ändå skulle ha förekommit.
            </seg>
            <seg n="addd8d07">
              Mot denna bakgrund måste man se den här typen av brott och angelägenheten
              av att alla stater ingriper, vilket inte alla stater i världen
              gör. Om man inte lägger det nationella ansvaret i botten blir
              det svårt att kräva att Internationella brottmålsdomstolen ska
              lösa allting. Därför vill jag påstå att det som Sverigedemokraterna
              framför här är en verklighetsfrånvänd inställning. Jag har för
              övrigt sällan hört någon med sådan emfas argumentera om sin oro
              för ökade kostnader inom kriminalvården och över huvud taget när
              det gäller rättsväsendets myndigheter och domstolar.
            </seg>
            <seg n="1758a5ea">
              Svårigheterna att utreda brott finns i alla sammanhang där människor
              har begått brott. Det är klart att det är svårare att utreda den
              här typen av brott, särskilt om det finns en universell jurisdiktion
              med en skyldighet att antingen döma själv eller utlämna. Det är
              då denna situation kan övervägas – om man ska utlämna i stället
              för att döma nationellt – därför att man inte har förmåga. Men
              om man inte har någon ambition alls kommer varken egen lagföring
              eller utlämnande till Internationella brottmålsdomstolen till
              stånd.
            </seg>
            <seg n="05ed37e3">
              Där har vi från Sveriges sida också drivit på i andra internationella
              sammanhang för att få länder att tillträda Romstadgan. Parlamentarikerna
              har en skyldighet när det gäller att länder tillträder Romstadgan
              så att det internationella systemet fungerar. Jag har själv medverkat
              till att den typen av skrivningar har kommit fram i resolutionstexter
              inom Interparlamentariska unionen.
            </seg>
            <seg n="cc2c5bc2">
              Om vi i någon mån ska fokusera på de frågeställningar som finns
              här – det vill säga oron för att detta inte ska fungera – tror
              jag kanske inte att man behöver vara så orolig. De som ska tillämpa
              reglerna och regelverket är ofta kunniga på området. Det är en
              mängd olika rättsprinciper som ska smältas samman både nationellt
              och med den internationella rätten. Det handlar om sådant som
              till exempel legalitetsprincipen. Den gamla regleringen av folkrättsbrottet
              kan knappast sägas ha uppfyllt legalitetsprincipens krav fullt
              ut. Men det är en balansgång. Därför är det viktigt för en nationell
              rättstillämpare att finna lösningen på vad som är straffbara gärningar
              och inte i nationell rätt i stället för att varje gång tvingas
              söka i sedvanerätten över hela världen. Då är det möjligen en
              bättre metod att göra ändringar i lagstiftningen om sedvanerätten
              förändras i tillräcklig omfattning.
            </seg>
            <seg n="dab1e9d7">
              Jag tror inte en sekund på att Sverige inte skulle vara ett framträdande
              land när det gäller att driva på den internationella utvecklingen
              på detta område och andra områden som gäller internationell rätt
              och mänskliga rättigheter i grunden. Det kommer att fortgå med
              samma styrka som tidigare. Sverige är en liten men viktig aktör
              på den internationella arenan, men då måste man också ha respekt
              för hur systemen ser ut och hur man ska förena dem på olika sätt.
            </seg>
            <seg n="cbd58c1f">
              Den kanske mest angelägna frågan, som vi inte har någon direkt
              avvikande uppfattning om i grunden, är frågan om barnsoldater.
              I dag kan man inte med säkerhet säga att rekrytering av barnsoldater
              i åldern mellan 15 och 18 år omfattas av sedvanerätten. Då höjs
              det röster, till exempel från Vänsterpartiet, om att Sverige ska
              ta ett steg och gå före. Det är många gånger vällovligt att gå
              före och att ta ett steg, men det är inte säkert att det leder
              till avsett resultat. Om många olika länder vill ta ett steg ut
              från sedvanerätten och gå längre, och gör det i olika riktningar,
              får det mycket mindre genomslag. Det kanske inte ens blir sedvanerätt
              på det sätt som det blir om man gemensamt tar ett större steg
              på ett visst område. Just i detta fall är det dessutom aktuellt;
              mycket talar för att det som betraktas som sedvanerätt på det
              här området kommer att innefatta också rekrytering av barn mellan
              15 och 18 år till krigshandlingar.
            </seg>
            <seg n="f6f00ee3">
              Jag delar inte heller uppfattningen att det skulle vara bättre
              att ha en annan utformning av två portalparagrafer till förslaget,
              vilket också har framförts. Det är precis den uppfattning regeringen
              har. Att göra dömandet beroende av att det i den internationella
              sedvanerätten finns en skyldighet för Sverige att döma är kanske
              en sämre reglering än att vi själva preciserar exakt vilka gärningar
              som är straffbara.
            </seg>
            <seg n="37c200ef">
              Det talas om att den ena bestämmelsen skulle hänvisa till skyldigheten
              att beakta vad som är rättspraxis i internationella avgöranden.
              Det är helt onödigt, för det följer man i alla fall. Den svenska
              lagstiftningen anknyter ju till den internationella rätten. Där
              finns just exemplet med Europadomstolens utfyllande betydelse
              i förhållande till Europakonventionen med någonting som är ännu
              mer självklart – EU-domstolens avgöranden. I många fall påverkar
              det direkt det som är nationell rätt i Sverige när det handlar
              om den del av EU-rätten som EU har kompetens att lagstifta om.
            </seg>
            <seg n="c2670f2b">
              Sammantaget kan jag säga någonting om tortyr. Det viktiga enligt
              tortyrkonventionen är att gärningar som enligt konventionen utgör
              tortyr är straffbara. Jag har svårt att omedelbart kunna se någon
              gärning som inte skulle vara straffbar som skulle kunna vara tortyr.
              Men om det skulle vara så är det precis detta som utredningen
              ska titta på, och den kommer möjligen att presentera förslag till
              lagstiftning. Detta är inte en etikettsfråga utan en innehållsfråga.
              Därför är det inte så illa som en del vill göra gällande. Man
              kan inte säga att tortyr inte är straffbart i Sverige. Det är
              visst straffbart, men det finns andra brottsrubriceringar.
            </seg>
            <seg n="f70b76ac">
              Sammantaget är detta ett viktigt lagförslag. Det är viktiga frågor.
              Jag yrkar bifall till utskottets förslag i betänkandet och avslag
              på reservationerna.
            </seg>
          </u>
          <note type="speaker" n="135b2d4a">
            Anf. 52 JOHAN PEHRSON (FP):
          </note>
          <u who="johan_pehrson_6b4d75" xml:id="i-fd2c253f2959efc2-0" n="92def6d3">
            <seg n="d7cae5ea">
              Herr talman! Som liberal och företrädare för Folkpartiet liberalerna
              är det lätt att känna glädje över att vi i dag har denna lagstiftning
              på bordet här i riksdagen. Jag tycker att det är ett bevis för
              hur vi i olika internationella sammanhang driver den internationella
              rätten framåt.
            </seg>
            <seg n="5644c4aa">
              För oss liberaler är det självklart att jobba på absolut internationell
              nivå och att delta i arbetet med att utveckla en internationell
              rättsordning som bland annat – som i det här fallet – ska se till
              att vi inte skapar några trygga platser för folkmördare, despoter
              och allsköns galningar som ägnar sig åt att ta livet av folk och
              kanske förstöra nationers och generationers framtid.
            </seg>
            <seg n="49f4dc10">
              Det är viktigt att man driver det på absolut internationell nivå,
              som vi här ser en konsekvens av. Nu får det effekt – det blir
              direkt svensk lag. Vi kommer mycket lättare att kunna döma mördare
              som försöker gömma sig i Sverige och som har brutit mot Romstadgan.
              Det är utmärkt.
            </seg>
            <seg n="a1701c7e">
              Man måste också lyfta upp, herr talman, att det inte bara är
              ett arbete som sker på absolut internationell nivå. Det är samma
              snack som vi har när vi pratar om EU-samarbetet, när vi försöker
              stifta lagar för att på europeisk nivå, i vår del av världen,
              se till att vi har en effektiv rättsordning för att upprätthålla
              trygghet, kunna skydda människor och upprätthålla de värden om
              mänskliga rättigheter som EU-samarbetet vilar på och som vi tycker
              är så viktiga.
            </seg>
            <seg n="1d3b27ff">
              Därför är det lite speciellt att detta diskuteras i kammaren
              i dag, dagen efter Europaparlamentsvalet. Det blir trots allt
              lite av ett bakslag för oss som tror på just mänskliga rättigheter,
              öppenhet och tolerans när allsköns protektionister, isolationister,
              rasister och hatare i största allmänhet har gjort ganska stora
              framsteg runt om i Europa, där människor väljer att återigen rösta
              fram personer som tänker rulla i gång cementblandarna och bygga
              murar. Vad de vill bygga mer med cementen vågar jag inte ens tänka
              på.
            </seg>
            <seg n="7b3aeb17">
              Jag tycker att debatten här inne så långt har varit bra, herr
              talman. Innehållet är riktigt och viktigt, och det är skarpt.
              Det leder till att vi kodifierar sedvanerätten, som det blir mer
              rimligt att tillämpa. Den legalitetsprincip som nyss nämndes från
              talarstolen är central. Man ska kunna veta att man inte går trygg
              här och att man inte ska ta sig till Sverige om man tror att man
              ska komma undan folkmord till exempel. Det är mycket viktigt.
            </seg>
            <seg n="da3a6dde">
              I debatten om tortyr ser vi för Folkpartiet liberalernas del
              gärna att utredningen kommer fram till att vi får ett specifikt
              brott om detta så att vi kan pricka av frågan. Men det är klart
              att människor inte kan ägna sig åt att tortera folk och komma
              undan straff i Sverige – det här görs av andra skäl. Det är inte
              innehållet som är problemet, som någon sade tidigare, utan etiketten.
            </seg>
            <seg n="770c7355">
              Som medlem i Amnesty tycker jag att det är ganska lätt att stå
              bakom tanken att det underlättar att vi markerar att det finns
              en samlad paragraf för att tortyr ska vara straffbart, eftersom
              det finns med i internationella avtal och i internationell rätt.
              Hur det ska se ut får vi dock återkomma till när utredningen efter
              dessa direktiv är klar.
            </seg>
            <seg n="692b5bf9">
              Herr talman! Vi i Folkpartiet liberalerna står bakom betänkandet,
              och jag yrkar bifall till förslaget och avslag på reservationerna.
            </seg>
            <seg n="5ef6d925">
              Som sagt, är det en glädjens dag för oss som tror på internationellt
              samarbete. Det här är ett steg framåt. Det sker dock i ljuset
              av en morgon när vi vaknar upp och otäcka krafter försöker ta
              greppet över Europa. Låt oss se till att vi fortsätter på den
              här vägen med avtal, där vi främjar mänskliga rättigheter och
              sätter stopp för de mörka krafter som vill driva Europa och världen
              tillbaka till medeltiden.
            </seg>
          </u>
          <note type="speaker" n="335e0886">
            Anf. 53 JOHAN LINANDER (C):
          </note>
          <u who="johan_linander_d5de22" xml:id="i-7e22a4a90137ce6d-0" n="6d416662">
            <seg n="5a42ac2d">
              Herr talman! I dagens debatt ska jag försöka hålla mig till framför
              allt tre frågor: Internationella brottmålsdomstolen, barnsoldater
              och tortyr. Men först ska jag göra en liten sammanfattning av
              vad vi faktiskt beslutar här i dag.
            </seg>
            <seg n="1bad5485">
              Vi inför nu en ny lag om straff för folkmord, brott mot mänskligheten
              och krigsförbrytelser. Det är oerhört allvarliga brott, som givetvis
              även sedan tidigare är kriminaliserade på olika sätt, men nu får
              vi en samlad strafflagstiftning med just dessa brottsrubriceringar.
              Straffskalan blir 4–18 års fängelse eller fängelse på livstid.
            </seg>
            <seg n="1bb8a751">
              Vi beslutar också att dessa brott inte ska kunna preskriberas.
              Det är viktigt, för man ska inte kunna komma undan. Vi beslutar
              att svenska domstolar ska ha universell jurisdiktion för brotten.
              Det betyder att svenska domstolar ska kunna döma oavsett om brottet,
              gärningsmannen eller brottsoffret har någon direkt koppling till
              Sverige eller inte.
            </seg>
            <seg n="a2898971">
              Ett av syftena är att brotten ska kunna lagföras i Sverige i
              minst samma utsträckning som vid Internationella brottmålsdomstolen.
            </seg>
            <seg n="8a1a1423">
              Då ställer man sig frågan: Varför kan inte ICC, Internationella
              brottmålsdomstolen i Haag, ta hand om det här och döma i stället
              för att svenska domstolar ska kunna göra det, såsom Sverigedemokraterna
              föreslår?
            </seg>
            <seg n="55cf4d4e">
              Svaret är ganska enkelt. Långt ifrån alla världens länder har
              skrivit under Romstadgan, som styr ICC. Några andra siffror har
              nämnts, men senast jag tittade var det 122 av världens 195 länder
              som hade skrivit under. De flesta i Europa, hela Sydamerika, ungefär
              hälften av Afrikas stater men ganska få i Asien har anslutit sig.
              Det stora problemet är att tre av FN:s säkerhetsråds permanenta
              medlemmar inte har gjort det – USA, Ryssland och Kina.
            </seg>
            <seg n="4a90bf67">
              ICC är det bästa verktyget som vi har i dag för att skapa internationell
              rättvisa när någon har begått den här typen av mycket grova brott,
              som till exempel folkmord, men det är långt ifrån fullständigt.
              Skulle vi göra som Sverigedemokraterna vill skulle alltså personer
              från över 70 av världens länder inte kunna dömas för till exempel
              brott mot mänskligheten eftersom deras länder inte lyder under
              ICC.
            </seg>
            <seg n="11672309">
              FN:s säkerhetsråd kan besluta att överlämna ett mål till Internationella
              brottmålsdomstolen även när det gäller länder som inte har anslutit
              sig till Romstadgan, men eftersom tre av de permanenta medlemmarna
              inte själva erkänner ICC som brottmålsdomstol för brott mot mänskligheten
              i hela världen fungerar det inte.
            </seg>
            <seg n="9f0d0082">
              Resultatet av Sverigedemokraternas förslag, så som det läggs
              fram, skulle bli att mycket grova brottslingar kan gå fria. Är
              det verkligen det ni vill? Vill ni skydda de värsta krigsförbrytarna,
              till exempel de som har begått folkmord? Att i det läget tala
              om pengar – är det en fråga om ekonomi huruvida någon som har
              begått några av de värsta brott man kan tänka sig ska kunna utredas
              och dömas? Det känns mycket avlägset i min värld.
            </seg>
            <seg n="90797aa0">
              Herr talman! När det gäller barnsoldater tycker jag och Centerpartiet
              givetvis att inga barn ska vara soldater. Det borde vara en 18-årsgräns
              för att rekryteras till militären. Så ser det tyvärr inte ut i
              världen i dag. Det finns många länder som inte delar den synen,
              och det handlar inte bara om diktaturer eller länder som vi inte
              förknippar med en fungerande demokrati och skydd av barns rättigheter.
            </seg>
            <seg n="d6ade5db">
              Även om det i dessa fall inte handlar om tvångsrekrytering, att
              man blir inkallad, ska vi komma ihåg att i länder som Tyskland,
              Frankrike, Irland, Österrike och Australien kan barn som har fyllt
              17 år frivilligt rekryteras till försvaret. Man kan alltså som
              barn gå in i försvaret. I länder som vi inte heller tycker är
              speciellt främmande för att ta hand om barns rättigheter, som
              Storbritannien och Kanada, behöver barnet bara ha fyllt 16 år
              för att kunna gå in i det militära.
            </seg>
            <seg n="54195f31">
              Det finns alltså länder som har en annan syn på när en person
              ska kunna vara med i militären, även om det i de fall som jag
              nämner handlar om frivillig rekrytering. Det finns andra länder
              som använder samma åldersgräns, men då för att kalla in barn till
              militärtjänstgöring. Det är givetvis ännu mycket allvarligare.
            </seg>
            <seg n="2b5b3f01">
              Detta visar att det finns olika syn i världen på när det är lämpligt
              att någon deltar i militära aktiviteter. För min del tycker jag
              givetvis att det borde vara en 18-årsgräns, eftersom man är barn
              tills man fyller 18 år.
            </seg>
            <seg n="2cf9039e">
              Herr talman! När det gäller tortyrbrott tycks de rödgröna partierna
              vara överens med Centerpartiet. Vi behöver ett särskilt tortyrbrott
              i svensk strafflag, även om alla de gärningar som man kan tänka
              sig kan ingå i tortyr redan i dag är kriminaliserade på andra
              sätt under andra brottsrubriceringar.
            </seg>
            <seg n="54982da8">
              Som i alla andra frågor måste det finnas ett ordentligt underlag
              innan vi fattar beslut. Det underlaget ska tas fram, och utredningen
              ska tillsättas. Sedan kan vi säkert komma överens över partigränserna
              och över blockgränserna om att införa ett tortyrbrott även i svensk
              lagstiftning.
            </seg>
            <seg n="d9ce5124">
              Med detta vill jag yrka bifall till förslaget i betänkandet och
              avslag på samtliga reservationer.
            </seg>
          </u>
          <note type="speaker" n="00158c47">
            Anf. 54 AGNETA BÖRJESSON (MP):
          </note>
          <u who="agneta_borjesson_f48f5d" xml:id="i-d478f9fa28cf43ba-0" n="7fedb2f5">
            <seg n="6c74cc55">
              Herr talman! Vi debatterar ju justitieutskottets betänkande 10,
              Straffansvar för folkmord, brott mot mänskligheten och krigsförbrytelser
              . Det är regeringens proposition med lagförslag och en lång rad
              motionsyrkanden – några daterar sig så långt tillbaka som 2011.
            </seg>
            <seg n="7cf11d55">
              Miljöpartiet har länge påtalat behovet av en ny lagstiftning
              som grundar sig på Internationella straffrättsutredningens förslag.
              Det är oerhört viktigt om vi som nation även i fortsättningen
              ska finnas med i framkant när det gäller internationell rätt.
              Vi välkomnar därför att regeringen nu presenterar en ny lag om
              straff för folkmord, brott mot mänskligheten och krigsförbrytelser.
            </seg>
            <seg n="e5d573a3">
              Den föreslagna lagen innebär en klar förbättring och modernisering
              av regelverket. Med det sagt har vi dock flera förslag till förbättringar
              och även fyra reservationer i betänkandet som samtliga skulle
              förbättra och se till att Sverige även fortsättningsvis kan ha
              hög internationell status som rättsstat.
            </seg>
            <seg n="bd3607b9">
              Jag står givetvis bakom samtliga av våra reservationer men vill
              för tids vinnande enbart yrka på den gemensamma reservationen
              5, Ett särskilt straffstadgande om tortyr . Kerstin Haglö har
              talat en hel del om detta och stött det. Vi ser också att det
              kommer att komma en utredning. Det är alltså på gång, men jag
              vill ändå peka på att det här är någonting vi har lyft fram under
              lång tid och att det är viktigt att vi snabbar på processen.
            </seg>
            <seg n="0a61a884">
              När det gäller reservation 2 om de två portalparagraferna har
              Lena Olsson tidigare motiverat det. Vad jag förstår är det flera
              andra partier som egentligen står bakom detta, men de vill inte
              gå lika långt. Socialdemokraterna är dock beredda att göra en
              översyn, och det välkomnar jag starkt. Jag tror att det här är
              någonting man kommer att behöva se över i fortsättningen så att
              vi får den här dynamiska rollen inom svensk straffrätt.
            </seg>
            <seg n="73aa5d16">
              När det gäller reservation 3 menar vi att det är viktigt att
              regeringen återkommer med ett förslag som innebär att den som
              begår försök, förberedelse, stämpling och medverkan till folkmord,
              brott mot mänskligheten och krigsförbrytelse ska dömas till ansvar
              enligt allmän folkrätt på det sätt som följer av Romstadgans del
              3. Vi avvaktar förstås det som regeringen föreslår men tycker
              ändå att man ska göra det här i en kommande utredning, titta på
              det och gå vidare.
            </seg>
            <seg n="f5bda4f9">
              Vidare till det som många har talat om redan. Vi märker att det
              egentligen finns en bred acceptans här i Sveriges riksdag för
              att barn ska få vara barn upp tills de är 18 år och att barnsoldater
              ska räknas som barnsoldater upp tills de är 18 år. Ända sedan
              barnkonventionen antogs har Sverige haft en gemensam strävan att
              höja åldern. Vi menar att det är dags att göra det tydligare här
              i kammaren redan i dag. Därför har vi också lagt reservationen.
            </seg>
          </u>
          <note n="45e77821">
            Överläggningen var härmed avslutad.
          </note>
          <note n="ce74520b">
            11 § En ny organisation för polisen
          </note>
          <note n="12b1d7b6">
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker" n="c3588920">
            Anf. 55 MORGAN JOHANSSON (S):
          </note>
          <u who="morgan_johansson_eeee30" xml:id="i-2c31b854c4129f1e-0" n="a992adb7">
            <seg n="d57dc0aa">
              Herr talman! Då ska vi påbörja debatten om den proposition som
              innehåller alla lagändringar som behöver göras för att genomföra
              den stora omorganisering inom polisen som man är på väg att göra.
              Vi tar ett historiskt grepp och lägger ihop 21 polismyndigheter
              och Rikspolisstyrelsen i en och samma organisation. Det ska vara
              genomfört den 1 januari 2015.
            </seg>
            <seg n="0a3c8c86">
              Låt mig först yrka bifall till den reservation som vi socialdemokrater
              har, en reservation som rör hur detta stora projekt ska utvärderas
              och följas upp. Det är bra att Statskontoret har fått ett sådant
              uppdrag. Vi tycker att uppdraget skulle ha varit lite vidare –
              att man också borde titta på frågeställningar som gäller vad som
              händer med offentlighetsprincipen, allmänna handlingars offentlighet,
              sekretess och integritetsfrågor. Vi vill också att utvärderingen
              ska återrapporteras till riksdagen. Det är alltså en reservation
              som vi har, men på det stora hela får man säga att det finns en
              mycket stark uppslutning kring hela projektet i riksdagen för
              att genomföra omorganisationen av polisen.
            </seg>
            <seg n="cf819247">
              Vi socialdemokrater står bakom omorganisationen. Vi tror att
              den är nödvändig för att få en effektivare polis. Men vi är samtidigt
              väldigt noga med att säga att vi tror att man inte ska överdriva
              betydelsen av den. Vi tror nämligen att det behövs mycket mer
              än bara detta för att vi ska få en mer effektiv polis och få rätsida
              på svensk polis.
            </seg>
            <seg n="e433b8c4">
              Man får väl konstatera att efter åtta år av borgerligt styre
              befinner sig svensk polis i en djupt bekymmersam situation. Först
              och främst faller andelen uppklarade brott. Förra året var det
              bara 15 procent av de anmälda brotten som över huvud taget klarades
              upp och som man kunde knyta en gärningsman till. Det är den lägsta
              siffran på över tio år. Samtidigt har under de här åren resurserna
              ökat. Antalet poliser har ökat, och antalet anställa har ökat.
              Ändå klarar man inte av att öka också andelen brott som klaras
              upp.
            </seg>
            <seg n="a17e6561">
              Vi socialdemokrater inledde utvecklingen i fråga om att se till
              att få fram fler poliser. Vi öppnade två nya polisutbildningar,
              en i Umeå och en i Växjö, i början av 2000-talet. Det är kullarna
              från de utbildningarna som har gått ut under här åren. Vi formulerade
              också det mål som de borgerliga sedan tog över, nämligen att ha
              20 000 poliser i landet.
            </seg>
            <seg n="cd597250">
              Men vi trodde aldrig att det skulle räcka med bara det. Vi sade
              också hela tiden att utöver dessa satsningar, utöver fler poliser,
              måste man titta på vilka befogenheter, vilka metoder, vilken utbildning
              och inte minst vilken organisation polisen har. Det är där den
              sittande regeringen har misslyckats. Hade den inte bara stirrat
              sig blind på antalet poliser utan också tittat på hur man leder
              organisationen och utvecklar metoderna, då hade resultatet blivit
              ett annat.
            </seg>
            <seg n="1afecbfc">
              Det är till och med så att det inte bara är andelen uppklarade
              brott som faller. Det är till och med så att antalet uppklarade
              brott föll 2013.
            </seg>
            <seg n="02558211">
              För det andra är resultatet av åtta års borgerlig regering ett
              mycket stort missnöje i poliskåren. Vi har sett många tecken på
              att landets poliser är djupt missnöjda med sin arbetssituation.
              De får inte de möjligheter att utvecklas i yrket som de skulle
              behöva, och det är lågt i tak i organisationen. De drar sig för
              att föra fram kritik eftersom de upplever att det ändå inte leder
              någonstans.
            </seg>
            <seg n="ef76a1e7">
              Ovanpå det har vi pågående löneförhandlingar i polisorganisationen
              som vad jag förstår tog en ännu allvarligare vändning i förra
              veckan. Man hade en uppgörelse mellan Rikspolisstyrelsen och Polisförbundet
              som tydligen kördes över av Arbetsgivarverket.
            </seg>
            <seg n="c0594a09">
              Just nu har vi alltså en poliskår där man känner ganska stor
              frustration över sin arbetssituation.
            </seg>
            <seg n="72f77a4f">
              Men det mest uppseendeväckande på senare tid – utöver uppklaringsandelen
              och utöver frustrationen i poliskåren – är att justitieminister
              Beatrice Ask trampade i klaveret rejält för några veckor sedan.
              Då skrev hon nämligen en artikel i Expressen som var tänkt som
              något slags påhopp på mig i en fråga som rör civilanställdas befogenheter.
              Men beskrivningen av hur regeringen ser på polisyrket i framtiden
              var så uppseendeväckande att det fick Polisförbundet att reagera
              mycket starkt.
            </seg>
            <seg n="156650f3">
              Några dagar efter Beatrice Asks artikel skrev Polisförbundets
              ordförande Lena Nitz så här: Oförskämt okunnigt, Ask. Så skriver
              hon: I artikeln beskriver Ask polisyrket som att det mest handlar
              om att hålla ordning på stan under lönehelger, använda våld och
              tvång och agera mot ordningsstörningar. Detta är en grovt förenklad,
              okunnig och oförskämd skildring av polisyrket. Detta säger alltså
              ordföranden i Polisförbundet, den högste företrädaren för landets
              poliser. Jag undrar om det någonsin har funnits en justitieminister
              som har blivit så sågad av de högsta företrädarna för landets
              poliser.
            </seg>
            <seg n="d43fd340">
              Sakfrågan handlar om att Moderaterna och regeringen vägrar att
              ge landets poliser en modern polisutbildning. Regeringen har sagt
              till de civilanställda att de kan få utvecklas i sina yrken, men
              man har samtidigt sagt till landets poliser: För er stänger vi
              dörren! Ni ska inte längre få växa och utvecklas i era yrken,
              utan er roll som poliser i framtiden är att släpa fyllon på stan.
            </seg>
            <seg n="3076a5fd">
              Det är klart att det blir konflikt när man gör som regeringen
              nu har gjort. Man ställer två yrkesgrupper tydligt mot varandra.
              Det är rent destruktivt. Det har öppnats en stor förtroendeklyfta
              mellan landets poliser och regeringen – eller man kanske snarare
              ska säga en avgrund. Detta är utomordentligt illa skött.
            </seg>
            <seg n="68b0a098">
              Vi socialdemokrater har hela tiden sagt att både civilanställda
              och poliser ska kunna utvecklas i sina yrken, och för det krävs
              en högskoleutbildning för poliser. Jag träffade Polisförbundets
              styrelse bara några dagar efter artiklarna. Då sade jag: Nu finns
              det bara ett sätt att få till stånd en reformerad polisutbildning,
              och det är att det blir regeringsskifte. Jag tror att stödet för
              Moderaterna i svensk poliskår nu är på väg att smälta bort nästan
              i samma takt som vi såg det smälta bort i går kväll när det gällde
              Europafrågor.
            </seg>
            <seg n="00aa82fd">
              Vi ser minskande brottsuppklaring, stort missnöje i kåren, konflikt
              mellan justitieministern och landets poliser, strandade förhandlingar,
              och ovanpå detta pågående nedskärningar. Förra året räknade ju
              regeringen fel när det gällde hur mycket polisen skulle få kosta,
              och därför har man nu fått dra i panikbromsen och skär ned överallt.
            </seg>
            <seg n="95c6dc8e">
              Allmänheten har ett mycket stort förtroende för svensk polis.
              Det är viktigt att det finns. Men allmänhetens förtroende för
              regeringens sätt att sköta brottsbekämpningen faller som en sten.
              Det gäller särskilt förtroendet för Moderaterna. Brottsbekämpning
              är helt enkelt inte längre er hemmaplan, och det kan ni lika gärna
              vänja er vid.
            </seg>
            <seg n="4ddbeabf">
              Nu behöver svensk polis en omstart. Vi socialdemokrater har under
              åren lagt fram ett antal förslag på hur man skulle kunna förbättra
              och effektivisera polisen.
            </seg>
            <seg n="e3d551e2">
              För det första har vi den omorganisering som nu äntligen sker.
              Den tror jag är viktig, men den ska inte överdrivas. Vi får se
              vad som kommer ut av den. Själv har jag en fundering om vad detta
              egentligen innebär när det gäller allmänhetens inflytande och
              insyn över polisen. I den kommande utvärdering som ska göras ska
              man titta speciellt på den frågan. För att allmänheten ska kunna
              känna fortsatt förtroende för polisen är det viktigt att det finns
              förtroendevalda som har denna insyn över polisens organisation.
              Vi har insynsråden, och vi får se om det upplägget räcker.
            </seg>
            <seg n="4da9934c">
              För det andra behöver vi en reformerad polisutbildning. Brottsligheten
              blir alltmer komplex. Den flyttar ut på nätet och blir också mer
              organiserad. Det behövs en ordentlig högskoleutbildning för poliser.
              Att de borgerliga motsätter sig detta vittnar inte bara om en
              gammaldags syn på polis och brottsbekämpning utan också om en
              gammaldags syn på högskoleutbildning.
            </seg>
            <seg n="1e94d9bf">
              Som vi återkommande har fått höra i debatterna menar de borgerliga
              att en högskoleutbildning skulle göra poliserna teoretiska. Då
              skulle de inte vilja jobba i glesbygd, har vi fått höra.
            </seg>
            <seg n="5a5c0c12">
              Skulle en högskoleutbildning innebära att landets poliser skulle
              bli förlästa bokmalar som dessutom bara vill jobba i stan? Det
              är den bild man får. Detta har i alla fall inte hänt i de länder
              som har högskoleutbildning för poliser. Det räcker med att se
              på Norge. Danmark har också en bättre utbildning. Eller jämför
              med ett annat yrkesområde: Varenda förskollärare har en högskoleutbildning,
              och nog har vi förskollärare i glesbygd. Och de har inte hand
              om barnen på ett teoretiskt sätt utan på ett ytterst handfast
              sätt. Det är en gammaldags syn på högskoleutbildning som ligger
              till grund för ert motstånd mot att ge poliserna den här möjligheten.
            </seg>
            <seg n="fd484fbf">
              Detta sätt att se på landets poliser menar jag är fördomsfullt,
              och jag förstår varför man blir så upprörd i Polisförbundet. Polisyrket
              är ett ytterst komplext yrke, och det kräver därför en högre utbildning
              som grund. Det kommer vi att få med en socialdemokratiskt ledd
              regering.
            </seg>
            <seg n="a1f1165e">
              För det tredje kräver en alltmer komplex brottslighet en bättre
              metodutveckling inom polisen. Till detta ska det finnas knutet
              forskningsverksamhet, vilket vi också har lagt fram förslag om.
            </seg>
            <seg n="bd1dd6a5">
              För det fjärde måste vi komma till rätta med arbetsklimatet inom
              polisen, som nu verkar vara mycket dåligt. Det är många poliser
              som inte kan eller vill föra fram kritiska synpunkter. Det är
              ett symtom på att organisationen inte mår bra.
            </seg>
            <seg n="5cfeb341">
              För det femte måste vi våga stå upp för sådant som kan vara lite
              besvärligt, till exempel de hemliga tvångsmedel som polisen har.
              Det handlar om hemlig teleövervakning, buggning och telefonavlyssning.
              Naturligtvis måste sådana åtgärder bara användas när de behövs,
              och det finns tunga integritetsargument att ta hänsyn till när
              man tar beslut om det, men de behövs för att kunna möta en alltmer
              organiserad brottslighet. Hur viktigt detta kan vara ser vi efter
              EU-domstolens dom när det gäller datalagringsdirektivet. Den har
              redan fått till följd att grova brott inte längre kan klaras upp.
            </seg>
            <seg n="107e4eae">
              I utskottet hade vi besök av en företrädare för Rikskriminalen,
              som ställde frågan: Hur ska man nu kunna klara upp barnpornografibrott,
              när teleoperatörerna kan slänga all digital bevisning, så att
              vi inte längre kan spåra pedofilerna? Man kan inte längre med
              hjälp av telefontrafik klara upp mord och grova narkotikabrott,
              människohandel eller grova rån. Detta har redan blivit effekten
              av EU-domstolens dom. Situationen är akut, och den måste lösas.
            </seg>
            <seg n="74453d96">
              Utskottet kommer att ha en offentlig hearing i den här frågan
              den 24 juni. Då får vi kanske veta lite mer om hur den här frågan
              ska lösas. Men lösas måste den.
            </seg>
            <seg n="a57c1f34">
              Till sist, herr talman: Svensk polis står inför väldigt stora
              utmaningar. Det görs oerhört mycket bra polisarbete runt om i
              vårt land varenda dag. Jag följer en del poliser på Twitter och
              besöker polismyndigheter i landet så ofta jag kan. Man blir ofta
              varm i hjärtat av det engagemang som finns. Det finns en kraft
              här, bland alla poliser och civilanställda, som man kan bygga
              på, men som hittills inte har fått komma till sin rätt. Låt oss
              släppa loss den kraften.
            </seg>
          </u>
          <note type="speaker" n="6fd73ccf">
            Anf. 56 LENA OLSSON (V):
          </note>
          <u who="lena_olsson_656dbf" xml:id="i-183478dabe8ec33d-8" n="d5d9154a">
            <seg n="cb16f0ab">
              Herr talman! Vi i Vänsterpartiet välkomnar också den nya organisationen
              och att det blir en myndighet i stället för 21 myndigheter. Det
              har vi drivit på för länge. Det är också kul att vi är överens
              om hur vi ska jobba i fortsättningen.
            </seg>
            <seg n="f6d88eca">
              Jag kan hålla med om mycket av det som Morgan Johansson tar upp.
              Vi har ju alla varit med i debatter där effektiviteten hos polisen
              har diskuterats. Det handlar om alla de miljarder man har fått
              i tillskott och att man ändå inte presterar bättre. Sammanlagt
              har jag haft åtta budgetdebatter i den här kammaren. Jag har varje
              gång tagit upp att polisen måste bli mer effektiv och att det
              kanske inte bara är att stoppa in pengar och tro att det löser
              alla problem. Bevisligen löser det inte alla problem, utan mer
              måste göras.
            </seg>
            <seg n="4ca6f47a">
              Jag säger samma sak som Morgan Johansson när det gäller hur polisen
              ska bli effektivare och bättre. Ja, det här är ett steg, men det
              är nog inte lösningen på alla problem som vi har inom polisen.
            </seg>
            <seg n="277c2192">
              Högskoleutbildning har vi motionerat om i många år för att polisen
              ska få en bättre utbildning som baseras på forskning. Det handlar
              om att polisen ska bli en lärande organisation och ta fram egna
              arbetsredskap. Det är väldigt viktigt. Jag kan inte förstå det
              motstånd som man möter i den här frågan. Det finns ju många andra
              yrkesgrupper som har högskoleutbildning för sitt jobb. Här handlar
              det om dem som har våldsmonopol i samhället och som möter oerhört
              många problem. De möter människor i olika situationer. Det är
              människor som är chockade, som är rädda och som många gånger har
              blivit utsatta för våld. Att då komma och säga att det inte skulle
              vara befogat med en högskoleutbildning är för mig helt främmande.
              Det behövs absolut.
            </seg>
            <seg n="47b57cdd">
              Sedan tycker jag att man ska titta mycket på förebyggande åtgärder
              inom polisen. Det har man varit dålig på. Man kan lösa en hel
              del, så att brott över huvud taget inte begås, med att titta på
              åtgärder som i många stycken kan vara förebyggande. Det är inte
              bara polisens uppgift. Det finns många förebyggande åtgärder man
              kan göra i samhället. Polisen ska inte ta ansvar för alltihop.
            </seg>
            <seg n="2f23b54e">
              Jag har krav på att arbetsmiljön måste bli bättre. Polisförbundet
              tog fram en rapport. Det finns ställen där det är väldigt lågt
              i tak. Poliser som är ute på fältet och som jobbar praktiskt med
              människor har inte rätt att kritisera sin ledning, komma med förslag,
              nytänkande och så vidare. Då bestraffas de på ett eller annat
              sätt av sina överordnade, vilket är oacceptabelt.
            </seg>
            <seg n="d12a689e">
              Vi har i vanlig ordning en reservation om en fristående myndighet
              – den har vi tillsammans med Miljöpartiet. Vi har kört med den
              i många år.
            </seg>
            <seg n="5e0055d5">
              I och med det nya förslaget ska det inrättas en fristående avdelning,
              kan jag säga. Den kommer att finnas hos polisen, men den ska ha
              en egen chef och egen ekonomi. Så tycker inte vi. Förtroendet
              för polisen är högt, men det har naggats i kanten under några
              år, eftersom man har varit i blåsväder – det är ärligt att säga
              det. Därför tycker vi att det är viktigt att det ska vara en alldeles
              fristående myndighet som utreder brottsmisstankar mot poliser
              i tjänst. Det är viktigt, för allmänheten ska alltid känna att
              man från samhällets sida har gjort allt man kan för att det ska
              gå riktigt till. Man ska aldrig behöva misstänka att en kollega
              håller någon annan bakom ryggen.
            </seg>
            <seg n="17e438cd">
              Det är inte på något sätt konstigt att vi tycker så här, för
              det gör också Sveriges advokatsamfund och Justitiekanslern. Det
              här är för allas bästa – det gäller även i den här kammaren. Allmänhetens
              förtroende för rättsväsendet måste väga tyngre än de eventuella
              nackdelar som inrättandet av en fristående myndighet för hantering
              av brottsmisstankar mot poliser och åklagare skulle kunna innebära.
            </seg>
            <seg n="29f91fd3">
              Polisen är den av staten utsedda ordningsmakten, med våldsmonopol.
              Och allmänhetens förtroende måste i allra högsta grad, så långt
              det är möjligt, vara grundmurat. Därför yrkar jag bifall till
              reservation nr 1.
            </seg>
          </u>
          <note type="speaker" n="e2cd44b0">
            Anf. 57 JAN R ANDERSSON (M):
          </note>
          <u who="unknown" xml:id="i-7d0bb469fff0a605-0" n="df98e22c">
            <seg n="104726e7">
              Herr talman! Det vi har att debattera i kammaren i dag är en
              ny organisation för polisen. Det var kanske lite otydligt när
              man lyssnade på tidigare talare.
            </seg>
            <seg n="c7f69f26">
              Låt mig börja med att säga att Alliansen de senaste två mandatperioderna
              har gjort stora satsningar och haft ett tydligt fokus på hela
              rättsstatens funktion. Förutom tusentals nya poliser och andra
              historiska satsningar har vår ambition varit att rättskedjan inte
              ska ha någon svag länk. Men vi vet att vi, trots detta, har mycket
              kvar att göra.
            </seg>
            <seg n="72ed3fcc">
              Det räcker inte alltid med att satsa stora resurser, även om
              vi har många tusen fler poliser som jobbar. Det behövs en organisation
              som inte motarbetar eller tar kraft och stjäl resurser, vilket
              fallet alltför många gånger är. Därför är dagens debatt och kommande
              beslut viktiga för att vi ska komma vidare med en ny organisation
              för polisen, som då ska få förutsättningar att göra ett effektivt
              arbete. Det viktigaste är att den nya organisationen byggs nedifrån
              och upp.
            </seg>
            <seg n="defe1315">
              Det är ingen hemlighet att lokalt förankrat polisarbete är bättre
              när det gäller att förebygga och klara upp brott. Det är också
              det som är grunden för denna omorganisation. Vi vet att det har
              förekommit situationer då polisen inte till fyllest har kunnat
              fullgöra sina uppgifter på grund av att man har saknat nationell
              beslutskraft eller att man har gränsdragningsproblem som har gjort
              att man inte har kunnat samordna sina insatser på ett effektivt
              sätt. Med en samordnad svensk polis tror vi att många sådana situationer
              kan undvikas. Men vi vill ändå poängtera att det är det lokala
              polisarbetet som är viktigt.
            </seg>
            <seg n="0ad8b037">
              Det här är en av de större omorganisationer som har gjorts på
              många år. 23 fristående myndigheter ska bli en. Det är givetvis
              en grannlaga uppgift att tillse att vi får en effektiv lagstiftning
              i alla dessa delar. Man kan se på alla de hundratals lagstiftningsändringarna
              vilket omfattande arbete som legat till grund för det betänkande
              som vi debatterar i dag.
            </seg>
            <seg n="7b23c165">
              Vi tror – och det är vi i många meningar positiva till – att
              en modernisering och harmonisering av språkbruket i lagstiftningen
              gör lagen mer tillgänglig och kanske också mer effektiv.
            </seg>
            <seg n="cb934b7e">
              Jag vill säga att beredningen av detta ärende har skett i stor
              enighet, vilket möjligen är en förutsättning för genomförandet.
              En stor oenighet om hur polisen skulle organisera sig skulle givetvis
              göra det väldigt svårt för polisen att genomföra en sådan här
              stor organisationsförändring. Man har dock inte förändrat polisens
              ansvarsområden eller arbetsuppgifter.
            </seg>
            <seg n="a7616ae4">
              Ambitionen med den nya lagstiftningen har inte varit att i detalj
              peka på vilken organisatorisk uppbyggnad som myndigheten ska ha.
              Tvärtom minskar den typen av reglering, vilket vi tror är sunt.
              Några delar regleras dock i lagen.
            </seg>
            <seg n="8a382b22">
              Nationellt forensiskt centrum, tidigare Statens kriminaltekniska
              laboratorium, blir en del av den nya polismyndigheten. Rikskriminalpolisen
              byter namn till Nationella operativa avdelningen. Vi får en avdelning
              för särskilda utredningar, som ska utreda brott som begåtts inom
              myndigheten. Till sist blir Säkerhetspolisen en egen myndighet
              och skiljs från Polismyndigheten.
            </seg>
            <seg n="b272d83b">
              Vi kommer också att ha en del mindre förändringar. Exempelvis
              kommer förbudet att förordna ordningsvakter som fyllt 65 år att
              avskaffas, då vi menar att det kan stå i strid med lagen om åldersdiskriminering.
            </seg>
            <seg n="8a94fe36">
              Vi skapar en helt ny lagstiftning kring elimineringsdatabasen
              – detta för att systematiskt kunna upptäcka kontaminering då medarbetare
              har varit inblandade i dna-prövning.
            </seg>
            <seg n="54436658">
              Det finns några saker som jag särskilt vill ta upp. Det gäller
              exempelvis brottsmisstankar mot poliser. Sedan 2011 har vi en
              ny organisation. Tidigare låg detta på länspolismyndigheter, men
              nu ligger det på en särskild avdelning inom Rikspolisstyrelsen.
              Vi vill att det som kommer att kallas Avdelningen för särskilda
              utredningar ska få en mer fristående roll i den kommande organisationen.
              Vi vill att ett insynsråd ska kunna följa den verksamheten, så
              att det finns en publik insyn i hur de här frågorna hanteras.
              Vi tycker också, även om vi inte reglerar det i detta beslut,
              att tillsynen av polisen ska göras av en myndighet som är fristående
              från polisen i framtiden. Vi kommer att återkomma med sådana förslag.
            </seg>
            <seg n="0f071eaa">
              Det är viktigt att kommentera att även om vi här i kammaren är
              hyfsat eniga var Polisorganisationskommittén enig, så som i många
              andra utredningar. Man har sagt att det är svårt att flytta den
              typen av utredningar utanför myndigheten.
            </seg>
            <seg n="5fb7de48">
              Offentlighet, insyn och sekretess har också diskuterats en hel
              del. Det finns många kloka resonemang i utredningen som går till
              botten med många av problemen. Både regeringens bedömning och
              utredningens bedömning är att allmänhetens möjlighet till insyn
              i polisverksamheten inte kommer att påverkas i någon större utsträckning
              med de beslut vi föreslår.
            </seg>
            <seg n="fb73f522">
              Den redan beslutade uppföljningen som Statskontoret ska genomföra
              är ett uppdrag att granska hur den nya organisationen bättre kan
              skapa tillgänglighet och kontakt med medborgarna. Därmed omfattas
              redan i dag Statskontorets utredning av de punkter som täcks in
              av den reservation som de tre rödgröna partierna har skrivit under.
            </seg>
            <seg n="1ee041d4">
              Däremot finns en viss oklarhet i hur Polismyndigheten i framtiden
              kommer att organisera sig och hur lagen därmed kommer att tillämpas
              när det gäller insyn, sekretess och offentliga handlingar. Det
              finns givetvis anledning att återkomma.
            </seg>
            <seg n="68edd856">
              När det gäller insynsfrågan kommer länspolisstyrelserna att ersättas
              av regionpolisråd med en publik insyn. Polismyndigheten är en
              sådan myndighet där möjligheten till insyn är mycket bättre än
              i många andra statliga myndigheter.
            </seg>
            <seg n="6c6d511b">
              En närvarande polis är viktig. Att polisen finns i människors
              vardag är givetvis en självklarhet. Grunden för hela omorganisationen
              är att det lokala brottsförebyggande arbetet är i fokus och att
              den nya organisationen ska verka nedifrån och upp. Vi vet att
              lokalt förankrad polis är bättre på att ta fast bovar och förebygga
              brott än vad en central dito skulle vara.
            </seg>
            <seg n="0175df93">
              När man tittar på större förändringar är det viktigt att inte
              bli för detaljerad. Man ska låta Polismyndigheten själv utforma
              sin organisation. Det är viktigt för att få en effektiv och funktionell
              organisation. Det är också viktigt att Polismyndigheten ges goda
              förutsättningar att samarbeta med andra myndigheter. Vi ser inte
              minst att sociala insatsgrupper, som under många år har varit
              verksamma på flera ställen runt om i landet, har varit effektiva
              på att fånga upp och förebygga problem samt ge hopp och möjligheter
              till många människor.
            </seg>
            <seg n="43885e13">
              Det kommer att ske en utvärdering. Statskontoret har redan i
              tidigare beslut fått ett uppdrag att utvärdera. Det är egentligen
              fyra punkter de fokuserar sin utvärdering på. Det handlar om hur
              den nya organisationen fungerar i fråga om att ingripa och lagföra
              ordningsstörningar och brott, tydligare och enhetligare ledning,
              effektivare resursutnyttjande samt bättre tillgänglighet och kontakt
              med medborgarna.
            </seg>
            <seg n="9bdb2aaf">
              När vi nu gör en så stor organisationsförändring kommer det att
              finnas anledning att återkomma till riksdagen och titta på om
              alla lagar verkligen blev så effektiva som de var tänkta. Givetvis
              utgår vi i detta fall liksom i andra fall från att regeringen
              kommer att följa upp den nya organisationen och att den blir ändamålsenlig
              i alla delar.
            </seg>
          </u>
          <note n="691732a0">
            Herr talman! Jag yrkar bifall till förslaget i betänkandet.
          </note>
          <u who="unknown" xml:id="i-aab6b3d4834f8f61-0" n="df98e22c">
            <seg n="71097382">
              När Morgan Johansson säger att han är djupt bekymrad över polisens
              situation i Sverige måste jag ändå få framföra några funderingar.
              Tryggheten ökar, brotten minskar och förtroendet för polisen har
              ökat. Jag har svårt att se att det råder en katastrof. Vi kan
              vara eniga om att det finns många saker i fråga om polisens effektivitet
              som behöver förbättras, och precis som Morgan Johansson säger
              ska vi inte överdriva effekten av organisationsförändringen. Det
              kan till och med vara så att denna organisationsförändring bidrar
              till att minska polisens effektivitet. Vi vet alla att i övergångsskedet
              i bytet från en organisation till en annan uppstår en viss nervositet
              på arbetsplatsen. Jag tycker inte heller att Morgan Johansson
              ska överdriva sina egna insatser för att vi har fått ett antal
              tusen nya poliser i landet. Det vill alliansregeringen gärna ta
              ansvaret för.
            </seg>
          </u>
          <note type="speaker" n="73b7609f">
            Anf. 58 MORGAN JOHANSSON (S) replik:
          </note>
          <u who="morgan_johansson_eeee30" xml:id="i-2c31b854c4129f1e-1" n="a992adb7">
            <seg n="3a450787">
              Herr talman! En sak lärde jag mig under de tio år jag jobbade
              med Regeringskansliet, nämligen att den dag man slutar att lyssna
              på kritiken och ta till sig av kritiken, försöker skjuta bort
              kritiken och låtsas som att den inte finns, har regeringen suttit
              för länge. Det är precis det som har inträffat nu. Regeringskansliet
              och regeringsföreträdarna vill inte erkänna de problem som finns
              i svensk polis.
            </seg>
            <seg n="7c917b56">
              Uppklaringsandelen minskar. 15 procent av de anmälda brotten
              klaras upp. Det är den sämsta siffran på tio år, trots de ökade
              resurserna som det inte har varit någon partipolitisk strid om.
            </seg>
            <seg n="b25614ec">
              Det råder ett stort missnöje i kåren. Det räcker att lägga örat
              mot marken och lyssna på landets poliser och höra hur de resonerar.
              Det råder en skarp konflikt mellan landets poliser och justitieministern
              i en omfattning som jag faktiskt inte trodde att jag skulle se.
              Det är en totalsågning av justitieministern från Polisförbundets
              sida.
            </seg>
            <seg n="c23617e3">
              Detta är resultatet efter åtta år med moderat ledning på Justitiedepartementet.
              Jag har bara ett par frågor till Jan Andersson: Varför ska ni
              sitta kvar? Kan ni ge ett enda skäl till varför ni ska vara kvar?
            </seg>
          </u>
          <note type="speaker" n="91425301">
            Anf. 59 JAN R ANDERSSON (M) replik:
          </note>
          <u who="unknown" xml:id="i-00902bf011e96c71-0" n="df98e22c">
            <seg n="bb11fca6">
              Herr talman! Jag nämnde inledningsvis tre anledningar till att
              vi ska sitta kvar. Det finns fler.
            </seg>
            <seg n="7d350bae">
              Den första anledningen är att brottsligheten har minskat. Den
              andra är att tryggheten har ökat. Den tredje är att förtroendet
              för polisen har ökat. Till detta kan jag säga att vi inom Alliansen
              också är eniga om vad vi vill göra. Det är något som ni inom de
              rödgröna verkar ha svårt att komma underfund med.
            </seg>
            <seg n="eaafbb83">
              Låt mig kort kommentera. Givetvis kan vi lyssna på olika personer
              och få olika synpunkter. En tidning undrade i veckan varför Jan
              R Andersson åker med poliser så mycket. Borde han inte sitta i
              riksdagen och fatta kloka beslut? Det är klart att jag gör både
              och.
            </seg>
            <seg n="acbf2735">
              Jag talar med många poliser, bland annat i frågan om akademisering
              av polisutbildningen. Poliserna säger att utbildningen är delvis
              akademiserad i dag, och de tycker att det är bra. Men mycket av
              vad poliserna saknar i polisutbildningen är sådant som har mer
              med det praktiska att göra. Många av dem som är 18–20 år vill
              bli bättre på att köra bil i besvärliga situationer och träna
              på att hantera vapen. Det är många saker som inte alltid inryms
              i de akademiska utbildningarna.
            </seg>
            <seg n="f8c2333c">
              Morgan Johansson refererade till Polisförbundet. Polisförbundet
              har motsatt sig mycket av det vi politiker har velat ha i form
              av större mångfald i poliskåren. Det ska vara möjligt att ta in
              poliser från utsidan. Om det finns en duktig it-tekniker ska han
              kunna gå in och bli it-forensiker. Det motsatte sig Polisförbundet.
            </seg>
            <seg n="e75bc7fc">
              Om Morgan Johansson ska bli bättre på att rikta kritik mot regeringen
              borde han kanske lyssna på andra än Polisförbundet och höra direkt
              vad polismännen säger. Jag har talat med många polismän, och jag
              har upplevt mycket lite av den kritik du tar upp här.
            </seg>
          </u>
          <note type="speaker" n="708084d4">
            Anf. 60 MORGAN JOHANSSON (S) replik:
          </note>
          <u who="morgan_johansson_eeee30" xml:id="i-2c31b854c4129f1e-2" n="a992adb7">
            <seg n="457cf90f">
              Herr talman! Det är märkligt. Jan R Andersson säger i praktiken
              att Polisförbundet inte företräder poliserna. Jag tror faktiskt
              att förbundet gör det. Alla poliser som jag har talat med är bekymrade
              över situationen för svensk polis. Det gäller inte bara den minskande
              uppklaringsandelen, problemen i organisationen eller missnöjet
              i kåren i allmänhet. Det är också en fråga om neddragningarna
              på polisen till följd av att ni räknade fel i höstas i budgeten.
            </seg>
            <seg n="8b826552">
              Jag menar nog att Polisförbundet faktiskt företräder sina medlemmar.
              Det är uppseendeväckande om Jan Andersson har en annan uppfattning.
            </seg>
            <seg n="ac222c0b">
              Detta funkar logiskt. Utvecklingen nu är att brottsligheten blir
              alltmer komplex, mer organiserad och flyttar ut på nätet. Polisyrket
              som sådant blir alltmer komplext. Det är klart att polisen ska
              ha en grundläggande utbildning att stå på, som gör att man sedan
              kan vidareutvecklas i yrket. Problemet med den linje som regeringen
              har valt är att regeringen säger att de civilanställda kan utvecklas
              i sina yrken. Det har vi ingenting emot från Socialdemokraternas
              sida. Tvärtom! Så ska det vara. Sedan säger ni till landets poliser
              att dörren stängs för dem. De får inte växa. De ska bara klara
              upp oroligheter på stan.
            </seg>
            <seg n="0239f14d">
              Då missar regeringen allt det andra viktiga polisarbetet. Det
              gäller bland annat de kvalificerade utredningarna. De blir allt
              viktigare i ett läge när den organiserade kriminaliteten växer.
              Vidare gäller det allt det förebyggande arbetet som polisen ägnar
              dagar, timmar, minut efter minut och år efter år åt att göra.
              Ni har en snäv syn på vad poliser ska göra och vad polisyrket
              innebär.
            </seg>
            <seg n="0e97a02c">
              Signalen till landets poliser är, som jag uppfattar debatten,
              att regeringen sätter all sin tilltro till en organisationsförändring
              men att ni kommer att kväva utvecklingsmöjligheterna för den svenska
              poliskåren.
            </seg>
          </u>
          <note type="speaker" n="1811d120">
            Anf. 61 JAN R ANDERSSON (M) replik:
          </note>
          <u who="unknown" xml:id="i-00902bf011e96c71-1" n="df98e22c">
            <seg n="8a41d556">
              Herr talman! I en del företräder Polisförbundet helt och fullt
              alla poliser, och det gäller lönefrågan. Tyvärr är det en fråga
              som vi i riksdagen har väldigt lite att göra med. Det finns givetvis
              vissa möjligheter, men den rådande situationen är ingenting som
              vi har någonting med att göra eller som jag tycker att vi ska
              ha någonting att göra med. Jag tror egentligen inte att Morgan
              Johansson eller någon annan har en annan uppfattning i den frågan.
            </seg>
            <seg n="556b77fe">
              Om vi som politiker bara skulle lyssna till Polisförbundet och
              vad de refererar till skulle vi aldrig ha öppnat upp för mångfalden
              inom polisen. Då hade personer som har en god akademisk utbildning
              och som kan tillföra någonting viktigt till polisen inte fått
              möjligheten att komma in, för Polisförbundet sade nej till det.
              De tyckte att alla som skulle jobba inom polisverksamheten, utom
              möjligtvis höga chefer, ska ha en fullständig polisutbildning.
            </seg>
            <seg n="448f8a78">
              Vi har öppnat för den möjligheten, och vi har sett att det har
              gett mycket goda resultat. Vi har sett att många personer som
              har kommit in med externa kompetenser har i väldigt hög grad bidragit
              till att minska utredningsobalanser. Det tror jag är en del som
              kan göra att vi får större mångsidighet och mångfald inom polisen
              och att vi kan minska de stora obalanser som finns när det gäller
              utredningar och minska utredningstiden.
            </seg>
            <seg n="8346cacd">
              Jag säger inte att polisen saknar problem, men man kan beskriva
              det på olika sätt. Man kan beskriva det, som Morgan gjorde, som
              att det är djupt bekymmersamt. Ja, vi kan väl hitta många saker
              där vi har problem inom polisen. Det kan både du, Morgan, och
              jag hålla med om. Men när tryggheten ökar, när brotten minskar
              och förtroendet för polisen ökar – även jämfört med andra rättsvårdande
              instanser ligger polisen väldigt högt när det gäller förtroende
              – ser inte jag att situationen är djupt bekymmersam, även om det
              finns anledning att göra mer.
            </seg>
          </u>
          <note type="speaker" n="0d3df1f4">
            Anf. 62 JOHAN PEHRSON (FP):
          </note>
          <u who="johan_pehrson_6b4d75" xml:id="i-fd2c253f2959efc2-1" n="92def6d3">
            <seg n="40ef9ccf">
              Herr talman! Vi har att diskutera konsekvensändringar till följd
              av att vi just nu är på väg att genomföra den största förändringen
              av den svenska polisens organisation på mycket länge. Jag vill
              understryka att Folkpartiet liberalerna välkomnar detta. Vi är
              helt säkra på att detta är en avgörande förutsättning för en bättre
              fungerande polis, men det är naturligtvis inte lösningen på alla
              de omfattande utmaningar som rättsväsendet i allmänhet står inför
              och som svensk polis står inför i synnerhet.
            </seg>
            <seg n="e470b04f">
              Jag tycker att man ska börja denna lite allmänna debatt om tillståndet
              i svensk polis med en utblick och en nulägesbeskrivning. Vi kan
              titta på hur vi ligger till internationellt, herr talman. Vi ligger
              rätt bra till enligt The World Justice Projects index över rättsstater,
              där polisen är en central del. Jag tycker att vi ska komma ihåg
              det när vi ser hur det ser ut på andra håll i världen. Mycket
              är gjort, men det finns som sagt mer att göra.
            </seg>
            <seg n="c5acbd50">
              Vi vet att det vid trygghetsundersökningarna har gått framåt
              på polisens område, det vill säga att medborgarna upplever att
              polisen har blivit bättre. Man känner sig tryggare. Förtroendet
              hos medborgarna för polisen är mycket stort. Det beror naturligtvis
              på att vi har många fler poliser i dag som mycket mer offensivt,
              ännu otillräckligt, vill jag understryka, men ändå bättre kan
              möta medborgarna i deras vardag. Polisen kan åka ut på larm och
              kan se till att ägna sig en del åt det förebyggande och viktiga
              arbetet som lokalpoliser i att möta medborgarna och öka deras
              trygghet.
            </seg>
            <seg n="d61f3ed1">
              Vi vet att det till exempel bland ungdomar har varit kraftfulla
              nedgångar i brottslighet de senaste 25 åren. Jag ser ungdomar
              på läktaren. Ni ungdomar är väldigt skötsamma jämfört med hur
              det var när jag gick i nionde klass. Enligt mätningarna har brottsligheten
              gått ned rejält. Det beror delvis på polisarbetet, som är mer
              inriktat på att hjälpa och stödja ungdomar och få dem att inte
              hålla på med droger och begå brott. Föräldrautbildningen har blivit
              bättre. Socialtjänsten har blivit bättre, skolan är bättre, ideella
              föreningar och idrottsföreningar är bättre.
            </seg>
            <seg n="11d67bfc">
              Detta sociala progressiva arbete, herr talman, har lett till
              att brottsligheten minskat bland ungdomarna. Vet ni vad, mina
              vänner här inne: Det är ni alla som är här som har bidragit till
              det. Här sitter duktiga vänsterpartister, duktiga socialdemokrater,
              centerpartister, moderater och andra, ingen nämnd, ingen glömd,
              som har bidragit till detta i olika omfattningar.
            </seg>
            <seg n="44829323">
              Vi utvecklar Sverige, och det har blivit mycket bättre på det
              här området. Men fortfarande finns det för många ungdomar som
              hamnar i brottslighet. Det finns för många ungdomar som förstör
              sitt eget och andras liv. Det är centralt att vi fortsätter även
              inom den nya polisorganisationen att utveckla arbetet lokalt för
              polisen i att möta ungdomar för att minska brottsligheten och
              öka tryggheten ännu mer.
            </seg>
            <seg n="67eb2786">
              När några ringer i alla klockor och säger att läget är katastrofalt
              är det inte riktigt så illa som det låter. Låt oss ta den valrörelse
              som vi just har genomfört. Den har trots ganska stora påfrestningar
              gått att genomföra. Polisens resurser – om någon undrar vart de
              tar vägen – går bland annat till att hålla ordning på möten där
              olika grupper skriker åt varandra. Extremister till höger och
              extremister till vänster skriker, protesterar och vandaliserar,
              hotar och begår en hel del obehagliga brott i Sverige. Det måste
              svensk polis ägna sig åt. Det kostar resurser och tar tid och
              gör att det blir färre poliser som kan ägna sig åt att göra andra
              viktiga saker för att minska inbrott eller våld i nära relationer
              eller vad det nu kan vara.
            </seg>
            <seg n="a44846f6">
              Läget kan bli bättre. Vi tror att den här organisationsförändringen
              i grunden handlar om att det ska bli lättare att styra svensk
              polis och få ett mer effektivt ledarskap. Det var inte så länge
              sedan, under en annan regering, som huvuddevisen var att tusen
              blommor ska blomma. Polisen ska styras lite hur som helst överallt
              där det passar bäst. Det var helt omöjligt att styra. Det var
              det som ledde till att vi till ganska nyligen fortfarande hade
              700 olika pågående utvecklingsprojekt inom svensk polis, vilket
              naturligtvis visar hur otroligt ineffektiv verksamheten har varit.
            </seg>
            <seg n="2d8bb79f">
              Nu är vi på väg bort från detta, och det råder en mycket bred
              samstämmighet om att detta är vägen framåt. Men som sagt, herr
              talman, är det inte tillräckligt.
            </seg>
            <seg n="efd8c8ab">
              Jag vill lyfta fram några saker som jag tror att vi behöver titta
              vidare på än mer. Det är naturligtvis ledarskapsfrågorna. Vi har
              nu en situation där ledarskapet hos polisen blir lättare att utöva.
              Vi tar bort en del mellanchefer. Ambitionen är att mycket mer
              ansvar kommer att kunna vara placerat ute i polisområdena, ett
              hundratal. Det kan bli anpassat till medborgarnas krav, inte minst
              vad gäller att samarbeta med skola och socialtjänst och det omkringliggande
              samhället för en mer effektiv lokalpolis. Detta är viktigt.
            </seg>
            <seg n="76732886">
              Vi har en ledarskapsutbildning på plats i svensk polis igen.
              Den har vi saknat under många år när den i praktiken var helt
              borttagen.
            </seg>
            <seg n="ae09e55c">
              Ledarskapet måste bygga på någon sorts långsiktigt ledarskap,
              en lärande organisation för att se till att vi hela tiden utvecklar
              polisen för förbättrad effektivitet eftersom brottsligheten ändrar
              sig. Mycket av den kritik som Morgan Johansson och Socialdemokraterna
              för fram, att polisen är för ineffektiv, är korrekt. Men det måste
              ses i ljuset av att brottsligheten väldigt snabbt ändrar karaktär.
              Ta bara alla dessa brott som begås på nätet. Hur ska polisen utreda
              dem? Människor ringer, är förtvivlade och säger att de har lämnat
              ut alla sina koder till någon människa ute på nätet och blivit
              av med alla pengar. Detta ska svensk polis utreda. Vi har haft
              en enorm utveckling av bedrägerier med internethandeln. Det är
              extremt svåra fall att utreda, och det är klart att det blir en
              liten uppklaringsprocent.
            </seg>
            <seg n="8eab877d">
              En lärande organisation alltså, men det handlar också om känslighet
              vid genomförandet. Det har också med ledarskapet att göra som
              måste vara det bästa. Vi är försiktiga under det närmaste halvåret
              fram tills organisationen är på plats i januari.
            </seg>
            <seg n="fe169186">
              Jag träffade polisens hundenheter nyligen. Mitt i Europaparlamentsvalsrörelsen
              träffade jag polishundförare. De känner en oro för hur de ska
              få sin plats i den nya organisationen och bevara kvalitet och
              kompetens. Där ser det olika ut i dag i länsmyndigheterna. Några
              har samlad kompetens med en rejäl träning, en rejäl utbildning,
              har de bästa blodspårshundarna, de bästa narkotikahundarna och
              så vidare. Andra myndigheter har mycket sämre förutsättningar,
              för där ligger hundenheterna i linjeorganisationer i vanliga patruller.
              Det ger inte möjlighet till den träning och den kvalitetssäkring
              som är nödvändiga. Det här är någonting som åtminstone Folkpartiet
              kommer att följa noga. Hundenheterna är en central del av många
              i svensk polis, inte minst för att få fram bra bevis i domstol.
            </seg>
            <seg n="5700ea57">
              Jag menar att rekryteringen är central när det gäller ledarskapet.
              Jag förstår verkligen de argument som förs fram om att man ska
              ändra utbildningen inom svensk polis. Vi har dock ändrat den ganska
              rejält. Nu har vi utbildning på tre platser på svenska universitet
              och högskolor. Utbildningen är mycket akademiskt inriktad. Det
              underlättar så att man ska kunna omvandla sina poäng under den
              tid som man har läst till akademiska poäng.
            </seg>
            <seg n="274be0dc">
              Jag möter också många poliser. Alla tycker inte att detta är
              det viktigaste. Däremot är det solklart att polisfacket tycker
              att detta är den absolut viktigaste frågan och att man ska göra
              om utbildningen formellt sett. Det ska vara exakt samma utbildning
              på exakt samma plats, men den ska få en annan inramning och bli
              akademisk formellt sett. Nu ska vi komma ihåg att flera moment
              är akademiska. Men det som många saknar är möjligheter till god
              handledning och praktiska övningar i skjutning och inte minst
              bilkörning, som nämndes tidigare. Det är också viktiga delar i
              ett bra polisarbete.
            </seg>
            <seg n="bc3f16e8">
              Det centrala är ändå rekryteringsfrågan. När polisutbildningen
              fortsätter att vara en av de absolut mest populära utbildningarna
              i hela Sverige är det konstigt om det är som Socialdemokraterna
              säger, nämligen att det är en så extremt dålig utbildning att
              den måste göras om från grunden. Då har alla de människor som
              söker sig till svensk polis fel, och jag tror inte att det är
              på det sättet. Men rekryteringen är alltså central.
            </seg>
            <seg n="661bc5aa">
              Från Socialdemokraterna togs nyss lönefrågan upp, och det är
              känsligt att bestämma från riksdagen. Vi måste lösa frågan om
              rekryteringen och den långsiktiga förankringen av poliser i hela
              Sverige eftersom personalomsättningen i dag är alldeles för hög.
              Ska man vara lokalpolis i Strömstad, ska man vara lokalpolis i
              Sollefteå eller ska man vara lokalpolis i Laxå, Morgan Johansson,
              krävs det att man är där ett tag. Oavsett om man har tio års akademisk
              utbildning eller om man har gått dagens polisutbildning krävs
              det att man är på plats ett år innan man börjar kunna fungera
              maximalt. Det är då man har lärt känna lokalbefolkningen och lokalortens
              förutsättningar och kan agera som en bra polis. I dag vet vi att
              efter kanske ett år söker sig poliser ofta vidare och vill lämna
              sin första postering för att gå vidare i sin karriär. Det är önskvärt.
              Men vi måste hitta ett sätt, med antingen distansutbildningar,
              lönepåslag eller andra anställningsformer, för att se till att
              svensk polis också blir lokalt förankrad ute i lokalpolisområdena.
              Annars får vi ingen effektivitet och inget förebyggande arbete
              av kvalitet.
            </seg>
            <seg n="09debef3">
              Rekryteringsfrågan är alltså central. Men jag säger också det
              som Socialdemokraterna var inne på här. För Folkpartiet är det
              fullt relevant att se allt detta med polisens effektivitet och
              rättssystemet som en helhet. Det handlar om relevanta straffrågor
              och relevanta straffprocessuella tvångsmedel. Polisen måste kunna
              ta i med hårdhandskarna mot grovt kriminella om man verkligen
              vill bekämpa brottslighet, annars spelar det ingen roll hur många
              poliser vi har eller vilken utbildning de har. Har man inga verktyg
              som står sig mot grovt kriminella är man chanslös.
            </seg>
            <seg n="bebb76c1">
              Jag tror att vi kommer att behöva återkomma till detta under
              den mandatperiod som kommer. Inte minst ur ett internationellt
              brottslighetsperspektiv står svensk polis lite för svag för att
              kunna slå till mot den grova internationella brottsligheten som
              drabbar också Sverige.
            </seg>
            <seg n="ff23d6f9">
              Svensk polis behöver bli bättre. Detta är en förutsättning. Vi
              kommer att få återkomma. Jag hoppas att vi inför det kommande
              valet kommer att diskutera det som har varit uppe här tidigare,
              nämligen dugligheten och förmågan att driva svenskt trygghetsarbete
              framåt i dess breda perspektiv. Det handlar om vad andra myndigheter
              kan göra men inte minst om vad polisen gör för att kunna förebygga
              brottslighet, klara upp brottslighet och se till att vi får ett
              tryggare Sverige, för det är en central fråga. Det finns inga
              andra frågor som är så socialt viktiga som att ge människor hyggliga
              livschanser så att de kan känna att de kan leva i frihet från
              brott. Brott förstör nämligen livet för människor mer än något
              annat. Det finns inga bidrag, inga ersättningar och inga andra
              insatser som kan ta bort detta. Att kunna gå till jobbet och att
              kunna gå till skolan och ha en vardag där man känner att man inte
              utsätts för brott är centralt. Det är vad det handlar om. Detta
              är en ny organisation för polisen. Det är rätt väg, men det är
              inte det enda som krävs.
            </seg>
          </u>
          <note type="speaker" n="bb2459de">
            Anf. 63 MORGAN JOHANSSON (S) replik:
          </note>
          <u who="morgan_johansson_eeee30" xml:id="i-2c31b854c4129f1e-3" n="a992adb7">
            <seg n="b3af0cb4">
              Herr talman! Det är ofta rätt underhållande att höra Johan Pehrson
              i talarstolen, för han svävar från ämne till ämne, och ibland
              även med olika inriktningar i samma inlägg. Han säger att det
              å ena sidan är si och å andra sidan är så. Jag antar att det är
              en del av att vara folkpartist.
            </seg>
            <seg n="6425e316">
              Nu fick vi höra att det inte är så farligt och inte så dåligt.
              Häromkvällen stod Johan Pehrson i en debatt och sade att resultatet
              av vad som finns nu efter dessa år är katastrofdåligt. Det sade
              du då i debatten, Johan Pehrson, när du ställdes mot uppgiften
              att det nu är bara 15 procent av brotten som klaras upp – den
              sämsta siffran på tio år. Det är inte bara andelen brott som klaras
              upp som minskar utan faktiskt även antalet brott.
            </seg>
            <seg n="d09a7ca1">
              Johan Pehrson talar sig varm för att det nog ändå behövs utbildning
              på något sätt. Framför allt är det ett bekymmer om man ska kunna
              klara av brott i samband med internethandel samt att brottsligheten
              blir mer komplex. Det är precis därför som vi vill ge polisen
              en ordentlig högskoleutbildning.
            </seg>
            <seg n="1de807f6">
              Jag har aldrig sagt att dagens utbildning är dålig. Det har jag
              faktiskt inte sagt. Jag har sagt att man med den inte kommer att
              kunna klara framtidens behov. Det kanske går under några år. Men
              dagens utbildning kommer framför allt inte att klara av att vara
              en bra grund för de poliser som går ut från utbildningen för att
              sedan kunna utvecklas i styrkor. Det är detta perspektiv som man
              ska ha och inte bara det som gäller i morgon, i övermorgon eller
              nästa år. Man måste ha ett perspektiv på vad som kommer att hända
              inom svensk kriminalpolitik och brottslighetsutveckling om kanske
              10 eller 15 år.
            </seg>
            <seg n="7ecf37c9">
              Den syn som ni har att högskoleutbildning bara är något teoretiskt
              och akademiskt är en gammaldags syn på polisutbildning eller på
              högskoleutbildning över huvud taget. Det finns ingen motsättning
              mellan att ge poliserna en bra teoretisk grund att stå på och
              att lära dem att köra bil eller att lära dem att skjuta med pistol.
              Det finns ingen motsättning i detta. Det är ni som skapar den
              motsättningen.
            </seg>
          </u>
          <note type="speaker" n="80193cde">
            Anf. 64 JOHAN PEHRSON (FP) replik:
          </note>
          <u who="johan_pehrson_6b4d75" xml:id="i-fd2c253f2959efc2-2" n="92def6d3">
            <seg n="355605e7">
              Herr talman! Jag ska inte definiera hur det är att vara sosse,
              men det är väl att flyta med strömmen.
            </seg>
            <seg n="adae5cf4">
              Frågan var om det är katastrofalt. Jag var på en debatt där även
              Morgan Johansson i huvudsak var närvarande, verkar det som. Det
              som vi då sade var att genomförandet av svensk polis datorisering
              var katastrofalt. Det tycker jag. Det har pågått i 25 år, och
              det har ännu inte lyckats tillräckligt bra. Det tycker jag att
              man kan beteckna som ett katastrofalt genomförande med stora effekter
              på effektiviteten inom svensk polis. Det betyder inte alls att
              allt annat är helt värdelöst inom svensk polis. Det tycker jag
              är väldigt grovt att påstå. Det görs enorma insatser av svensk
              polis varje dag. Men datoriseringen har varit dålig. Ytterst är
              det ett ansvar för oss här i riksdagen, som naturligtvis inte
              har lyckats detaljstyra genomförandet och upphandlingen av datorsystem
              på ett tillräckligt bra sätt. Här har Statskontoret och andra
              gjort hur många utredningar som helst. Vi kan hoppas att det blir
              en nystart på datorområdet när det gäller den nya polisorganisationen.
              Det är både nödvändigt och extremt efterlängtat inom svensk polis.
            </seg>
            <seg n="5ae6a94c">
              Uppklaringen ligger på en alldeles för låg nivå för de allra
              flesta brott. I fråga om en hel del brott ligger uppklaringen
              på en hög nivå. Men i fråga om bostadsinbrott och andra tillgreppsbrott
              är uppklaringen på en katastrofalt låg nivå. Man ska dock inte
              ha för stora förhoppningar om att man kan nå upp till 90-procentiga
              nivåer och till och med över det, som vi gör i fråga om vissa
              andra brott beroende på brottets karaktär.
            </seg>
            <seg n="a7288ace">
              Morgan Johansson och jag deltog i en debatt med Brottsförebyggande
              rådets generaldirektör och diskuterade detta. Generaldirektören
              fick upplysa Morgan Johansson lite grann om att hans grova retorik
              skjuter över målet ibland när det gäller vilka förväntningar man
              kan ha.
            </seg>
            <seg n="339c8111">
              Vi kan konstatera att vi under för lång tid har haft låg uppklaring
              men att vi nu förhoppningsvis, tycker jag, ser ut att vara på
              rätt väg.
            </seg>
          </u>
          <note type="speaker" n="f3a3d983">
            Anf. 65 MORGAN JOHANSSON (S) replik:
          </note>
          <u who="morgan_johansson_eeee30" xml:id="i-2c31b854c4129f1e-4" n="a992adb7">
            <seg n="959532d8">
              Herr talman! Vad jag minns av den diskussion som vi hade på Folk
              och Försvar, där Brottsförebyggande rådets generaldirektör deltog,
              var att Brå, förmodligen på regeringens uppdrag, lanserade en
              idé om att det i stället för att man mäter uppklaringsandelen
              vid ett beslut om åtal eller strafföreläggande, skulle räcka att
              ha en misstänkt person, det vill säga att man skulle börja tricksa
              med siffrorna för att på det sättet öka den låga nivån för uppklaringen.
              Det markerade jag direkt emot och sade att vi inte kan göra på
              det sättet. Det är uppklaring i fråga om personer som vi alltid
              har mätt, och det måste faktiskt gälla. Nu ligger den på 15 procent.
              Det är den sämsta siffran på tio år. Jag säger inte att den ska
              ligga på 90, men jag säger att vi i alla fall borde ha sett en
              ökning av andelen uppklarade brott under de åtta år som ni, Johan
              Pehrson, suttit vid makten. Det säger jag med tanke på de satsningar
              som har gjorts och som det inte har funnits någon partipolitisk
              strid om.
            </seg>
            <seg n="ba74496f">
              Sanningen är att det inte räckte med att bara titta på antalet
              poliser. Det räckte inte att bara se på hur mycket pengar man
              satte in. Man måste också se hur organisationen fungerar, vilka
              metoder man använder sig av och vilken utbildning man har.
            </seg>
            <seg n="52085b60">
              Därmed är vi inne på utbildningsfrågan igen. Sätt inte de praktiska
              delarna i utbildningen mot de teoretiska delarna på det sätt som
              ni gör. Det är, som sagt, en gammaldags syn på högskoleutbildning.
              Om det nu är sådan liten skillnad mellan den utbildning som finns
              och en ordentlig högskoleutbildning, som du försökte förespegla
              allmänheten i ditt inlägg, kan jag för mitt liv inte förstå varför
              ni i så fall inte genomför den. Det krävs ju också en förlängning
              av utbildningen.
            </seg>
            <seg n="fcd68ab7">
              Vad är den egentliga orsaken till att ni inte vill ha en högskoleutbildning
              för polisen? Är det för att ni tror att folk ska flytta från glesbygden?
              Vem ska då jobba i Laxå, var ett uttalande av en folkpartist för
              något år sedan. Är det det som är felet eller är det tron att
              de blir förlästa bokmalar som inte längre vill ut och jaga bovar?
              Är det den fördomen som ligger bakom ert motstånd?
            </seg>
          </u>
          <note type="speaker" n="1bd5dcc9">
            Anf. 66 JOHAN PEHRSON (FP) replik:
          </note>
          <u who="johan_pehrson_6b4d75" xml:id="i-fd2c253f2959efc2-3" n="92def6d3">
            <seg n="2921a32e">
              Herr talman! Förlästa bokmalar, säger Morgan Johansson. Vi var
              på ett möte där det fanns en person som är ganska mycket mer beläst
              än både Morgan Johansson och jag och som dissade Morgan Johansson
              ganska ordentligt. Det var generaldirektören för Brottsförebyggande
              rådet. Han försökte på ett intellektuellt akademiskt sätt förhålla
              sig till frågan om uppklaringsprocent och effektivitet hos svensk
              polis och sade att det inte går att mäta på ett statiskt sätt.
              Det är snarare Morgan Johanssons kunskapsförakt och intellektuella
              förakt som i så fall lyser igenom.
            </seg>
            <seg n="e4da9f01">
              Jag tycker att Morgan Johansson helt har fastnat i frågan om
              akademisering. Den största och absolut svåraste utmaningen för
              svensk polis är att få långsiktiga placeringar, oavsett om vi
              talar om Helsingforss innerstad eller Laxå, att få personer att
              söka sig till dessa orter och vilja jobba långsiktigt som lokalt
              förankrade poliser för att förebygga och klara upp brott. Det
              är där vi har den absolut största utmaningen i dag, och därför
              tycker jag att vi ska fokusera på det.
            </seg>
            <seg n="3959dad1">
              Vi har nu gjort om polisutbildningen. Vi har ändrat den från
              den gamla tiden då Socialdemokraterna styrde till att i dag ha
              den förlagd till tre universitet. Vi breddar förutsättningarna
              för vidareutbildning, och vi gör den så akademiskt lik som möjligt.
              Jag förstår poängen med att man har straffrättsprofessorer, som
              kanske läser om straffrätt, och att man på andra områden alltmer
              inkluderar sig i den akademiska utbildningen. Det här är en specifik
              utbildning som kräver specifika förutsättningar, och jag tycker
              att vi har nått väldigt långt.
            </seg>
            <seg n="835893e7">
              Grunden för det hela är att vi löpande ska ha en bra vidareutbildning
              av alla svenska poliser. Tiden i polisutbildningen ska inte vara
              den sista tiden i utbildning. Polisen måste vara en lärande organisation,
              och polisen måste kontinuerligt vidareutbilda sig. Det är ett
              krav som jag definitivt hör när jag möter poliser, och det är
              också ett krav från polisfacket.
            </seg>
          </u>
          <note type="speaker" n="442e6a6b">
            Anf. 67 JOHAN LINANDER (C):
          </note>
          <u who="johan_linander_d5de22" xml:id="i-7e22a4a90137ce6d-1" n="6d416662">
            <seg n="0bd0e483">
              Herr talman! Det här blev en konstig debatt. Tidigare har vi
              hört att justitieutskottets ordförande vill ha möjlighet att avsätta
              domare i Högsta domstolen, och nu ska han tydligen också ha hand
              om löneförhandlingarna.
            </seg>
            <seg n="97aa8744">
              Den som tror att svensk polis skulle må bättre med en vänsterledd
              regering måste snabbt vakna upp och komma ihåg hur det såg ut
              före 2006. Då minskade antalet poliser i landet, resurserna drogs
              ned, poliser förtidspensionerades för att kunna göra besparingar,
              polisstationer lades ned över hela landet, polisen centraliserades.
              Nu går vi i rakt motsatt riktning, något som Centerpartiet länge
              slagits för. Med den nya organisationen kommer vi att få en mer
              lokalt förankrad polis. Det är där jag tror att jobbet verkligen
              behöver göras. Debatten blev, som sagt, lite märklig.
            </seg>
            <seg n="c6843cb4">
              Många har hållit långa anföranden. Morgan Johansson talade i
              14 minuter, och minst 13 av dem handlade om helt andra saker än
              det som vi ska debattera i dag, nämligen den nya polisorganisationen.
              Den proposition jag håller upp för kammaren är förmodligen den
              tjockaste proposition vi haft att hantera under den innevarande
              mandatperioden, och när man inte har någonting emot det som regeringen
              föreslår måste man tydligen hitta på något annat att debattera.
              Till den proposition som regeringen lagt fram finns inte ett enda
              förslag till ändring, och därför lyfter oppositionen fram en mängd
              andra frågor som vi tidigare debatterat.
            </seg>
            <seg n="c7044351">
              Det är ett minst sagt uppseendeväckande påstående när det sägs
              att dagens poliser har för dålig utbildning och inte klarar upp
              komplicerade utredningar. Vad är det för något? Jag håller verkligen
              inte med om det. Jag menar att vi har kompetenta poliser som klarar
              av de allra mest komplicerade utredningarna. Det förakt mot icke-akademiker
              som visas ställer jag mig definitivt inte bakom.
            </seg>
            <seg n="1df7d08d">
              Det är viktigt att betona att vi nu går in i en ny organisation
              för polisen, en organisation som alla partier gemensamt tagit
              fram förslag till. Vi har varit helt eniga om hur den nya polisorganisationen
              ska se ut. Då ska vi inte spela att vi är oeniga, för det är jätteviktigt
              när vi går in i den nya organisationen att vi visar att det är
              den som kommer att gälla. Oavsett hur resultatet blir i höstens
              val är vi politiskt eniga om den polisorganisationen. Den ska
              genomföras från den 1 januari 2015.
            </seg>
            <seg n="0a7d6ba4">
              Det finns ett antal reservationer. När det gäller propositioner
              kan man alltid väcka motioner. Man kan väcka motioner även om
              sådant som inte behandlas i propositionen. Därför finns det ett
              antal reservationer i justitieutskottets betänkande. Märkligast
              av reservationerna är nog Vänsterpartiets och Miljöpartiets hantering
              av frågan om särskilda utredningar när poliser, eller för den
              delen åklagare, domare eller riksdagsledamöter, misstänks ha begått
              brott.
            </seg>
            <seg n="c103e4cd">
              Under lång tid drev både Vänsterpartiet och Miljöpartiet att
              särskilda utredningar skulle läggas i en egen myndighet. Frågan
              utreddes i den parlamentariska Polisorganisationskommittén där
              Vänsterpartiet och Miljöpartiet hela tiden fanns med. När vi verkligen
              gick på djupet med frågan insåg både Vänsterpartiets och Miljöpartiets
              ledamöter i kommittén att det inte fanns någon anledning att ändra
              på dagens särskilda utredningar och skapa en ny myndighet. Tvärtom
              finns det goda skäl att göra förändringar inom befintlig organisation,
              till exempel för att få bort rena klagomål som inte handlar om
              brottsmisstanke. Därför har vi föreslagit ett polisens kontaktcenter
              där vi kan ta hand om den typen av klagomål, följa upp dem och
              om det är samma polis som får många klagomål faktiskt göra något
              åt det.
            </seg>
            <seg n="6a27cd17">
              Vi utredde frågan. Då fanns chansen att påverka hur de särskilda
              utredningarna skulle vara organiserade. Alla partier var eniga.
              Det fanns inte en enda reservation om att skapa en ny myndighet.
              Det fanns ingen reservation från Vänsterpartiet och ingen reservation
              från Miljöpartiet. Nu när frågan är utredd, när det är klart hur
              det ska vara – det är ju knappast aktuellt att genast göra en
              ny utredning – ja, då ändrar sig plötsligt Miljöpartiet och Vänsterpartiet.
              Lena Olsson och Agneta Börjesson kör över sina partivänner som
              satt i Polisorganisationskommittén.
            </seg>
            <seg n="0f7d7bd0">
              Jag vet inte hur ni i Vänsterpartiet och Miljöpartiet brukar
              hantera frågor, men när man tillsätter en parlamentarisk utredning
              är det högst lämpligt att partierna där säger vad de tycker. Det
              gjorde ni också. Ni sade att ni ville ha kvar den organisation
              som fanns. Vi lade fram ett enigt förslag. Nu sätter ni fingret
              i luften, känner efter vartåt det blåser, ändrar er och tycker
              det rakt motsatta. Det är inte seriöst. Ni är inte trovärdiga.
            </seg>
            <seg n="0b622468">
              Herr talman! När det gäller det som vi egentligen ska fatta beslut
              om, den nya polisorganisationen, är vi alldeles eniga. Det finns
              inte ett enda förslag till ändring av det som Alliansen har lagt
              fram, och det är jättebra. Jag yrkar bifall till utskottets förslag
              i betänkandet och avslag på samtliga reservationer.
            </seg>
          </u>
          <note type="speaker" n="f4376d49">
            Anf. 68 LENA OLSSON (V) replik:
          </note>
          <u who="lena_olsson_656dbf" xml:id="i-183478dabe8ec33d-9" n="d5d9154a">
            <seg n="eff8c9ce">
              Herr talman! Johan Linander säger att vi är helt eniga om den
              lunta som handlar om en ny organisation för polisen. Ja, det kan
              vi väl säga, men det finns en sak som vi i Vänsterpartiet och
              Miljöpartiet inte är eniga om, och det är att skapa en särskild
              myndighet för att hantera brottsmisstankar mot poliser, sådant
              som poliser gjort i tjänsten. Det där stämde alltså inte riktigt,
              Johan. Även den saken ingår i utredningen. Det är glasklart så.
            </seg>
            <seg n="872d0da5">
              Vi har motionerat om en fristående myndighet ett otal gånger.
              Bara för att det sitter en utredare i en utredning som tycker
              att det här kan man köpa är det ingenting som säger att riksdagsgruppen
              ska godta det som den som sitter i utredningen tycker. Det har
              väl också hänt att det har varit en utredning där någon centerpartist
              har suttit och tyckt något men riksdagsgruppen sedan har tyckt
              någonting annat. Så himla ovanligt är det inte att det finns en
              sådan oenighet, men det har ni gjort stor sak av så många gånger.
            </seg>
            <seg n="b66dd1dd">
              Det här förslaget innebär en egen avdelning med egen ekonomi
              och en egen chef inom polisen. Vi vill ha en organisation som
              är helt fristående, därför att det är väldigt viktigt för allmänhetens
              förtroende för polisen. Vi vill nämligen att polisen ska ha ett
              högt förtroende. Därför föreslår vi en fristående organisation
              i reservationen, och det ingår i det förslag som du har lagt bredvid
              dig på bordet.
            </seg>
          </u>
          <note type="speaker" n="1bc5520d">
            Anf. 69 JOHAN LINANDER (C) replik:
          </note>
          <u who="johan_linander_d5de22" xml:id="i-7e22a4a90137ce6d-2" n="6d416662">
            <seg n="6aeed2f1">
              Herr talman! Den här typen av proposition är ganska unik. Talmannen
              kan säkert sådant här bättre, men det är förändringar i över 200
              lagar med anledning av att vi förändrar organisationen. Nästan
              allt i propositionen, som är väldigt tjock, är redaktionella förändringar.
              Det är inga förändringar i sak. I propositionen ligger inte frågan
              om särskilda utredningar.
            </seg>
            <seg n="87931c8f">
              Däremot motionerar ni om särskilda utredningar. Och ni får givetvis
              tycka vad ni vill, men det är oerhört svårt att komma överens
              i viktiga frågor om de personer som ert parti sätter i parlamentariska
              utredningar inte har någon förankring i partiet och inte går tillbaka
              till partiet och frågar: Hur ska jag tycka i den här frågan?
            </seg>
            <seg n="24639641">
              I vår riksdagsgrupp tar vi ständigt upp sådana frågor under utredningens
              gång för att den som sitter som ledamot i en utredning ska veta
              vad vi tycker. Man sitter inte där som enskild person.
            </seg>
            <seg n="6f1af4f3">
              Det skulle aldrig fungera på det sättet i Socialdemokraterna.
              Deras ledamöter i utredningar får hela tiden besked från partiet
              om vad de ska säga i utredningarna. Man kan inte sitta där och
              själv tycka lite si och så som person. Så kanske det fungerar
              i Vänsterpartiet och också i Miljöpartiet, men det gör att ni
              aldrig får igenom någonting som ni vill.
            </seg>
            <seg n="6ebecb85">
              Om era ledamöter sitter och utreder frågorna och det inte är
              förankrat med vad partiet egentligen tycker är det klart att ni
              aldrig får igenom någonting. Ta bara detta som ett tips: Vill
              ni få igenom er politik är det bra om den förs fram till den som
              sitter i utredningen och verkligen utreder frågan i grunden.
            </seg>
          </u>
          <note type="speaker" n="f8c2b6bf">
            Anf. 70 LENA OLSSON (V) replik:
          </note>
          <u who="lena_olsson_656dbf" xml:id="i-183478dabe8ec33d-10" n="d5d9154a">
            <seg n="105b5f71">
              Herr talman! Det är fantastiskt att höra att vi inte får igenom
              någonting. Jag har till och med fått igenom motioner som Centerpartiet
              har sagt ja till under mandatperioden. Det är alltså inte så omöjligt.
              Att en ledamot sitter i en utredning och partiet tar en annan
              ställning under resans gång är inte så förvånansvärt och ovanligt,
              Johan Linander.
            </seg>
            <seg n="7a03ac60">
              Nu fick jag rätt – det känns jätteskönt – för som du själv sade
              är det här en fråga som ingår i utredningen. Vi är helt överens
              om de stora dragen. Och jag är jätteglad att alla partier står
              bakom en ny organisation för polisen, för vi kan inte ha 21 fristående
              myndigheter. Det har vi motionerat om under flera år. Vi är glada
              för att regeringspartierna nu är så enade att de kan lägga fram
              förslaget. Det var ju ganska länge vissa som inte var med på det,
              men till slut gav man med sig och tyckte att det var rätt tillvägagångssätt.
            </seg>
            <seg n="996732c9">
              Eftersom allmänhetens förtroende för polisen står väldigt högt
              i kurs, att polisen ska kunna åtnjuta högsta förtroende, ska vi
              ha en särskild fristående myndighet. Det har vi också motionerat
              om i många år.
            </seg>
            <seg n="383b386b">
              Det är inte förvånande att du, Johan, gör det här till något
              konstigt. Vi har debatterat det här många gånger, och du kommer
              alltid med konstigheter och påståenden som sedan visar sig inte
              stämma.
            </seg>
          </u>
          <note type="speaker" n="fe22a074">
            Anf. 71 JOHAN LINANDER (C) replik:
          </note>
          <u who="johan_linander_d5de22" xml:id="i-7e22a4a90137ce6d-3" n="6d416662">
            <seg n="63354fdd">
              Herr talman! Nu kom det några påhopp och generaliseringar här.
              Jag har ingen aning om vad Lena Olsson menar, så jag kan inte
              svara på det.
            </seg>
            <seg n="fa2c7e82">
              Polisen har ett högt förtroende, och det tycker jag är bra. Det
              är fullt möjligt att förtroendet för polisen inte är lika högt
              bland Vänsterpartiets medlemmar. Vi kan ju se hur man vid en och
              annan demonstration hanterar frågor och agerar mot polisen.
            </seg>
            <seg n="d4ef5194">
              Polisorganisationskommittén har utrett frågan om särskilda utredningar.
              Vi var helt eniga om att den organisation som finns i dag inte
              ska förändras på ett sådant sätt att den blir en egen myndighet.
              Däremot får den en egen budget. Regeringen, alltså inte rikspolischefen,
              ska själva utse chef för särskilda utredningar, men de ska ligga
              kvar inom organisationen. Det är där det finns poliser som faktiskt
              kan utreda alla typer av brott, för poliser, domare, åklagare
              och riksdagsledamöter kan ju faktiskt bli misstänkta för alla
              typer av brott, till och med grova våldtäkter. Skulle det då finnas
              en liten egen myndighet, en egen enhet, som skulle utreda det
              skulle det helt enkelt inte fungera. Det har också visat sig i
              Norge, där man har prövat den variant som Lena Olsson förespråkar.
            </seg>
            <seg n="e87d578d">
              Som sagt var vi överens när vi utredde frågan. När vi under många
              timmar hade gått igenom frågan och hur andra länder har gjort
              var vi överens. Det är klart att om det sedan blåser andra vindar
              i partiet kanske man tror att man kan vinna väljare genom att
              sätta upp fingret i luften för att känna hur det blåser och sedan
              följa det, men det är inte den typen av politik jag tror på. Det
              är inte den typen av politik Sverige behöver.
            </seg>
          </u>
          <note type="speaker" n="a0e93730">
            Anf. 72 MORGAN JOHANSSON (S) replik:
          </note>
          <u who="morgan_johansson_eeee30" xml:id="i-2c31b854c4129f1e-5" n="a992adb7">
            <seg n="e3dd7eb9">
              Herr talman! Till att börja med blir man förvånad över vilka
              kunskaper om socialdemokratins inre liv som Johan Linander alldeles
              nyss visade upp.
            </seg>
            <seg n="50767c4e">
              Det var en bra och rättvisande bild av att våra ledamöter i kommittéerna
              alltid rapporterar tillbaka och förankrar hos oss. Centern angriper
              Miljöpartiet och Vänsterpartiet, men ni svajar också i stora frågor.
              Vad är dagsnoteringen just nu när det till exempel gäller datalagringsdirektivet
              inom Centern? Är ni för eller emot? Det beror nästan på vilken
              tid på dygnet man frågar ledande centerpartister om ni är för
              eller emot.
            </seg>
            <seg n="4ca19ade">
              Ju mer stressade ni borgerliga blir, desto fulare i munnen blir
              ni. Nyss fick jag höra i ett inlägg att jag står för kunskapsförakt,
              och nu säger Johan Linander i sitt inlägg att jag står för ett
              förakt för icke-akademiker. Ni måste väl rimligen kunna ena er
              om att jag antingen föraktar dem som har kunskaper eller att jag
              föraktar dem som inte har kunskaper. Ni måste väl rimligen kunna
              ena er i något slags gemensam linje om ni nu ska hoppa på mig.
              Jag står icke för något förakt för icke-akademiker. Jag är en
              av de första i min släkt som har en akademisk utbildning. Skulle
              jag stå och förakta dem som inte har akademisk utbildning? Det
              är löjligt att säga något sådant.
            </seg>
            <seg n="2e0a2924">
              Vad jag har sagt i den här debatten är att jag tror att polisen,
              för att kunna klara av de alltmer komplexa situationerna när det
              gäller att lösa svåra brott, behöver ha en bättre utbildning att
              stå på. Jag tror inte att det förslag om utbildning som ni har
              lagt fram kommer att klara framtidens behov. Så enkelt är det.
              Och det är inte bara jag som har sagt det, och det är inte bara
              Socialdemokraterna, Vänsterpartiet och Miljöpartiet som har denna
              åsikt. Polisförbundet har samma åsikt. Det är dessutom utrett
              av en statlig utredare som sagt att vi måste ställa polisen på
              en bättre kunskapsgrund för att man ska kunna klara framtidens
              utmaningar.
            </seg>
            <seg n="bebdbf92">
              Då återkommer jag till min fråga: Vad är den egentliga orsaken
              till att ni inte vill att polisen ska kunna utvecklas på detta
              sätt i sitt yrke?
            </seg>
          </u>
          <note type="speaker" n="779384b7">
            Anf. 73 JOHAN LINANDER (C) replik:
          </note>
          <u who="johan_linander_d5de22" xml:id="i-7e22a4a90137ce6d-4" n="6d416662">
            <seg n="04ace28b">
              Herr talman! Jag kan till att börja med säga att om Morgan Johansson
              vill ha en debatt på högre nivå kanske han själv borde fundera
              på hur han inledde den här debatten.
            </seg>
            <seg n="e377f972">
              Det är uppenbart att Socialdemokraterna är livrädda för att debattera
              den riktiga rättspolitiken. Hur skulle rättspolitiken se ut med
              en rödgrön regering? Nästan det enda som ni kan komma överens
              om är just att polisutbildningen ska vara en högskoleutbildning,
              och sedan kör ni det stenhårt i debatt efter debatt.
            </seg>
            <seg n="9aa38886">
              Men vet ni vad? Det kommer inte att förändra utredningens resultat.
              De 15 procent Morgan Johansson ständigt tar upp kommer inte att
              förändras över natten för att vi får en högskoleutbildning, inte
              ens på längre sikt. Det är andra frågor som avgör huruvida polisen
              kommer att vara effektiv eller inte, till exempel vilka hemliga
              tvångsmedel polisen får använda. Hur ska ni lösa det i en rödgrön
              regering? Ni tycker totalt olika om vilka metoder och befogenheter
              polisen ska ha.
            </seg>
            <seg n="590386c0">
              Jag tror att väljarna vill veta innan de går till vallokalerna
              i höst vilken rättspolitik det skulle bli med en rödgrön regering.
              Svara på det! Ge besked om något mer än högskoleutbildningen!
              Det har vi hört vid det här laget.
            </seg>
            <seg n="bcafee1f">
              Centerpartiet har alls ingenting emot att poliser som läser inom
              polisutbildning får högskoleutbildning, tvärtom. De kurser som
              är poänggrundande ska ge högskolepoäng. Vi vill ha forskning och
              att man ska kunna doktorera efter polishögskolan. Vi vill ha mer
              polisforskning och metodutveckling. Vilka metoder fungerar, och
              hur ska polisen jobba?
            </seg>
            <seg n="7e7f730b">
              Jag tror att vi på längre sikt behöver olika sorters utbildning
              för olika poliser. Jag tror inte att vi i framtiden kommer att
              kunna ha poliser som ska kunna allt, utan de behöver specialinriktning.
              Precis som läkarna blir allmänpraktiserande eller specialister
              och lär sig olika delar av sitt yrke tror jag att poliser behöver
              lära sig olika delar av sitt yrke.
            </seg>
          </u>
          <note type="speaker" n="ef32c54c">
            Anf. 74 MORGAN JOHANSSON (S) replik:
          </note>
          <u who="morgan_johansson_eeee30" xml:id="i-2c31b854c4129f1e-6" n="a992adb7">
            <seg n="f9ffbade">
              Herr talman! Det är klassiskt. När Johan Linander inte tycker
              att han kan debattera mot mig och Socialdemokraterna försöker
              han debattera mot Vänsterpartiet och Miljöpartiet. Men det är
              jag och socialdemokratin som står i talarstolen nu. Det är mot
              mig och våra förslag du debatterar.
            </seg>
            <seg n="d0b2dd57">
              I mitt huvudinlägg lade jag fram sex förslag på vad vi vill göra
              när det gäller organisation, utbildning, metodutveckling, arbetsklimat
              och en lång rad andra saker. Johan Linander vet att vi har drivit
              de förslagen i åratal.
            </seg>
            <seg n="dabae62a">
              Däremot finns det, precis som Johan Linander påpekar, frågor
              som man ibland måste enas om över blockgränserna. Just därför
              måste vi ibland göra uppgörelser. Vi gjorde det till exempel när
              det gäller FRA-lagstiftningen. Jag tycker att det är bra när man
              kan göra det. Men stå inte här och försök spela spel! Ägna dig
              åt den sakfråga vi har diskuterat i inläggen, nämligen polisutbildningen!
            </seg>
            <seg n="d7dc14eb">
              Johan Linander säger: Det är det enda ni kan enas om. Han försöker
              låtsas att det är en liten fråga. Men det är en helt central fråga,
              inte bara när det gäller polisutbildningen utan också när det
              gäller vilken kompetensutveckling, forskning och metodutveckling
              som kommer att följa om man vågar göra en sådan satsning. Det
              är helt centralt för att få upp de 15 procent som är vad Johan
              Linander nu har att visa upp för allmänheten.
            </seg>
            <seg n="5cdf4100">
              Hans regering har suttit i åtta år. Polisen klarar upp en fallande
              andel av brotten – 15 procent. Det är den sämsta siffran på tio
              år.
            </seg>
            <seg n="fbfc421b">
              Vi säger: Låt oss ge poliserna, både de civilanställda och de
              i polisorganisationen, möjlighet att utvecklas på ett annat sätt.
              Det gör man med bland annat utbildning. Johan Linander säger:
              Man måste kunna få en specialinriktning. Det kan man få också
              inom ramen för en högskoleutbildning. Det finns ingen motsättning
              där.
            </seg>
            <seg n="b1c74129">
              I denna debatt griper ni hela tiden efter olika halmstrån i diskussionen:
              De vill inte jobba i glesbygd. Det blir bara teori av det. Kom
              till saken! Varför vill ni inte ge poliser denna möjlighet?
            </seg>
          </u>
          <note type="speaker" n="b843d0a0">
            Anf. 75 JOHAN LINANDER (C) replik:
          </note>
          <u who="johan_linander_d5de22" xml:id="i-7e22a4a90137ce6d-5" n="6d416662">
            <seg n="1ad1367d">
              Herr talman! Frågan är vad vi debatterar här. Jag strök över
              och skrev Den nya polisutbildningen. Men så stod det faktiskt
              inte, utan det stod Den nya polisorganisationen. Morgan Johansson
              har från första början i dag missuppfattat vad denna debatt skulle
              handla om.
            </seg>
            <seg n="9ba47e39">
              Är Socialdemokraterna inte en del av en eventuellt blivande rödgrön
              regering? Eller vill ni inte tänka er in i den situationen? Vi
              ska bara kunna debattera vad Socialdemokraterna föreslår. Eller
              räknar du, Morgan Johansson, med att Vänsterpartiet och Miljöpartiet
              bara ska köpa allt ni föreslår utan att ni behöver förhandla någonting?
            </seg>
            <seg n="35370a45">
              Morgan Johansson pratade tidigare om valresultatet i går. Jag
              kan påminna om att med det rekorddåliga resultat Socialdemokraterna
              gjorde är de andra tre vänsterpartierna – Miljöpartiet, Vänsterpartiet
              och Feministiskt initiativ – tillsammans större än Socialdemokraterna.
            </seg>
            <seg n="389600ad">
              Vilken politik skulle föras i en rödgrön regering? Ge bara något
              litet svar! Det skulle vara intressant att få höra. Då hade vi
              kunnat debattera på riktigt, inte bara om påhittade saker.
            </seg>
            <seg n="f79c2b40">
              Tyvärr, herr talman, hittar Morgan Johansson på en massa saker,
              till och med när tiden är ute och den röda lampan lyser. Jag har
              aldrig påstått att vi inte skulle få poliser till glesbygden för
              att vi gjorde en högskoleutbildning av Polishögskolan. Däremot
              har vi redan i dag problemet att poliser inte stannar kvar.
            </seg>
            <seg n="d385b6c3">
              Morgan Johansson ingick själv i den regering som såg till att
              polisstationer lades ned i hela Sverige. Då var det riktigt illa
              för svensk polis. Den blev mer och mer centraliserad för varje
              år som Morgan Johansson tillsammans med Tomas Bodström och några
              till fick styra svensk polis.
            </seg>
            <seg n="90d19186">
              Dit vill jag inte igen. Jag och Centerpartiet vill ha en lokalt
              förankrad polis som finns nära och tillgänglig för medborgarna.
              Det är den polisen Sverige ska ha. Den polisen får man med Alliansen
              och Centerpartiet även efter valet i höst.
            </seg>
          </u>
          <note type="speaker" n="14dc0400">
            Anf. 76 CAROLINE SZYBER (KD):
          </note>
          <u who="unknown" xml:id="i-29009bf2c5ab99cd-22" n="df98e22c">
            <seg n="5da150a7">
              Herr talman! Dagens debatt har handlat om mycket men borde handla
              om vilken sorts polis vi vill ha. Det innefattar ekonomi, kvalitet,
              utbildning, hur kompetens kan tillvaratas, utveckling, värdegrund
              med mera.
            </seg>
            <seg n="b3734a24">
              Frågan om kärnverksamhet diskuteras en hel del nu, vilket är
              bra och behövs. Det pågår en debatt inte bara här i kammaren utan
              även utanför. Hur ska polisen organiseras för att kunna arbeta
              så effektivt som möjligt? Vilka verktyg behövs?
            </seg>
            <seg n="82518606">
              Jag är glad att regeringen tillsatte en parlamentarisk utredning
              som skulle analysera om den tidigare organisationen utgjorde ett
              hinder och att det är en så pass stor bredd som tycker att vi
              behöver ta ett omtag. Som har sagts här tidigare tror jag inte
              att man ska ha en övertro på en omorganisering. Jag tror att resultatet
              kanske till och med går ned lite under en period när man står
              inför en så stor omorganisering som polisen nu gör.
            </seg>
            <seg n="a3aaf679">
              Om man pratar med poliser märker man att många tycker att de
              inte har blivit lyssnade på inför den stora omorganiseringen.
              Det tar jag med mig. Som flera här har nämnt tror jag att om vi
              vill ha en synlig och lokal polis som jobbar nära medborgarna
              och med bemötandefrågor och större effektivitet gäller det att
              de som jobbar längst ned och hela vägen upp känner att de blir
              lyssnade på, även i förhållande till sin närmsta chef.
            </seg>
            <seg n="551ced84">
              Ibland är det lite för mycket nivåer inom polisen. I den nya
              omorganiseringen hoppas jag att det lokala tillförs resurser så
              att det kan vara så starkt som vi vill att det ska vara. Då tror
              jag att polisen skulle kunna jobba mycket bättre.
            </seg>
            <seg n="db25175b">
              Ledarskapet måste förbättras, organisationen måste kunna användas
              mer effektivt, fler måste frigöras från pappersarbete och jobba
              närmare medborgarna och polisen måste kunna ta fler initiativ.
              Mycket av detta är på gång, men vi får inte glömma att allt handlar
              om förtroende.
            </seg>
            <seg n="1b22d8e2">
              Polisen är en viktig del av vårt rättssamhälle. Deras vardag
              är tuff, och det som poliser får uppleva under ett arbetspass
              är saker som vi inte vill och förhoppningsvis inte behöver möta.
              Därför är det viktigt att polisen känner att vi medborgare tror
              på och har ett stort förtroende för dem och känner trygghet. Men
              då måste de ha rätt redskap.
            </seg>
            <seg n="d9523794">
              Brottslighet ska alltid bekämpas på två fronter. Vi kristdemokrater
              lyfter ofta fram vikten av det brottsförebyggande arbetet, som
              börjar i familjen, förskolan och skolan. Om vi inte lyckas överföra
              rätt normer till morgondagens generation behövs ett robust rättssamhälle.
              Det tror jag alltid kommer att behövas. I den delen har polisen
              en väldigt viktig roll.
            </seg>
            <seg n="923d7f10">
              Vi kristdemokrater kommer att följa omorganiseringen väldigt
              nära. Vi tror att det är viktigt att se till att det finns ekonomiska
              resurser hela vägen för dessa förändringar. Det går inte att bara
              luta sig tillbaka och tro att allt ska sköta sig självt.
            </seg>
            <seg n="a81b366d">
              Polisen står i dag inför en helt ny brottslighet. Vi vill att
              de ska prioritera vardagsbrotten, för de handlar mycket om trygghetsfrågor.
              Sedan finns stora utmaningar: gränsöverskridande brottslighet,
              terrorism, ekonomisk brottslighet, brott med rasistisk bakgrund,
              ökande barnpornografibrott och andra brott på nätet. Då behöver
              polisen få resurser och möjligheter att bli experter på detta,
              så att man ska kunna förebygga men också självklart utreda alla
              de brott som kommer in.
            </seg>
            <seg n="2a13d2d7">
              Det viktigaste för att man ska kunna känna sig trygg med polisen
              är att man möter polisen i vardagen, ute på gatan, i skolan, på
              fritidsgården i centrum och utanför restaurangen. Det är då man
              känner sig trygg. Det är så många människor upplever det. Jag
              tycker aldrig att man ska underskatta känslan av trygghet i förhållande
              till reell trygghet.
            </seg>
            <seg n="8221b210">
              Polisen måste självklart få välja hur de vill lägga sina resurser.
              När man lyssnar på vissa partiföreträdare här i dag hör man att
              vissa frestas att gå in i detalj och avgöra hur resursfördelningen
              ska se ut. Men polisen måste själv få handha sina medel. Däremot
              ska vi vara tydliga med vad som förväntas.
            </seg>
            <seg n="893b58da">
              Det som är viktigt för oss kristdemokrater och det vi absolut
              är mest stolta över i det betänkande som vi debatterar i dag är
              de tydliga skrivningarna gällande lokal förankring. Vi tror att
              det är de som kan lägga grunden för en bra polis som har direktkontakt
              med medborgarna.
            </seg>
            <seg n="7fcdce7f">
              Kort sagt skulle jag vilja säga: Svensk polis i dag gör ett otroligt
              bra arbete, framför allt utifrån de förutsättningar som finns.
              Jag tror att vi måste följa detta nära och inte hela tiden bara
              förvänta oss att saker och ting ska förändras över en natt. Det
              är 21 myndigheter som ska bli en. Det kommer att tid, och det
              krävs ett nytt tänk, en ny struktur på olika plan.
            </seg>
            <seg n="e06f015f">
              Med det vill jag säga att jag har förtroende för svensk polis,
              och jag hoppas också att de känner att de kan ha förtroende för
              politiker, så att vi kan samarbeta. Det är så man ska se det,
              inte att vi bara ställer upp krav och sedan vänder oss bort, utan
              att vi hela tiden lyssnar och för en dialog om hur detta ska kunna
              bli så bra som möjligt. Annars kommer vi inte att ha en omorganisering
              som ger de resultat som många hoppas på.
            </seg>
          </u>
          <note n="b64e04ce">
            Jag yrkar bifall till betänkandet och avslag på samtliga motioner.
          </note>
          <note type="speaker" n="a7bfbbb7">
            Anf. 77 AGNETA BÖRJESSON (MP):
          </note>
          <u who="agneta_borjesson_f48f5d" xml:id="i-d478f9fa28cf43ba-1" n="7fedb2f5">
            <seg n="e1cc8a2d">
              Herr talman! När det gäller det allra sista håller jag med Caroline
              Szyber. Jag har också stort förtroende för svensk polis. Men när
              det gäller själva helheten menar vi i Miljöpartiet, i likhet med
              Socialdemokraterna och Vänsterpartiet, att det är tre oerhört
              viktiga ben som behöver komma på plats.
            </seg>
            <seg n="52aca319">
              Det handlar om detta med högskoleutbildning, som flera debattörer
              har pratat om. Det gäller vikten av att få en bra utbildning som
              kan hålla inte bara för dagens polis utan också för dem som vi
              utbildar för att vara på plats om 10, 20 eller 30 år – de behöver
              en högskoleutbildning.
            </seg>
            <seg n="8f3af33b">
              Polisen behöver också ha redskap, fungerande it-system, fungerande
              länkar runt omkring – det som egentligen är naturligt i alla andra
              organisationer. Det behöver komma på plats för svensk polis.
            </seg>
            <seg n="c534a654">
              Det tredje benet är en sammanhållen polisorganisation. Det är
              egentligen det vi pratar om just nu. De tre benen är vi tre partier
              helt eniga om, och vi menar att de är centrala för en framtida
              poliskår.
            </seg>
            <seg n="924e4b43">
              När det gäller den här efterlängtade propositionen, som handlar
              om ett gigantiskt arbete för att strama upp alla de olikheter
              som finns ute i de olika organisationerna – ett arbete som påverkar
              ca 30 000 anställda – finns det en stor enighet mellan alla partier.
            </seg>
            <seg n="213e3b05">
              Vi i Miljöpartiet har ändå fyra reservationer, och jag vill yrka
              bifall till reservation 1, som handlar om att inrätta en fristående
              myndighet för hantering av brottsmisstankar.
            </seg>
            <seg n="98c2531c">
              Vi har haft en stor och bred diskussion om detta. Det är en fråga
              som vi har lagt motioner om i många år. När vi hade vår representant
              i polisorganisationsutredningen hade vi en stor diskussion med
              henne. Hon förde tydligt fram många av förslagen kring varför
              de i slutändan ville ha det inom polisen. Det gällde just detta
              att man skulle kunna hitta utredare, att man behövde en rad olika
              kompetenser som i dag finns hos polisen.
            </seg>
            <seg n="d0d0c94b">
              Vi lyssnade på henne och sade: Vi tror egentligen inte riktigt
              på detta, men okej, fullfölj det, så får vi lite ytterligare tid
              på oss att göra en ordentlig genomlysning i partiet med alla dem
              vi har ute i olika polismyndigheter. Det gjorde vi parallellt.
              Vi landade ändå på att vi ville stå fast vid en fristående myndighet,
              och det är därför som vi fullföljer med en motion och en reservation.
            </seg>
            <seg n="b3773e86">
              Det vi menar är vi verkligen inte ensamma om. Det är Advokatsamfundet
              och flera andra, som Justitiekanslern, som menar att man för att
              kunna ha starkt förtroende för svensk polis i framtiden måste
              ha en fristående myndighet att kunna vända sig till. Därför lägger
              vi en reservation om detta.
            </seg>
            <seg n="46b9ac36">
              Vi menar också att det är viktigt att göra något när det gäller
              den lokala förankringen. Därför har vi lagt två reservationer,
              reservation 3 och 4, som just handlar om vad som ska komma i stället
              för de regionala polismyndigheterna. Det handlar om att ge ett
              uppdrag om att titta på hur man ska kunna tillgodose att det även
              i fortsättningen blir en lokal förankring. I reservation 4 tar
              vi upp att man bör få dialogprojekt alldeles särskilt i miljonprogramsområdena.
            </seg>
            <seg n="f97e1646">
              Till sist vill jag ta upp reservation 5, som handlar om att särskilt
              titta på konsekvenser i fråga om allmänna handlingar, sedan man
              nu ändrar många sekretessbestämmelser.
            </seg>
            <seg n="f16e70c5">
              Som sagt yrkar jag här i kammaren för tids vinnande bifall enbart
              till reservation 1.
            </seg>
          </u>
          <note n="45e77821">
            Överläggningen var härmed avslutad.
          </note>
          <note n="2dd609f3">
            12 § Stärkt skydd mot tvångsäktenskap och barnäktenskap samt
            tillträde till Europarådets konvention om våld mot kvinnor
          </note>
          <note n="12b1d7b6">
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker" n="9cd8d01c">
            Anf. 78 ARHE HAMEDNACA (S):
          </note>
          <u who="arhe_hamednaca_d29b1c" xml:id="i-0aa44eb10231ea53-0" n="eb87522a">
            <seg n="2fda3bbf">
              Herr talman! Först vill jag yrka bifall till vår och Miljöpartiets
              reservation 2.
            </seg>
            <seg n="e2231c4c">
              I dag ska vi debattera betänkandet Stärkt skydd mot tvångsäktenskap
              och barnäktenskap samt tillträde till Europarådets konvention
              om våld mot kvinnor.
            </seg>
            <seg n="ec40dc17">
              För oss som tror på demokrati och mänskliga rättigheter är det
              självklart att människor och framför allt barn inte ska tvingas
              till oönskat äktenskap. Men på många håll i världen lever barn
              och ungdomar i sociala miljöer med helt andra normer, traditioner
              och religiösa tolkningar. I många samhällen styr gamla traditioner
              som har förts vidare från generation till generation, och föräldrarna
              är inte alltid medvetna om de negativa konsekvenserna. Därför
              tvingas flera miljoner unga kvinnor och barn att ingå i ofrivilliga
              äktenskap i de länder där demokratin och de mänskliga rättigheterna
              inte respekteras.
            </seg>
            <seg n="1479eaef">
              Problemet med barn- och tvångsäktenskap är högst relevant i dagsläget.
              För några månader sedan lades det ett förslag i Irak gällande
              barnäktenskap, där man argumenterade för att 9-åriga flickor är
              tillräckligt gamla för att gifta sig.
            </seg>
            <seg n="cdff99de">
              Även i Nigeria, herr talman, är denna fråga relevant. Det är
              en terrororganisation, Boko Haram, som har kidnappat flera hundra
              flickor och har hotat att sälja bort dem som fruar eller slavar.
              Detta fortgick under en lång period utan att omvärlden reagerade.
              Sena reaktioner på händelser som detta är inte acceptabelt. Hade
              dessa flickor varit förmögna affärsmän eller journalister från
              västvärlden hade reaktionerna med all säkerhet sett annorlunda
              ut.
            </seg>
            <seg n="d4b1cb7e">
              För att förhindra barn- och tvångsäktenskap krävs det ett brett
              samarbete och ett engagemang mellan länder och organisationer
              världen över för att förändra attityder, påverka lagstiftning
              och se till att unga flickor får gå i skolan, får äga sin kropp
              och kan forma sin framtid själva.
            </seg>
            <seg n="70ccdec8">
              Kvinno- och människorättsorganisationer i de länder där barn-
              och tvångsäktenskap är utbredda kämpar och sätter sina liv i fara
              för att kriminalisera barn- och tvångsäktenskap. Att det satsas
              hundratals miljarder dollar för att bekämpa terrorismen tycker
              jag är bra – men hur mycket satsas det för att bekämpa våld mot
              kvinnor och barn i jämförelse med terrorismen? Tänk om omvärlden
              kunde satsa en tiondel av den summan för att förhindra våld mot
              kvinnor och tvångsäktenskap. Med ökade satsningar hade kvinno-
              och människorättsrörelserna förstärkts och tusentals unga flickors
              liv kunnat räddas.
            </seg>
            <seg n="275531f5">
              Därför måste Sverige spela en aktiv och stor roll på den internationella
              arenan för att motverka barn- och tvångsäktenskap.
            </seg>
            <seg n="eb5b0e7c">
              Herr talman! Barn- och tvångsäktenskap har även funnits i Sverige,
              och jag träffade några av de utsatta när jag jobbade på Elektra-Fryshuset.
              Den här frågan har engagerat mig i flera år och under min tid
              på Fryshuset. Jag har mött många unga flickor, till och med killar,
              som mot sin vilja har tvingats ingå äktenskap. En av dem ringde
              mig förra veckan och sade: Äntligen! Sverige kunde inte skydda
              och rädda mig, men Sverige kommer att rädda mina systrar och kusiner.
              De här ungdomarna var också så besvikna på det svenska samhället,
              eftersom det svenska samhället inte gav dem det skydd de behövde.
            </seg>
            <seg n="2dd41f07">
              Om några veckor är det skolavslutningar, och många unga flickor
              är oroliga och går till skolan med ont i magen. Det enda skälet
              är detta: Vad kommer att hända under sommaren? Vart ska vi åka
              på semester? Vad är det som är planerat för mig?
            </seg>
            <seg n="564d422f">
              Därför är jag glad att stå här i dag och föra den här debatten
              när vi äntligen är eniga om att kriminalisera detta. Vi kan ändå
              rädda 10–12, kanske till och med 112, unga flickor och killar.
            </seg>
            <seg n="b55bcb49">
              Herr talman! Barnäktenskap och tvångsäktenskap har varit en uppmärksammad
              fråga under många år, inte minst på den internationella arenan.
              År 2004 genomförde den socialdemokratiska regeringen olika lagändringar
              i syfte att stärka skyddet mot tvångsäktenskap och barnäktenskap.
              Bland annat gjordes förändringar i reglerna om erkännande av utländska
              äktenskap i syfte att förtydliga och utöka möjligheterna att vägra
              erkännande av ett utländskt äktenskap som har ingåtts under tvång
              eller av underåriga.
            </seg>
            <seg n="fc122165">
              Det har emellertid blivit uppenbart att det krävs ytterligare
              åtgärder för att motverka barn- och tvångsäktenskap. En självklar
              utgångspunkt för oss socialdemokrater är att ingen ska behöva
              ingå äktenskap mot sin vilja. Barn måste även skyddas mot att
              ingå tidiga äktenskap, det vill säga innan de har fyllt 18 år.
            </seg>
            <seg n="2be40f4d">
              I propositionen föreslår regeringen civilrättsliga och straffrättsliga
              lagändringar för att stärka skyddet mot tvångsäktenskap och barnäktenskap.
              Vi socialdemokrater delar regeringens synpunkter och menar att
              lagförslagen ska genomföras. Vi anser att detta är ett enormt
              kliv åt rätt håll i jämförelse med dagens lagstiftning.
            </seg>
            <seg n="b9f2fd7c">
              Herr talman! För att stärka skyddet mot tvångsäktenskap och barnäktenskap
              ytterligare har regeringen lagt fram ett antal förslag som innebär
              både civilrättsliga och straffrättsliga lagändringar.
            </seg>
            <seg n="44237076">
              Regeringen skriver i propositionen att om en person med hemvist
              i Sverige ingår barnäktenskap eller tvångsäktenskap utomlands
              bör det i praktiken inte finnas något utrymme för att sedan erkänna
              äktenskapet i Sverige. Vi tycker att detta är bra.
            </seg>
            <seg n="44b53d67">
              Enbart det faktum att det förflutit lång tid efter vigseln är
              inte tillräckligt för ett erkännande, inte heller det faktum att
              paret har barn eller att det finns en graviditet. Många unga flickor
              pressas till graviditet i syfte att få ett äktenskap erkänt. Det
              är oerhört viktigt att det med all tydlighet framgår att detta
              skäl inte är tillräckligt för ett erkännande. Det är bra att man
              tar bort dispensen, och det är jättebra att kraven på religiösa
              samfund blir tydligare.
            </seg>
            <seg n="4b9ef60c">
              Ett av de skäl som dock tas upp och som skulle kunna utgöra en
              möjlighet att erkänna ett äktenskap är om en av parterna inte
              är bosatt i Sverige, och ett nekat erkännande av äktenskapet skulle
              få till följd att personen inte kan beviljas uppehållstillstånd
              och det får allvarliga konsekvenser för parterna och deras barn.
            </seg>
            <seg n="565a4808">
              Vi menar att reglerna måste vara så pass tydliga att de inte
              ger utrymme för någon typ av kringgående eller utnyttjande. Det
              är naturligtvis en svår balansgång.
            </seg>
            <seg n="6393ad20">
              Tyvärr är effekterna av att ta bort alla ventiler för erkännande
              inte särskilt väl beskrivna. Att inte erkänna ett äktenskap kan
              få konsekvenser i familjerättsliga frågor, arvsfrågor och rätten
              till familjeåterförening enligt utlänningslagen.
            </seg>
            <seg n="11cc1548">
              Med hänsyn till vad som beskrivits här är vi inte beredda att
              gå längre än vad regeringen föreslår. Däremot krävs det en noggrann
              uppföljning och utvärdering av de föreslagna reglerna eftersom
              regeringen lämnar öppet för praxis att avgöra rättstillämpningen
              inom ett ganska svårt område utan någon större vägledning.
            </seg>
            <seg n="c0dd1237">
              Herr talman! Andra åtgärder för att förhindra barnäktenskap och
              tvångsäktenskap är det förebyggande arbetet. Även om lagstiftningen
              har såväl direkt effekt som normerande effekt är kanske de viktigaste
              åtgärderna för att förhindra barn- och tvångsäktenskap ändå det
              förebyggande arbetet.
            </seg>
            <seg n="5edb12eb">
              Att socialtjänst och skola med flera behöver kompetensstärkande
              åtgärder för att kunna upptäcka och hjälpa de flickor och killar
              som riskerar att bli utsatta för barnäktenskap eller tvångsäktenskap
              är oerhört viktigt. Det krävs resurser för att kunna jobba effektivt
              med det förebyggande arbetet.
            </seg>
            <seg n="72d67917">
              Herr talman! Slutligen vill jag säga några ord om mina gamla
              kolleger i de frivilliga organisationerna – de riktiga eldsjälarna,
              som kämpat i flera år mot barn- och tvångsäktenskap. Det är tack
              vare deras oändliga kamp och opinionsbildande som vi står här
              i dag och debatterar ett förslag om förbud mot barn- och tvångsäktenskap.
              Några av dem kan vara lite besvikna för att vi inte kunde gå hela
              vägen, men många av dem är jätteglada för att deras kamp har gett
              resultat. Kampen mot barn- och tvångsäktenskap kommer att fortsätta
              så länge unga flickor och pojkar tvingas till oönskade äktenskap.
              Ni är värda ett stort tack!
            </seg>
          </u>
          <note type="speaker" n="4daa6ebc">
            Anf. 79 RICHARD JOMSHOF (SD):
          </note>
          <u who="richard_jomshof_aea762" xml:id="i-c8f9b95f8e99b858-1" n="4803f5a6">
            <seg n="27cdfd28">
              Herr talman! Hederskulturers hot och våld syftar oftast till
              att kontrollera familjemedlemmars sexualitet och sexuella relationer
              till andra människor. Det kan handla om val av klädstil, fördömande
              attityder gentemot avvikande sexuella läggningar, synpunkter på
              pojkars och flickors relationer men också arrangerade äktenskap.
            </seg>
            <seg n="4936886d">
              I det senare fallet kan man tala om så kallade tvångsäktenskap
              när det arrangerade äktenskapet skett utan båda parters fria vilja
              och med explicita eller implicita hot om sanktioner.
            </seg>
            <seg n="c327cf12">
              Även om det redan i dag är förbjudet att tvinga någon att ingå
              äktenskap i Sverige är det mycket positivt att regeringen nu stramar
              upp lagstiftningen för att motverka ytterligare tvångsäktenskap
              och barnäktenskap.
            </seg>
            <seg n="4598087a">
              Men trots de förändringar vi fattar beslut om här i dag kommer
              det att vara svårt för Sverige som land att skydda sig mot tvångsäktenskap
              som ingås utomlands under utländsk lagstiftning. Hedersförtrycket
              utmärker sig nämligen genom att det ofta är en hel familj, ibland
              hela den sociala sfären, som utövar påtryckningar mot en enskild
              individ. I en sådan situation är det inte lätt att till exempel
              vända sig till polisen.
            </seg>
            <seg n="d55b18bf">
              I ett försök att stävja problemet med tvångsäktenskap införde
              vårt grannland Danmark en så kallad 24-årsregel år 2002. Denna
              regel innebär bland annat att båda parter måste vara 24 år fyllda
              för att en boende i Danmark ska kunna gifta sig med en medborgare
              utanför EU. Resonemanget bakom regeln är att det generellt sett
              bör vara svårare att tvinga en 24-åring – som kanske hunnit utbilda
              sig, flyttat hemifrån och blivit ekonomiskt självständig – till
              äktenskap jämfört med en 18-åring som kanske lever ett liv helt
              styrt av släkt och familj.
            </seg>
            <seg n="ebbeb19f">
              Erfarenheterna från Danmarks nu mer än 10 år gamla reform visar
              att 24-årsregeln har haft effekt. Den har förändrat migrationen
              till Danmark på så sätt att giftermål som skäl till anhöriginvandring
              minskat bland mycket unga.
            </seg>
            <seg n="44b03b43">
              För att ytterligare motverka tvångsäktenskap och stärka kvinnans
              ställning anser Sverigedemokraterna att en 24-årsregel lik den
              i Danmark bör införas även här i Sverige. Jag vill därför yrka
              bifall till reservation 4 i betänkandet.
            </seg>
            <seg n="f908024b">
              Det kom många kloka ord från föregående talare. Om jag förstår
              det hela rätt tog Arhe upp problemet med giftermål under sommarmånaderna.
            </seg>
            <seg n="e652c110">
              Det finns något som heter Rockwoolfondens forskningsenhet. Den
              har tittat på 24-årsregeln och kommit fram till att den har haft
              stor inverkan på giftermålsmönstren för personer med utländsk
              bakgrund i Danmark. Framför allt har fenomenet med så kallade
              sommarbrudar, alltså att man åker på semester någonstans och gifter
              bort till exempel sin unga dotter, kraftigt begränsats. Regeln
              har alltså haft effekt; den har minskat förekomsten av den formen
              av äktenskap.
            </seg>
            <seg n="1321a5d5">
              Därför är det beklagligt att inte fler partier kan ställa sig
              bakom den regel som finns i Danmark. Jag tror att det hade varit
              väldigt bra för Sverige om vi hade kunnat göra någonting liknande
              här.
            </seg>
          </u>
          <note type="speaker" n="82e07eac">
            Anf. 80 MARIANNE BERG (V):
          </note>
          <u who="marianne_berg_22ebf4" xml:id="i-d9ebd9c949a5f55a-0" n="4c06967d" next="i-76a6b16de19964eb-0">
            <seg n="b85fe289">
              Herr talman! Tidigare i dag har vi diskuterat till exempel barnsoldater,
              att det skulle finnas en 18-årsgräns för det. Det är det väl många
              av oss som tycker, och då bör det också gälla tvångs- och barnäktenskap.
              Något annat är inte acceptabelt. Ca 39 000 barn runt omkring i
              världen gifts bort mot sin vilja varje dag. Det är horribelt.
            </seg>
          </u>
          <note n="b78bb2c2">
            Herr talman! Jag yrkar bifall till reservation 1 i detta betänkande.
          </note>
          <u who="marianne_berg_22ebf4" xml:id="i-76a6b16de19964eb-0" n="4c06967d" prev="i-d9ebd9c949a5f55a-0">
            <seg n="e9fe5937">
              När det gäller tvångsäktenskap, barnäktenskap och för den delen
              också fullmaktsäktenskap som regeringen också tar upp finns det
              vissa saker som är positiva. Men det räcker inte på långa vägar
              – vi måste kunna stänga den dörren för gott.
            </seg>
            <seg n="96194624">
              Vad som är bra är att man i det här landet numera inte kan gifta
              sig innan man är 18 år. Dispensen är alltså borttagen. Det tycker
              jag är jättebra och ett välkommet beslut.
            </seg>
            <seg n="5abc7937">
              Det har införts ett nytt brott, äktenskapstvång. Det är också
              bra. Äktenskapstvång är att genom olaga tvång eller utnyttjande
              påtvinga en annan person att gifta sig mot sin vilja. Att det
              kriminaliseras är bra och ett steg i rätt riktning.
            </seg>
            <seg n="72cf7338">
              Men som jag sade, herr talman, räcker det inte att stärka skyddet
              mot tvångsäktenskap och barnäktenskap när ni i regeringen samtidigt
              godkänner att det finns kryphål. Det är inte konsekvent av er
              att göra så.
            </seg>
            <seg n="def9698b">
              Vänsterpartiet anser att det över huvud taget inte ska få förekomma
              barnäktenskap, tvångsäktenskap eller fullmaktsäktenskap. Barn
              är barn och ska så förbli. Det ska inte finnas några undantagsregler.
              Jag kan inte förstå att vi är ensamma om den åsikten i Sveriges
              riksdag och att ni tillåter att det finns kryphål. Jag undrar:
              Vad är synnerliga skäl? Jag kanske kan få svar på det när någon
              annan debattör kommer upp.
            </seg>
            <seg n="d3f9093f">
              Vår lagstiftning ska fungera som ett skydd för människor som
              riskerar att få sina mänskliga rättigheter kränkta. Vi måste våga
              visa att vi står upp för de värderingarna. Vi måste tydligt visa
              att vi står upp för barnen och att vi står upp för de mest utsatta,
              som till största delen är flickor och kvinnor.
            </seg>
            <seg n="2a0ce591">
              Rätten till mitt liv, rätten till min kropp, den rätten äger
              jag och ingen annan. Så varför inte stänga till ordentligt? Varför
              hålla en liten glipa öppen? Jag förstår inte det. Jag förstår
              inte att ni skriver synnerliga skäl. Tycker ni att det över huvud
              taget finns synnerliga skäl när det gäller tvångsäktenskap eller
              barnäktenskap?
            </seg>
            <seg n="02a02b76">
              För mig finns det definitivt inga synnerliga skäl. Vi måste vara
              konsekventa och inte erkänna dessa äktenskap – dels för att få
              en klar och tydlig lagstiftning och för att den normerande effekten
              inte ska undermineras, dels för att sådana äktenskap strider mot
              grundläggande värderingar om mänskliga rättigheter.
            </seg>
            <seg n="b2495f0e">
              Vidare betonas det i FN-stadgan att barns trolovning och giftermål
              inte ska ha någon rättslig verkan och att alla nödvändiga åtgärder
              inklusive lagstiftning ska vidtas.
            </seg>
            <seg n="8324b225">
              Om det nu är så att vi står upp för barn och många kvinnor som
              tvingas till äktenskap, ska vi då inte följa FN-stadgan och Europakonventionen?
              Då är det enda rätta i dag att rösta för Vänsterpartiets reservation
              1 som inte lämnar något utrymme för erkännande av barnäktenskap,
              tvångsäktenskap eller fullmaktsäktenskap.
            </seg>
            <seg n="8385e933">
              Slopad undantagsmöjlighet som Vänsterpartiet förespråkar innebär
              att vi stärker barns rätt att vara barn och står upp för kvinnors
              och mäns rätt att själva välja partner. Samtidigt ger lagen en
              tydlig signal om att tvångsäktenskap, utländska barnäktenskap
              och fullmaktsäktenskap inte är acceptabla och att kvinnor och
              barn framöver förhoppningsvis inte tvingas bli gravida eller utsätts
              för hot för att ingå äktenskap mot sin vilja.
            </seg>
            <seg n="61b8c85f">
              Mänskliga rättigheter, herr talman, ska gälla alla på vår jord.
              Det måste vi här hemma arbeta för, och vi måste se till att andra
              runt omkring i världen också får sina mänskliga rättigheter tillgodosedda.
            </seg>
            <seg n="3d94ccbe">
              Det är otroligt viktigt att vi lägger ned mycket arbete på de
              här frågorna. Vi ser att världen förändras. Många mörka krafter
              dyker upp här och där, både i Europa och i världen. När de krafterna
              får råda är det barn, kvinnor, hbt-personer och människor med
              annan etnisk bakgrund som alltid kommer sist och alltid sätts
              längst bak.
            </seg>
            <seg n="4dda3396">
              År 2009 kom Ungdomsstyrelsens rapport Gift mot sin vilja . Det
              är skrämmande läsning, kan jag säga. I Sverige upplevde då, för
              några år sedan, 70 000 unga mellan 16 och 25 år att de inte hade
              möjlighet att fritt välja vem de skulle gifta sig med.
            </seg>
            <seg n="3c99c773">
              Flera tusen av dessa ungdomar oroar sig för sin livssituation.
              Tänk er att ständigt gå med oro i kroppen för att möta framtiden!
              Dessa ungdomar måste vi stötta och se till att de fritt kan välja
              hur deras liv ska se ut. Något annat kan inte vara acceptabelt.
            </seg>
            <seg n="8bd578be">
              Vi ska se till att dessa ungdomars liv blir som de själva har
              valt. Därför måste vi se till att inga kryphål finns. Man ska
              inte kunna giftas bort mot sin vilja. Det ska inte gå att bli
              bortgift som barn. Vi måste se till att alla barn får sina rättigheter
              var i världen de än må leva och bo. Vi måste gå i bräschen för
              dessa barn.
            </seg>
            <seg n="07852a69">
              Därför ska det inte finnas några synnerliga skäl. Vi talar om
              barn och om utsatta kvinnor. Det ska inte finnas några kryphål
              och ventiler.
            </seg>
            <seg n="5cc3b7a7">
              Herr talman! Om inte Vänsterpartiets reservation, som jag har
              yrkat bifall till, går igenom vid voteringen – hoppet finns ju
              alltid, för människor kan ändra sig – anser jag att regeringen
              i alla fall inom en snar framtid ska tillsätta en utredning för
              att utvärdera konsekvenserna av de föreslagna lagändringarna.
            </seg>
            <seg n="e402e794">
              Herr talman! Jag vill avsluta med att läsa upp en beskrivning
              av en situation som kan inträffa när det gäller fullmaktsäktenskap
              som har tillkommit genom tvång:
            </seg>
            <seg n="5d91c79d">
              M., 32 år, från Syrien har lämnat in en ansökan vid svenska ambassaden
              i Damaskus om uppehållstillstånd och har åberopat anknytning till
              sin hustru S., 28 år, som är bosatt i Helsingfors. De är gifta
              genom fullmakt. S. kommer till den muntliga utredningen tillsammans
              med sin far. Handläggaren ber att få tala med S. ensam, det vill
              säga med kvinnan. När S. blir ensam med handläggaren börjar hon
              gråta. Hon vill inte alls att M. ska komma till Sverige. Hon vill
              leva sitt liv, utbilda sig och träffa sin blivande partner själv.
              Hon säger också att hon kommer att ta livet av sig om mannen kommer
              till Sverige. Antingen tar hon livet av sig nu, eller så kommer
              det fram att hon inte vill att M. ska komma hit, och då blir hon
              dödad av sin familj. Handläggaren informerar S. om möjligheten
              att blanda in polis och kvinnojourer. S. är mycket rädd och vågar
              inte ta det steget. Enligt S. skulle ett avslag på mannens ansökan
              med säkerhet medföra att hon skulle bli dödad av sin familj.
            </seg>
            <seg n="46d59641">
              I detta fall menade Migrationsverket att enligt gällande lagstiftning
              bör ansökan bifallas eftersom parterna är gifta och man inte behöver
              göra någon seriositetsprövning. Dock framkommer det i situationen
              att kvinnan inte har ingått äktenskap av egen fri vilja, vilket
              skulle kunna utgöra grund för att avslå ansökan. Problemet är
              att kvinnan inte vågar stå för dessa uppgifter om vad hon har
              varit utsatt för, och då blir det inget avslag på ansökan. Mannen
              får komma hit.
            </seg>
            <seg n="7805562a">
              Detta lilla exempel illustrerar på ett tydligt sätt vilken vansklig
              situation för mestadels kvinnor som nu riskerar att fortsätta
              om vi behåller möjligheten att erkänna tvångsäktenskap.
            </seg>
            <seg n="1ca483a5">
              Samma sak aktualiseras när tvångsäktenskap erkänns på grund av
              en graviditet eller på grund av att partnern redan har barn. Det
              är kontraproduktivt att ange exempelvis graviditeter som undantagsskäl,
              eftersom de konkret innebär att en kvinna, ett barn, inte bara
              riskerar att ingå äktenskap med tvång utan även att bli gravid.
            </seg>
          </u>
          <note n="f4afe3af">
            I Europakonventionen artikel 12 och i FN:s konvention artikel
            23 kan vi läsa följande:
          </note>
          <note n="e8352fa5">
            Herr talman! Jag yrkar som sagt bifall till reservation 1.
          </note>
          <note type="speaker" n="3819ed5c">
            Anf. 81 JOHAN LINANDER (C):
          </note>
          <u who="johan_linander_d5de22" xml:id="i-7e22a4a90137ce6d-6" n="6d416662">
            <seg n="d89b861b">
              Herr talman! Den här debatten känns extra bra. Jag och Centerpartiet
              har, liksom många andra, naturligtvis, i ett antal år kämpat mot
              barnäktenskap och tvångsäktenskap. Barn ska inte gifta sig. Ingen
              ska tvingas att gifta sig mot sin vilja. Det är oerhört viktigt,
              och därför är det bra att vi här i dag har denna lag att besluta
              om.
            </seg>
            <seg n="b200fc99">
              Jag kan hålla med om nästan allt som Arhe Hamednaca sade i sitt
              inledande anförande. Ibland kan vi vara överens mellan Socialdemokraterna
              och Centerpartiet, även om det inte lät så i den förra debatten.
            </seg>
            <seg n="b4a4aa77">
              Vad är det då vi ska fatta beslut om? I 4 kap. 4 c § brottsbalken
              införs det nya brottet äktenskapstvång. Det innebär att någon
              som genom olaga tvång eller genom att utnyttja en persons utsatta
              belägenhet förmår en person att ingå äktenskap ska kunna dömas
              för äktenskapstvång till fängelse i som mest fyra år. Samma sak
              kommer att gälla äktenskapsliknande förbindelser, där parterna
              betraktas som äkta makar även om de formellt inte har ingått äktenskap.
              Detta är viktigt för att man inte ska kunna kringgå lagen genom
              att undvika det formella äktenskapet och i stället tvinga in flickan
              eller pojken i en äktenskapsliknande förbindelse.
            </seg>
            <seg n="6d89bae0">
              Vid sidan om detta införs också det nya brottet vilseledande
              till tvångsäktenskapsresa. Det är kanske den konstigaste brottsrubricering
              vi har. Den som genom vilseledande förmår en person att åka till
              ett land för att där tvingas in i äktenskap eller ett äktenskapsliknande
              förhållande kan dömas för vilseledande till tvångsäktenskapsresa
              till fängelse i högst två år.
            </seg>
            <seg n="a726de5b">
              En annan mycket viktig del av den nya lagen är att barn aldrig
              ska kunna få dispens att gifta sig. I dag finns det en undantagsregel,
              så att par där båda eller en av dem är under 18 år ska kunna få
              gifta sig. Den undantagsregeln i svensk lagstiftning tar vi nu
              bort, för barn ska inte gifta sig. Är man inte myndig ska man
              inte binda sig på det sätt som ett äktenskap innebär. Det är klart
              att man kan vara förälskad upp över öronen även innan man är 18
              år, men man ska vänta med att ingå äktenskap tills man är myndig.
            </seg>
            <seg n="53023789">
              Herr talman! Huvudregeln är att ett äktenskap som har ingåtts
              i Sverige också ska gälla i alla andra länder. På samma sätt är
              huvudregeln att ett äktenskap som man har ingått i något annat
              land också ska gälla i Sverige. Det är ganska logiskt. Det vore
              väldigt opraktiskt om man skulle tvingas gifta om sig bara för
              att man flyttar till ett annat land. Så ska det inte fungera.
            </seg>
            <seg n="989c6017">
              Från denna huvudregel har vi sedan tio år ett undantag som gör
              att svenskar eller andra med nära anknytning till Sverige inte
              ska kunna åka utomlands för att kringgå ett äktenskapshinder som
              finns i Sverige. Nu utökar vi detta undantag ytterligare. Vi utökar
              undantaget, och det blir mindre utrymme för att kringgå lagstiftningen.
              Vi ändrar särskilda skäl till synnerliga skäl, vilket i den juridiska
              begreppssfären är ett väldigt vanligt uttryck, och det är ett
              uttryck för en väldigt snäv inskränkning. Men vi behåller ändå
              en liten öppning för att till exempel barnäktenskap och fullmaktsäktenskap
              ska kunna godkännas i Sverige i efterhand.
            </seg>
            <seg n="5fe317db">
              Vänsterpartiet har, som enda parti, föreslagit att denna lilla
              öppning också ska stängas, och det kan vid en första anblick verka
              bra. Men när man tänker efter inser man att det finns situationer
              där det skulle bli helt orimliga konsekvenser om ett utländskt
              äktenskap inte skulle godkännas i Sverige.
            </seg>
            <seg n="50bad02f">
              Jag ska ge ett exempel. Två 17-åringar har ingått äktenskap i
              sitt land, låt oss säga i Costa Rica. Först 30 år senare flyttar
              de till Sverige. Paret fortsätter att leva tillsammans här. När
              maken avlider upptäcker man att de ingått sitt äktenskap innan
              de var 18 år.
            </seg>
            <seg n="36eea2bb">
              Enligt Vänsterpartiet ska makarna inte kunna ses som gifta enligt
              svensk lagstiftning, eftersom de ingick äktenskapet i sitt hemland
              som minderåriga. I det här fallet skulle det innebära att ärvdabalkens
              regler om arv mellan makar inte skulle tillämpas. Är det rimligt?
              Kan Marianne Berg verkligen mena att Sverige ska ha så stelbenta
              regler att det aldrig ska kunna göras undantag så att ett äktenskap
              erkänns i Sverige även om det inte skulle ha varit lagligt att
              ingå det här?
            </seg>
            <seg n="34495854">
              Jag förstår definitivt Vänsterpartiets vilja att visa att barnäktenskap,
              tvångsäktenskap och fullmaktsäktenskap är fel. Och jag håller
              med. Men när man kommer till verkliga situationer finns det fall
              där det skulle bli orimliga konsekvenser om det inte skulle finnas
              någon möjlighet att göra undantag. Denna lilla, lilla öppning
              heter synnerliga skäl. Synnerliga skäl är en av de vanligaste
              bedömningsnivåerna i svensk domsrätt. Det är något som domstolarna
              tar ställning till varje dag i Sverige. Det är verkligen inget
              konstigt att använda begreppet synnerliga skäl i lagtexten.
            </seg>
            <seg n="78f7c700">
              Herr talman! Jag känner att jag måste säga något om Sverigedemokraternas
              förslag om att införa Danmarks mycket kritiserade 24-årsgräns
              för familjeåterförening. I Danmark infördes regeln år 2002. Den
              fick till följd att färre danskar som gift sig med en utländsk
              medborgare kunde flytta till Danmark tillsammans med sin partner.
              I stället valde många av dem att flytta till Skåne, som jag kommer
              från. Deras kärlek var inte accepterad i Danmark, eftersom någon
              av dem var under 24 år. Då fick de i stället bosätta sig i Sverige.
            </seg>
            <seg n="d0564b2d">
              Någon undersökning som visar att detta har lett till färre tvångsäktenskap,
              som sades vara anledningen till 24-årsregeln, finns inte. Däremot
              finns det många fall som visar hur fel lagstiftningen kan slå.
            </seg>
            <seg n="2d8e6834">
              En kille som läste en utbildning i Australien blev förälskad.
              Han gifte sig. Men sedan kunde han inte flytta hem till Danmark
              eftersom hans fru inte hade fyllt 24 år. Han kunde flytta tillbaka
              till Danmark, men frun fick inte följa med. Varför? Det är fullständigt
              galet. Kan man inte vara förälskad i Sverigedemokraternas värld
              om man är under 24 år, eller är det fel att gifta sig om man är
              under 24 år? I sådana fall borde de väl föreslå en åldersgräns
              för alla som innebär att man måste vara 24 år för att få gifta
              sig. Det här är bara en ursäkt för att färre ska flytta till Sverige.
              Sverigedemokraterna vill inte att utlänningar ska flytta till
              Sverige. Då använder de Danmarks dåliga 24-årsregel som ursäkt
              för detta.
            </seg>
            <seg n="10f06eae">
              Herr talman! Vi fattar också beslut senare i veckan om att godkänna
              Europakonventionen om förebyggande och bekämpning av våld mot
              kvinnor och våld i hemmet. Det är ganska okomplicerat eftersom
              vi i princip redan har all nödvändig lagstiftning i Sverige. Men
              vi ska ändå godkänna denna konvention. Det är viktigt.
            </seg>
            <seg n="886d9559">
              Med det vill jag yrka bifall till förslaget i betänkandet och
              avslag på samtliga reservationer.
            </seg>
          </u>
          <note type="speaker" n="d91388c3">
            Anf. 82 MARIANNE BERG (V) replik:
          </note>
          <u who="marianne_berg_22ebf4" xml:id="i-dbfd6b7c913adf08-0" n="4c06967d">
            <seg n="3a4b8c94">
              Herr talman! Jag sade i mitt anförande att det finns vissa saker
              som jag tycker är bra, men ni har inte lyckats fullt ut.
            </seg>
            <seg n="afa57624">
              Det enda exempel du kunde ge mig, när det gäller synnerliga skäl,
              var det om två 17-åringar från Costa Rica. De kommer hit, och
              30 år senare skulle de inte ses som gifta.
            </seg>
            <seg n="63df43cd">
              Det är så här, Johan: När vi går i bräschen för detta – det gäller
              barnäktenskap och att kvinnor blir tvingade in i äktenskap – har
              vi också en skyldighet att informera. Det ska vara normgivande.
              Vi ska visa vad vi tycker och vill i det här landet. Vi tror på
              demokrati och rättvisa och på alla människors lika värde.
            </seg>
            <seg n="a4bbf41f">
              När två 17-åringar kommer hit undrar jag om det inte är min skyldighet
              att informera: Tyvärr, detta gäller inte här. Ni får gifta om
              er här när ni har fyllt 18 år.
            </seg>
            <seg n="2bf4f9a4">
              Är det inget som man skulle kunna tänka sig i stället för att
              öppna de här gläntorna för att det fortfarande ska kunna förekomma
              barnäktenskap och tvångsäktenskap i Sverige?
            </seg>
            <seg n="3518d67e">
              Min fråga är: Var paret från Costa Rica det enda du kunde komma
              med när det gäller synnerliga skäl? Skulle jag kunna få lite mer
              på benen, för i propositionen och betänkandet finns det ingenting
              som riktigt skulle kunna peka ut det?
            </seg>
            <seg n="873d2ec6">
              Nej, alla dörrar för barnäktenskap bör stängas med omedelbar
              verkan.
            </seg>
          </u>
          <note type="speaker" n="3705b53d">
            Anf. 83 JOHAN LINANDER (C) replik:
          </note>
          <u who="johan_linander_d5de22" xml:id="i-7e22a4a90137ce6d-7" n="6d416662">
            <seg n="915c6725">
              Herr talman! Det finns visst beskrivet i propositionen vad synnerliga
              skäl är. I mitt exempel – du kanske inte lyssnade ordentligt –
              var paret inte alls 17 när de kom till Sverige. De hade gift sig
              vid 17 års ålder och 30 år senare flyttat till Sverige. De var
              alltså i 50-årsåldern. När de kom till Sverige var det ingen som
              kontrollerade när de gift sig. De lever här som gifta, och sedan
              upptäcker man: Oj, de gifte sig tydligen när de var 17 år.
            </seg>
            <seg n="9e4a8c3a">
              Vänsterpartiet menar att vi inte i något enda fall ska kunna
              godkänna detta och se de här två personerna som gifta. I just
              mitt fall, som jag såklart har hårdragit, har maken dessutom avlidit,
              så de har inte ens chansen att gifta sig. Då får det till följd
              att ärvdabalkens regler inte kan användas eftersom dessa personer
              inte skulle vara gifta.
            </seg>
            <seg n="a5d2b1e0">
              Det är såklart ett fullkomligt påhittat exempel. Det här har
              säkert aldrig hänt. Men jag vill visa på att saker och ting kan
              hända i verkligheten som gör att man behöver den lilla, lilla
              öppning som synnerliga skäl innebär. När verkligheten kommer i
              fatt teorin måste man kunna säga: Okej, vi tycker att det är fullkomligt
              fel med barnäktenskap. Ni borde inte ha gift er när ni var 17
              år. Men nu 30 år senare får vi väl ändå säga att det är okej.
              Eftersom ni har levt som gifta så här länge är det klart att vi
              enligt vår lagstiftning också ska se er som gifta.
            </seg>
            <seg n="107c73c8">
              Därför finns synnerliga skäl. Det är en mycket snäv öppning,
              men den behöver finnas. Det kan nämligen hända saker som gör att
              det är fullkomligt orimligt att inte erkänna makar som gifta långt
              i efterhand. Men detta får inte användas för att flickor eller
              pojkar under 18 år ska kunna giftas bort. Det är inte synnerliga
              skäl.
            </seg>
          </u>
          <note type="speaker" n="e59cbf87">
            Anf. 84 MARIANNE BERG (V) replik:
          </note>
          <u who="marianne_berg_22ebf4" xml:id="i-dbfd6b7c913adf08-1" n="4c06967d">
            <seg n="461642b8">
              Herr talman! De har då kommit hit och levt här i 30 år. De hade
              gift sig när de var 17.
            </seg>
            <seg n="7e67cf5a">
              När vi stänger till alla kryphål som finns – det har inte ni
              gjort i det här betänkandet, för ni har det fortfarande på glänt
              – måste vi naturligtvis också informera om vad det är som gäller
              här när människor kommer hit.
            </seg>
            <seg n="52e0e752">
              Många kanske känner till det. Det skulle vara underbart om Sverige
              går i bräschen för att säga nej till barnäktenskap, tvångsäktenskap
              och fullmaktsäktenskap. Då handlar det också om att vi har en
              informativ del att ta tag i när vi träffar människor som kommer
              hit på det viset.
            </seg>
            <seg n="8e4c50f5">
              Ni vill inte gå i bräschen för detta och visa att Sverige är
              ett föregångsland som säger nej till barnäktenskap och tvångsäktenskap.
              Varje dag är det 39 000 barn i världen – det har FN räknat ut
              – som gifter sig mot sin vilja. Är det då inte vår plikt att gå
              i bräschen för detta? Varför är det alltid så här när man ska
              stänga någonting, som skulle kunna hjälpa barn och kvinnor, som
              är mest utsatta? Det ska alltid finnas ett kryphål. Det är jag
              väldigt trött på med den borgerliga politiken. Jag är även väldigt
              besviken på Socialdemokraterna och Miljöpartiet, som inte ställer
              upp för barns rättigheter i denna fråga.
            </seg>
          </u>
          <note type="speaker" n="ef4136f7">
            Anf. 85 JOHAN LINANDER (C) replik:
          </note>
          <u who="johan_linander_d5de22" xml:id="i-56df8938739f3e23-0" n="6d416662" next="i-be1050d1ed4e4dd1-0">
            <seg n="f56e3f38">
              Herr talman! Jag förstår inte varför Marianne Berg inte har läst
              propositionen ordentligt. Om du hade gjort det hade du inte behövt
              vara så upprörd. Det finns inget kryphål. Det finns inget hål
              som personer kan välja att krypa igenom.
            </seg>
            <seg n="9ba6482d">
              Man kan, genom synnerliga skäl, få ett äktenskap godkänt även
              i Sverige. Men det är inget hål som man själv kan krypa igenom.
              Man kan inte bestämma sig för att ett barnäktenskap ska räknas
              som ett äktenskap också i Sverige.
            </seg>
            <seg n="ddc90115">
              Sedan måste jag säga att det här i Sverige i dag finns personer
              som lever som gifta och som har gift sig innan de var 18 år. Det
              finns ledamöter i Sveriges riksdag som har gift sig innan de var
              18 år gamla. Vad menar Vänsterpartiet? Ska inte deras äktenskap
              heller godkännas, trots att de tidigare haft rätten att gifta
              sig i Sverige före 18 års ålder? Deras äktenskap ska, enligt Vänsterpartiets
              retorik, inte heller erkännas. De skulle vara tvungna att gifta
              om sig, eftersom inga äktenskap som ingåtts av personer under
              18 år ska godkännas, även om det var lagligt i Sverige. Det blir
              väldigt konstigt att i efterhand säga: Visserligen var det lagligt
              när ni gifte er, men nu får det inte vara det. Jag tycker inte
              att den typen av lagstiftning är speciellt bra.
            </seg>
            <seg n="6afa82c2">
              Självklart är vi precis lika mycket emot barnäktenskap, tvångsäktenskap
              och fullmaktsäktenskap som ni är i Vänsterpartiet. Säg inget annat!
              Men när verkligheten kommer i fatt oss, när vi måste släppa teorierna
              och den ideologiska övertygelsen, kan vi se att just i de här
              fallen blir det fullkomligt orimligt om inte Sverige skulle säga:
              Okej, ni gifte er visserligen innan 18 års ålder – och det är
              inte bra – men som det nu har blivit måste Sverige godkänna äktenskapet.
              Annars blir det orimliga konsekvenser.
            </seg>
            <seg n="12d4b968">
              Då måste vi ha den lilla öppningen som kallas synnerliga skäl.
              Det är verkligen inget konstigt. Det konstiga är att Vänsterpartiet
              inte har läst propositionen. Då hade Marianne Berg inte behövt
              bli besviken på de rödgröna kollegerna i Socialdemokraterna och
              Miljöpartiet.
            </seg>
          </u>
          <note n="f8332a9c">
            Anf. 86 EWA THALÉN FINNÉ (M):
          </note>
          <u who="johan_linander_d5de22" xml:id="i-be1050d1ed4e4dd1-0" n="6d416662" prev="i-56df8938739f3e23-0">
            <seg n="ad309a92">
              Herr talman! Den dag man gifter sig ska självklart vara den lyckligaste
              dagen i ens liv. När man gifter sig enligt svensk lag står två
              vuxna personer mitt emot varandra, eller bredvid varandra, och
              säger ja till äktenskap. Precis som FN:s deklaration om mänskliga
              rättigheter slår fast är det självklart med makarnas fria och
              fulla samtycke. Det är precis vad svensk lag föreskriver.
            </seg>
            <seg n="13625099">
              Tyvärr vet vi i dag att runt om i vår värld, och även i Sverige,
              förekommer barnäktenskap, eller äktenskapsliknande ceremonier.
              Vi vet att äktenskap också tillkommer genom tvång. I grunden är
              detta redan i dag förbjudet, men det finns olika vägar att slinka
              igenom. Barnäktenskap och tvångsäktenskap är naturligtvis helt
              oacceptabelt och något som vi inte ska tolerera.
            </seg>
            <seg n="4dbe0c0d">
              När det gäller barnäktenskap har vi i Sverige haft möjlighet
              till dispens. Det har getts dispenser genom åren, men möjligheterna
              har blivit snävare och snävare. Den möjligheten tas nu helt bort.
              Det tycker jag är alldeles utmärkt. För att få bort tvångsäktenskapen
              och barnäktenskapen kommer först och främst ett äktenskap som
              har ingåtts under tvång eller med ett barn inte att godkännas
              i Sverige. Man kommer enligt svensk lag inte att räknas som gift
              om man till exempel har gift sig utomlands. Har äktenskapet ingåtts
              i Sverige kommer det formellt att innebära att en make har rätt
              till äktenskapsskillnad utan någon sorts betänketid.
            </seg>
            <seg n="c78b4196">
              Vidare införs nya brott i brottsbalken. Äktenskapstvång gäller
              både tvång till äktenskap eller äktenskapsliknande förbindelse.
              Det kommer att ge fängelse i högst fyra år – om det inte är ett
              grovt brott. Vid grovt brott kan utdömas sex års fängelse.
            </seg>
            <seg n="5d86f030">
              Vilseledande till tvångsäktenskapsresa, också för äktenskap eller
              äktenskapsliknande förbindelse, kommer att ge fängelse i högst
              två år. Även försök eller förberedelse till äktenskapstvång kommer
              att ge fängelse. Det är viktiga signaler att skicka ut.
            </seg>
            <seg n="a0324edb">
              Rekvisiten för brotten kommer att vara inte bara olaga tvång,
              som det är i dag, utan också utnyttjande av någons utsatta belägenhet.
              Det kan gälla till exempel om man befinner sig i beroendeställning
              i fråga om försörjning eller om man lever i en familjekonstellation,
              och så vidare.
            </seg>
            <seg n="e322cafa">
              Jag har stora förhoppningar om att denna lag kommer att skärpa
              synen på frågan och även stärka en och annan förälder. Föräldern
              kan tydligt signalera ut i världen: Sorry, i Sverige får jag krypa
              in i fängelse i fyra år om jag godkänner äktenskapet. Det tycker
              jag är bra.
            </seg>
            <seg n="067147e5">
              I dagsläget finns undantagsfall när det gäller utländska barn
              och tvångsäktenskap, som vid särskilda skäl kan godkännas i Sverige.
              Grundregeln är den som Johan Linander tog upp, nämligen att ett
              äktenskap som ingås i Sverige eller i ett annat land ska räknas
              också i andra länder. Det är rimligt. Jag är gift med min man,
              och om jag reser till ett annat land för att bo där är det rimligt
              att äktenskapet räknas.
            </seg>
            <seg n="523a9783">
              Vi har konstaterat sedan lagändringen 2004 att särskilda skäl
              faktiskt inte räcker. Därför införs nu synnerliga skäl. Jag tycker
              att det är mycket tydligt i propositionen att det ska vara en
              otroligt restriktiv tillämpning. Det är nästan bara av det skäl
              som Johan Linander lyfte fram som öppningen kan finnas. Sedan
              får vi naturligtvis se hur domstolar dömer. Jag ser inget annat
              alternativ. Skrivningarna är noga med att poängtera att det inte
              hjälper att man är gravid eller att man har barn, är ung eller
              att man har varit tillsammans länge. Det synnerliga skälet handlar
              om när det i det enskilda fallet får orimliga konsekvenser.
            </seg>
            <seg n="711d13be">
              Detta är en avvägning som måste göras utifrån att det kan uppstå
              situationer som för den enskilda individen blir helt orimliga.
              Men som jag ser det är det i princip bara i det fall som Johan
              Linander tar upp som ett exempel. Det finns säkert något mer,
              men det är grunden.
            </seg>
            <seg n="2bc922bc">
              Jag ska också lyfta fram att vi ställer hårdare krav på trossamfund
              och vigselförrättare. Det är en viktig signal. Ett trossamfund
              som man på goda grunder kan anta genomför äktenskapsliknande ceremonier
              där någon av parterna är under 18 år eller inte samtycker till
              äktenskap kommer inte att få vigseltillstånd. Det gäller också
              en enskild befattningshavare inom ett samfund. Den personen kommer
              inte att förordnas som vigselförrättare.
            </seg>
            <seg n="36941037">
              Kammarkollegiet kommer att få starkare möjligheter att utöva
              tillsyn. Skatteverket kommer att få krav på sig att kontrollera
              en eventuell anmälan mot Kammarkollegiets register. Detta är en
              liten bit. Jag vet att vi inte kommer att komma åt alla så kallade
              äktenskapliga ceremonier eftersom det tyvärr finns en hel del
              ställen som inte har vigseltillstånd. Där är det viktigt för myndigheten
              som lämnar statsbidrag att vara oerhört tydlig i att svensk lag
              gäller i Sverige. Vi gifter oss inte av tvång, och vi gifter oss
              inte när vi är barn.
            </seg>
            <seg n="5a361c64">
              Att gifta sig ska vara en av de absolut största dagarna i ens
              liv. Vi ska verkligen se till att det blir så för samtliga.
            </seg>
          </u>
          <note n="8c9e0ac7">
            Herr talman! Jag yrkar bifall till förslaget i betänkandet och
            avslag på samtliga reservationer.
          </note>
          <note type="speaker" n="1f95aee3">
            Anf. 87 MARIANNE BERG (V) replik:
          </note>
          <u who="marianne_berg_22ebf4" xml:id="i-d9ebd9c949a5f55a-1" n="4c06967d" next="i-76a6b16de19964eb-1">
            <seg n="ae7f3989">
              Herr talman! Jag har bara några korta frågor. När man gifter
              sig är det den lyckligaste dagen i ens liv, sägs det här. Förhoppningsvis
              är det så. Men för 39 000 barn är det inte den lyckligaste dagen
              – och detta sker varje dag året runt.
            </seg>
            <seg n="a45efd74">
              Jag fick höra att jag inte hade läst. Jo, jag har läst allt material,
              alla propositioner och alltihop som hör till betänkandet. Jag
              tror att det är precis tvärtom – att ni inte har fattat. Det finns
              fortfarande kryphål. Om det är så som du sade, Ewa Thalén Finné
              – att det bara skulle handla om det exempel från Costa Rica som
              Johan Linander tog upp – undrar jag om det bara är det som man
              kan tänka sig som synnerliga skäl. Då fattar jag ingenting. Varför
              har man inte stängt igen alltihop? Paret från Costa Rica är väl
              det lilla, i så fall.
            </seg>
            <seg n="f98bb7ab">
              Vi talar om andra äktenskapliga ceremonier och så vidare som
              vi vet förekommer i det här landet. Vi är inte befriade från barnäktenskap
              här. Vi måste vara väldigt tydliga och gå i bräschen för dessa
              barn, dessa kvinnor och naturligtvis även en del grabbar som blir
              tvingade till detta. Men om det här är det enda synnerliga skälet
              förstår jag inte varför man inte stängde igen.
            </seg>
          </u>
          <note n="1928ec1c">
            Anf. 88 EWA THALÉN FINNÉ (M) replik:
          </note>
          <u who="marianne_berg_22ebf4" xml:id="i-76a6b16de19964eb-1" n="4c06967d" prev="i-d9ebd9c949a5f55a-1">
            <seg n="e35f7bd5">
              Herr talman! Är paret från Costa Rica det enda synnerliga skälet?
              Nej, de kan nog komma från andra länder också! Jag kan inte se
              så många; det finns säkert någonting ytterligare. Men för att
              vara glasklart tydlig, för jag tror att det är viktigt att vi
              signalerar detta också i vårt svenska samhälle, är det så att
              om man genomför ett tvångsäktenskap eller barnäktenskap döms man
              till fängelse – punkt slut. Jag tycker att det är oerhört viktigt.
            </seg>
            <seg n="0405fb02">
              Sedan finns det mänskliga fall. Vi kan ta paret som gifte sig
              innan de var 18 år, för över 20 år sedan, och nu har kommit hit.
              Då kan det någonstans bli helt orimligt att detta äktenskap inte
              gäller när de kommer till Sverige. Men det ska bedömas oerhört
              restriktivt, och det gläder mig mycket att man i propositionen
              verkligen lyfter fram detta: Barn är inget skäl. Graviditet är
              definitivt inget skäl. Att man är 19 år är inget skäl. Det gläder
              mig, och jag tycker att det är bra. Jag kan egentligen bara se
              detta, men det finns säkert någonting mer.
            </seg>
            <seg n="b66151b6">
              Vi har problem med andra äktenskapliga ceremonier. Där måste
              vi jobba stenhårt. Många av dessa människor har i dag inte vigselrätt,
              och det är viktigt att vi gemensamt jobbar mot dem. Vi är många
              som har ett ansvar för detta. Vi får återkomma till det i nästa
              replikväxling.
            </seg>
          </u>
          <note type="speaker" n="a91e24ee">
            Anf. 89 MARIANNE BERG (V) replik:
          </note>
          <u who="marianne_berg_22ebf4" xml:id="i-d9ebd9c949a5f55a-2" n="4c06967d" next="i-76a6b16de19964eb-2">
            <seg n="be8c4d61">
              Herr talman! Då har jag fått ett synnerligt skäl. Det får väl
              räcka; det lär inte komma fram något mer.
            </seg>
            <seg n="5a9f0f54">
              Jag tycker att det är bra att vissa saker nu har stramats upp
              och blivit tydliga. Men jag är besviken på att det lämnas ett
              utrymme när det gäller synnerliga skäl. Jag ville att vi skulle
              stänga detta kryphål och gå i bräschen för dessa utsatta människor.
              Sedan kan vi inte förändra läget i världen på ett år eller någonting
              sådant, men vi måste sätta ned foten och vara konsekventa. Vi
              accepterar definitivt inte detta var det än må ske och var det
              än må vara på jordklotet.
            </seg>
            <seg n="02669cda">
              Du säger att det gäller att vara glasklar och tydlig, Ewa Thalén
              Finné. Jag vill bara säga att om man ska vara glasklar och tydlig
              i de här frågorna tycker jag inte att man ska lämna något öppet
              – inte någonting. Då har man verkligen satt ned foten. Jag tycker
              inte att det är acceptabelt när vi kan läsa oss till att 39 000
              barn om dagen tvingas in i äktenskap. Jag tycker att Sverige som
              ett demokratiskt land verkligen ska gå i bräschen och sätta ned
              foten.
            </seg>
            <seg n="252c4465">
              Men okej – det synnerliga skälet kom från Costa Rica, Belgien
              eller vad det nu var. Jag tackar för svaret.
            </seg>
          </u>
          <note n="69eb39fc">
            Anf. 90 EWA THALÉN FINNÉ (M) replik:
          </note>
          <u who="marianne_berg_22ebf4" xml:id="i-76a6b16de19964eb-2" n="4c06967d" prev="i-d9ebd9c949a5f55a-2">
            <seg n="3da61759">
              Herr talman! Vi har 39 000 barn om året som tvingas in i äktenskap.
              Alla tvingas dock inte in, men grundsynen är att man tvingas in
              om man är barn. Där är vi helt överens. Detta är ett stort problem.
            </seg>
            <seg n="c5688a0a">
              Man kan alltid ha den utgångspunkt som Vänsterpartiet och Marianne
              Berg har här: Aldrig någonsin ska det finnas ett endaste skäl.
              Men jag tror att för enskilda individer skulle detta kunna få
              helt orimliga konsekvenser. Någonstans måste man ha med den enskilda
              individen; jag tror att det är viktigt. Men det ska vara ytterst
              få fall.
            </seg>
            <seg n="2e6adf91">
              Jag kommer nu in på den andra delen, som vi började tala om.
              Det gäller andra äktenskapliga ceremonier. Där har vi ett mycket
              större problem, där jag tror att vi har att jobba brett i hela
              samhället. Jag tog upp det här med Kammarkollegiet, Skatteverket
              och så vidare. Problemet är att många av dem som gör det här inte
              har vigseltillstånd. Tyvärr finns det en och annan som inte ens
              har statsbidrag.
            </seg>
            <seg n="74e6046e">
              Här har vi att jobba gentemot skolor och föräldrar och naturligtvis
              gentemot de samfund som har vigselrätt och tala om att detta är
              oacceptabelt. Det är viktigt att man informerar ungdomar och barn.
              Det kommer att vara ett långsiktigt arbete; det är jag säker på.
              Jag tycker att det är bra att vi ställer detta krav på samfunden,
              för då kanske vi tar ett litet steg i rätt riktning.
            </seg>
          </u>
          <note type="speaker" n="2cbb8e9b">
            Anf. 91 JOHAN PEHRSON (FP):
          </note>
          <u who="johan_pehrson_6b4d75" xml:id="i-fd2c253f2959efc2-4" n="92def6d3">
            <seg n="fb9c69ab">
              Herr talman! Vi i Folkpartiet tycker att det är skönt att det
              råder en sådan bred enighet i den viktiga jämställdhetsfråga och
              den viktiga fråga om mänskliga rättigheter som vi nu debatterar.
              Det handlar om rätten att själv bestämma vem man vill leva sitt
              liv med och när man vill bestämma att man ska leva sitt liv med
              någon. Det får inte vara barn som ska gifta sig.
            </seg>
            <seg n="fac5a617">
              Det har nämnts mycket klokt och centralt här. Innehållet är klart:
              Detta är en kraftig skärpning. Vi stänger dörren. Vi vädrar ut
              den möjlighet till unket förtryck som har funnits i vårt land.
              De reformer som har genomförts har varit otillräckliga. Det fördes
              fram tack till många viktiga ideella organisationer som gör fantastiska
              insatser, inte minst för att hjälpa utsatta kvinnor.
            </seg>
            <seg n="bbedc76d">
              För min del tycker jag att det inte minst är viktigt att nämna
              det arbete som den tidigare jämställdhets- och integrationsministern
              Nyamko Sabuni har gjort på detta område för att lyfta fram frågorna
              i ljuset. Vi ska inte huka oss när vi diskuterar detta, utan det
              handlar om att vi ska ta debatten med män, kvinnor, präster, bönder,
              imamer och människor som är kvar i stenålderstänkande varhelst
              de finns.
            </seg>
            <seg n="3c819917">
              Det är klart att detta är saker som en gång också förekom i Sverige
              i massiv omfattning när vi var relativt sett obildade och levde
              i en helt annan kultur. Det var ett helt annat land. Men tack
              vare den öppenhet som många av oss här bejakar och tycker är viktig
              kommer det in andra kulturer där detta förekommer, och det tar
              tid innan de anpassar sig till svenska förhållanden. Detta är
              skärpningar som är välkomna och som inte minst skyddar utsatta
              kvinnor.
            </seg>
            <seg n="ccb1f722">
              Jag ska inte förlänga debatten, herr talman. Nu har Sverigedemokraterna
              gått. Jag hade annars för Folkpartiets del tänkt ta en liten debatt
              om den så kallade 24-årsregeln eftersom jag tycker att den är
              bisarr, milt uttryckt. Men eftersom Sverigedemokraterna inte är
              i rummet ska jag inte ge mig på dem.
            </seg>
            <seg n="a7f98956">
              Jag yrkar bifall till utskottets förslag i betänkandet och gläds
              som liberal åt att vi i dag tar ytterligare viktiga steg i jämställdheten
              mellan män och kvinnor i vårt land.
            </seg>
          </u>
          <note type="speaker" n="07db8ea6">
            Anf. 92 CAROLINE SZYBER (KD):
          </note>
          <u who="unknown" xml:id="i-29009bf2c5ab99cd-23" n="df98e22c">
            <seg n="39f2ddb4">
              Herr talman! Morden på Pela och Fadime innebar ett uppvaknande
              för ett förtryck som då var någonting som vi i Sverige hade liten
              eller ingen kunskap alls om. Det hedersrelaterade våldet, där
              kvinnor som inte underordnar sig vissa bestämmelser bestraffas,
              är en av de mest extrema former av kvinnoförtryck som finns. På
              senare år har debatten om hedersrelaterat våld uppmärksammats
              i medierna och i den dagliga debatten. Men vi får inte blunda
              för att flickor i Sverige utsätts för detta avskyvärda övergrepp
              än i dag.
            </seg>
            <seg n="7c48cfb9">
              Jag ska berätta lite grann om vad som inkluderas i begreppet
              hedersvåld. Tre områden brukar uppmärksammas, nämligen våld och
              trakasserier, könsstympning och arrangerade äktenskap. Vad avser
              arrangerade äktenskap kan det i vissa fall handla om att underåriga
              flickor gifts bort utan vare sig samtycke eller möjlighet att
              förhindra äktenskap.
            </seg>
            <seg n="5ad59c91">
              Det finns inget förmildrande och definitivt inget hedervärt i
              hedersrelaterat våld. Det är ett förtryck som diskuteras även
              i andra länder. Vi kristdemokrater har länge velat kriminalisera
              barn- och tvångsäktenskap. Därför är jag glad över att vi nu fattar
              beslut om detta nya brott – äktenskapstvång.
            </seg>
            <seg n="445cb740">
              Jag var för några veckor sedan på Fotografiska museets utställning,
              Too young to wed . Man blir verkligen så bedrövad över hur det
              ser ut i vår omvärld. Här talar vi kanske ibland om flickor som
              går i gymnasiet. I övriga världen handlar det om flickor som inte
              ens har fyllt tio år. Det är avskyvärt, och jag vill verkligen
              att Sverige ska vara ett föregångsland. Vi måste markera mot detta.
            </seg>
            <seg n="a7858f8f">
              Många talare har varit inne på väldigt bra punkter. Även jag
              vill lyfta fram det som sades av Socialdemokraternas representant,
              nämligen vikten av en ökad kunskap. Nu när sommarlovet närmar
              sig har många skolor inte tillräckliga kunskaper eller resurser.
              Det är någonting som vi politiker ska ta allvarligt på. Skolorna
              har en nyckelroll i att förhindra detta våld.
            </seg>
            <seg n="07b86cdc">
              Fortfarande finns det vissa socialtjänster och skolor som ser
              detta som ett familjeproblem. Om man tror att det bästa är att
              man samlar familjen för att diskutera detta har man definitivt
              inte förstått problematiken. Någonting som jag gärna vill att
              vi lyfter fram är att det i dag tyvärr saknas kunskap hos myndigheter.
              Jag hoppas därför att denna lagstiftning ska ligga till grund
              för en vidare samordning mellan myndigheter, vilken många gånger
              är bristfällig, och att vi alltid sätter dessa oftast unga kvinnor
              i centrum och ger dem det stöd som de behöver.
            </seg>
            <seg n="e42f3c52">
              Inte heller jag tänker förlänga debatten utan bara säga att jag
              tycker att det är många bra saker som har lyfts fram i dag. Sedan
              finns det också vissa förslag som är helt idiotiska, rent ut sagt,
              som har lyfts fram. Men då Sverigedemokraterna inte här får vi
              ta debatten om deras förslag någon annan gång.
            </seg>
          </u>
          <note type="speaker" n="ee370551">
            Anf. 93 AGNETA BÖRJESSON (MP):
          </note>
          <u who="agneta_borjesson_f48f5d" xml:id="i-5aee9900ac1ad1ca-0" n="7fedb2f5" next="i-072aa0ef1d9adc83-0">
            <seg n="6cb0f7c5">
              Herr talman! Även jag ska fatta mig kort, och min talartid är
              mycket begränsad.
            </seg>
            <seg n="07612404">
              Den här lagstiftningen behövs verkligen. Unicef har gjort en
              utredning om hur det ser ut i låginkomstländer. Denna företeelse
              med barnäktenskap finns nämligen just i de fattiga länderna. Enligt
              denna utredning var 34 procent av alla kvinnor mellan 20 och 24
              år gifta eller förlovade före 18 års ålder. Man hänvisar till
              att det är ett skydd mot fattigdom eller till andra sexuella övergrepp
              och liknande.
            </seg>
            <seg n="7c1b8e85">
              Men det viktiga är att vi står upp för att dessa flickor har
              rätt till sina kroppar, har rätt till utbildning och har rätt
              att utvecklas innan de fattar egna beslut.
            </seg>
            <seg n="c20aa6b3">
              Vi står därför bakom denna lagstiftning och välkomnar den. Vi
              står också bakom vår reservation 2, som jag yrkar bifall till.
            </seg>
          </u>
          <note n="45e77821">
            Överläggningen var härmed avslutad.
          </note>
          <note n="8f63de7f">
            13 § Bordläggning
          </note>
          <note n="a155c61a">
            Följande dokument anmäldes och bordlades:
          </note>
          <note n="6e6e016a">
            14 § Anmälan om interpellationer
          </note>
          <note n="9fa7a157">
            Följande interpellationer hade framställts:
          </note>
          <note n="eedf767c">
            den 19 maj
          </note>
          <note n="ce345060">
            Jens Holm
          </note>
          <note n="eb9881c8">
            den 21 maj
          </note>
          <u who="agneta_borjesson_f48f5d" xml:id="i-072aa0ef1d9adc83-0" n="7fedb2f5" prev="i-5aee9900ac1ad1ca-0">
            <seg n="c12fd883">
              Rossana Dinamarca
            </seg>
          </u>
          <note n="33cc3734">
            Ann Arleklo
          </note>
          <note n="55cc1df3">
            Jasenko Omanovic
          </note>
          <note n="fc6431c1">
            Marie Nordén
          </note>
          <note n="ce345060">
            Jens Holm
          </note>
          <note n="cd108d95">
            Ingemar Nilsson
          </note>
          <note n="b6c8bd01">
            den 22 maj
          </note>
          <note n="2391f3be">
            Annika Lillemets
          </note>
          <note n="12381823">
            den 23 maj
          </note>
          <note n="2391f3be">
            Annika Lillemets
          </note>
          <note n="06b1db3b">
            Eva Olofsson
          </note>
          <note n="094fe866">
            15 § Anmälan om frågor för skriftliga svar
          </note>
          <note n="3f9d2eeb">
            Följande frågor för skriftliga svar hade framställts:
          </note>
          <note n="eedf767c">
            den 19 maj
          </note>
          <note n="5aff6107">
            Hannah Bergstedt
          </note>
          <note n="5aff6107">
            Hannah Bergstedt
          </note>
          <note n="5aff6107">
            Hannah Bergstedt
          </note>
          <note n="5aff6107">
            Hannah Bergstedt
          </note>
          <note n="6e2dccd3">
            Hans Olsson
          </note>
          <note n="6e2dccd3">
            Hans Olsson
          </note>
          <note n="f7e188c6">
            den 20 maj
          </note>
          <note n="21b811a4">
            Mats Pertoft
          </note>
          <note n="1a0d5142">
            Jan-Olof Larsson
          </note>
          <note n="5f80a1c1">
            Hans Hoff
          </note>
          <note n="eb9881c8">
            den 21 maj
          </note>
          <note n="7bd67a11">
            Maria Ferm
          </note>
          <note n="12381823">
            den 23 maj
          </note>
          <note n="5f80a1c1">
            Hans Hoff
          </note>
          <note n="16f66706">
            16 § Anmälan om skriftliga svar på frågor
          </note>
          <note n="d4e647cd">
            Skriftliga svar på följande frågor hade kommit in:
          </note>
          <note n="eedf767c">
            den 19 maj
          </note>
          <note n="808de14f">
            Hans Linde
          </note>
          <note n="8ce85f3b">
            Adnan Dibrani
          </note>
          <note n="eb9881c8">
            den 21 maj
          </note>
          <note n="8ed426ee">
            Gunilla Svantorp
          </note>
          <note n="21b811a4">
            Mats Pertoft
          </note>
          <note n="3d283f3b">
            Peter Rådberg
          </note>
          <note n="bf81a573">
            Carina Adolfsson Elgestam
          </note>
          <note n="ab400698">
            Lars Johansson
          </note>
          <note n="4e5d5222">
            Pia Nilsson
          </note>
          <note n="44327edb">
            Peter Persson
          </note>
          <note n="975d4c16">
            Christina Oskarsson
          </note>
          <note n="bf81a573">
            Carina Adolfsson Elgestam
          </note>
          <note n="183a0bab">
            Tomas Eneroth
          </note>
          <note n="9e5d62ba">
            Anders Karlsson
          </note>
          <note n="9e5d62ba">
            Anders Karlsson
          </note>
          <note n="ab400698">
            Lars Johansson
          </note>
          <note n="b6c8bd01">
            den 22 maj
          </note>
          <note n="808de14f">
            Hans Linde
          </note>
          <note n="b7c1fa76">
            Amineh Kakabaveh
          </note>
          <note n="3f089dc4">
            17 § Kammaren åtskildes kl. 16.44.
          </note>
          <note n="42cb1cbb">
            Förhandlingarna leddes
          </note>
          <note n="827ef96b">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
