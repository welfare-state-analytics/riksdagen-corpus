<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--98</head>
          <docDate when="2013-04-09">2013-04-09</docDate>
        </div>
      </front>
      <body>
        <div>
          <note n="41e4bd1a">
            ﻿
          </note>
          <note n="2b84731d">
            Riksdagens protokoll
          </note>
          <note n="f4d8fac8">
            2013/14:98
          </note>
          <note type="date" n="e27e786d">
            Onsdagen den 9 april
          </note>
          <note n="4c8958d5">
            Kl. 09:00 - 17:25
          </note>
          <note n="ba9cef95">
            1 § Justering av protokoll
          </note>
          <note n="e70d3706">
            Protokollet för den 3 april justerades.
          </note>
          <note n="85200825">
            2 § Anmälan om kompletteringsval
          </note>
          <note n="0c6bc84a">
            Talmannen meddelade att Centerpartiets riksdagsgrupp på grund
            av uppkommen vakans anmält Daniel Bäckström som suppleant i näringsutskottet
            under Erik A Erikssons ledighet.
          </note>
          <note n="24c04ea6">
            Talmannen förklarade vald under tiden den 9 april–18 juni till
          </note>
          <note n="e73f79a2">
            suppleant i näringsutskottet
          </note>
          <note n="7f46d08f">
            3 § Anmälan om fördröjt svar på interpellation
          </note>
          <note n="ac908de3">
            Följande skrivelse hade kommit in:
          </note>
          <note n="c27c9391">
            Interpellation 2013/14:400
          </note>
          <note n="46a155d7">
            Interpellation 2013/14:400 Tryckerimomsen
          </note>
          <note n="f3585a0a">
            Interpellationen kommer att besvaras måndagen den 28 april 2014.
          </note>
          <note n="26a9170a">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note n="5707a141">
            Rikard Jermsten
          </note>
          <note n="9bd2d379">
            4 § Anmälan om granskningsrapport
          </note>
          <note n="63f33962">
            Talmannen anmälde att följande granskningsrapport hade kommit
            in från Riksrevisionen:
          </note>
          <note n="5f099d22">
            5 § Ärenden för hänvisning till utskott
          </note>
          <note n="e7d44b11">
            Följande dokument hänvisades till utskott:
          </note>
          <note n="fc9a4353">
            6 § Ärenden för förnyad bordläggning
          </note>
          <note n="a24a52e2">
            Följande dokument bordlades för andra gången:
          </note>
          <note n="90297be3">
            7 § Fler bostäder åt unga och studenter
          </note>
          <note type="speaker" n="126e9800">
            Anf. 1 AMINEH KAKABAVEH (V):
          </note>
          <u who="amineh_kakabaveh_2a4ff8" xml:id="i-0d391804cec11268-0" n="ca130b1c">
            <seg n="5b979c5e">
              Herr talman! Vi i Vänsterpartiet är starkt kritiska till förslaget
              i betänkandet. Därför yrkar vi avslag på hela propositionen Fler
              bostäder åt unga och studenter som handlar om avsteg från kraven
              på tillgänglighet och användbarhet vid inredning av vind, förlängd
              tid för tidsbegränsade bygglov och undantag från krav på tekniskt
              samråd vid flyttning av bostäder.
            </seg>
            <seg n="e3aa53ec">
              Herr talman! Vi är överens om att det i dag råder en akut bostadsbrist
              i stora delar av Sverige, inte minst i storstadsregionerna. Enligt
              Boverket råder bostadsbrist i 126 av landets kommuner. Bostadsbristen
              innebär att trångboddhet och otrygghet breder ut sig. Följden
              blir att människors livssituation försvåras och att deras drömmar
              om frihet inskränks. Även arbetsmarknadens funktionssätt påverkas
              när människor tvingas tacka nej till arbete och studieplatser.
            </seg>
            <seg n="81bccd9f">
              Särskilt stor är avsaknaden av hyresrätter. Den extrema och växande
              bristen på hyresrätter drabbar främst – men inte bara – dem som
              inte är etablerade på bostadsmarknaden, till exempel ungdomar.
              Enligt Hyresgästföreningen är andelen unga mellan 20 och 27 år
              som bor i egen bostad, det vill säga bostadsrätt, eget hus eller
              hyresrätt med förstahandskontrakt endast 51 procent. Nästan var
              fjärde ung vuxen bor hemma hos föräldrarna, och drygt 25 000 unga
              vuxna bor i dag kvar hos sina föräldrar trots att de har egna
              barn och familjer.
            </seg>
            <seg n="fab7004b">
              Mot bakgrund av ovanstående kan man förvänta sig att en proposition
              som heter Fler bostäder åt unga och studenter ska innehålla åtgärder
              för att åstadkomma just detta. Så är emellertid inte fallet. Trots
              att man i propositionen både argumenterar för att det måste byggas
              mer och säger att unga och studenter har en svag position på bostadsmarknaden
              lyser de verkningsfulla förslagen med sin frånvaro.
            </seg>
            <seg n="1a570caa">
              Det har länge varit uppenbart att regeringen står handfallen
              inför bostadsbristen. Högeralliansens politik har fokuserat på
              att skapa fler andrahandsboenden genom att göra det mer lönsamt
              att hyra ut sin bostad eller delar av den. I övrigt har man lämnat
              ifrån sig alltmer av det som borde vara politikens ansvar till
              marknaden.
            </seg>
            <seg n="760a1623">
              Nu läggs alltså förslag fram om att bygga om tomma vindsvåningar
              till mindre lägenheter utan att behöva sätta in en hiss eller
              tillgänglighetsanpassa bostaden. Regeringen vill också att det
              av kommunens översiktsplan ska framgå hur man avser att tillgodose
              det långsiktiga behovet av bostäder och ge förlängd tid för tidsbegränsade
              bygglov samt ge undantag från krav på tekniskt samråd vid flyttning
              av byggnader.
            </seg>
            <seg n="9237255c">
              Dessa förslag skapar möjligtvis några nya bostäder på marginalen,
              men de löser knappast den rådande bostadsbristen för unga och
              studenter. Tvärtom tycks det som att en del av regeringens svar
              på bostadsbristen är att nöja sig med att bostäder som riktar
              sig till unga och studenter kan få ha lite sämre standard. Detta
              att man vill skapa fler andrahandsboenden – som per definition
              är otrygga boenden utan besittningsskydd – är kanske det främsta
              exemplet.
            </seg>
            <seg n="647e991c">
              Vänsterpartiets syn på bostaden skiljer sig markant från regeringens.
              Vi menar att bostad är en social rättighet. Därmed blir också
              bostadsbristen ett problem som politiken kan och bör ta ett aktivt
              ansvar för att lösa, och inte en fråga för marknaden. Landets
              unga måste ges möjligheter att skapa och planera sin framtid,
              flytta hemifrån och börja sina vuxenliv. Då är det avgörande att
              det finns tillgång till billiga hyresrätter, framför allt på orter
              där bostadsbristen är stor.
            </seg>
            <seg n="4ef8d449">
              Vänsterpartiet föreslår därför flera åtgärder för att få fart
              på byggandet och stärka hyresgästernas rättigheter. Vi vill införa
              ett statligt investeringsstöd för att stimulera ökat bostadsbyggande
              med inriktning på miljövänliga och tillgängliga hyresrätter med
              rimliga och förhandlade hyror. Vi har sagt att det i varje kommun
              ska finnas en bostadsförmedling som förmedlar bostäder på ett
              rättvist och förutsägbart sätt. Man ska inte behöva vara beroende
              av kontakter för att få en bostad.
            </seg>
            <seg n="5a04937a">
              Herr talman! Vi i Vänsterpartiet menar att de föreslagna undantagsreglerna
              drabbar människor som redan är missgynnade i samhällsplaneringen.
              Det gäller först och främst i och med att personer med funktionsnedsättning
              inte kan bo i dessa bostäder. Men det handlar också om att de
              boende inte kan ta emot gäster, vänner och familjemedlemmar med
              funktionsnedsättning i sin bostad. Vänsterpartiet menar att detta
              är fel väg att gå. Tillgängligheten är central för att människor
              med funktionsnedsättning ska kunna vara delaktiga i samhällslivet
              på lika villkor som andra.
            </seg>
            <seg n="7d6274af">
              Vi i Vänsterpartiet vill därför att bristande tillgänglighet
              ska utgöra grund för diskriminering. Efter ett förslag från bland
              andra Vänsterpartiet gjorde riksdagen den 14 juni 2012 ett tillkännagivande
              om att regeringen skyndsamt ska återkomma till riksdagen med ett
              lagförslag om förbud mot diskriminering på grund av bristande
              tillgänglighet. Mot bakgrund av detta tycks det märkligt att man
              föreslår lagändringar som i praktiken innebär undantag från den
              diskrimineringslagstiftning som man vill införa. Flera remissinstanser
              såsom Handikappförbunden och Diskrimineringsombudsmannen är av
              dessa skäl kritiska till förslaget.
            </seg>
            <seg n="451a4d79">
              Även förslagen om förlängd tid för tidsbegränsade bygglov respektive
              undantag från tekniskt samråd vid flyttning av byggnader har fått
              kritik utifrån ett tillgänglighetsperspektiv. I det första förslaget
              lyfts det fram att tillfälligt bygglov innebär att undantag från
              tillgänglighetskraven får göras.
            </seg>
            <seg n="7c968d83">
              Vi i Vänsterpartiet anser att en byggnad inte bör kunna vara
              otillgänglig under en längre tidsperiod än vad som är fallet i
              dag.
            </seg>
            <seg n="9da33564">
              När det gäller det andra förslaget om undantag från tekniskt
              samråd vid flyttning av byggnader framför både De Handikappades
              Riksförbund, DHR, och Handikappförbunden att det är motiverat
              att samråd kvarstår. DHR menar att detaljerna kring tillgänglighet
              och användbarhet förbises i bygglovsskedet och att det tekniska
              samrådet utgör en möjlighet att lyfta fram dessa frågor. Vi delar
              remissinstansernas bedömning.
            </seg>
            <seg n="7806d1ad">
              Vänsterpartiets syn är att fler, inte färre, bostäder och offentliga
              miljöer måste göras tillgängliga. Flera av förslagen i propositionen
              innebär en utveckling i motsatt riktning. Därför yrkar jag avslag
              på dessa förslag i propositionen och bifall till reservation 1
              från V och MP.
            </seg>
          </u>
          <note type="speaker" n="272e9297">
            Anf. 2 LARS ERIKSSON (S):
          </note>
          <u who="lars_eriksson_e0a5e2" xml:id="i-02e79c8549ca409e-0" n="6eba540f">
            <seg n="27148bba">
              Herr talman! Regeringen har presenterat en proposition med namnet
              Fler bostäder åt unga och studenter . Av namnet att döma får man
              bilden att det nu kommer förslag för att få i gång bostadsbyggandet
              för de 289 000 ungdomar som i dag saknar en egen bostad.
            </seg>
            <seg n="c9a59164">
              Regeringen har använt hela sin tid till att utreda i stället
              för att få i gång byggandet. Därför är det verkligen på tiden
              att denna proposition nu kommer på bordet.
            </seg>
            <seg n="5b640c0f">
              Från oppositionens sida har vi framfört en omfattande kritik
              gentemot regeringen för att det har byggts för lite bostäder åt
              unga och studenter.
            </seg>
            <seg n="e21ee41a">
              Studentorganisationerna har varit mycket kritiska, för att inte
              tala om studenterna själva. Unga på väg in till sina första jobb
              på arbetsmarknaden har fått avstå från att flytta dit jobben har
              funnits för att de har saknat en bostad. Studenter har hoppat
              av utbildningar eller valt att inte påbörja dem på grund av bostadsbristen.
              Och handelskamrar runt om i landet har varnat för hämmande tillväxt
              om bostadsbyggandet inte får fart.
            </seg>
            <seg n="915309a3">
              Kort sagt har det varit en massiv kritik mot regeringen och de
              borgerliga partierna för bristen på förslag som leder till ökat
              bostadsbyggande.
            </seg>
            <seg n="2427c66b">
              Regeringen har haft åtta år på sig att lägga fram förslag som
              ger effekt. Man har inte kommit med särskilt många förslag, och
              väldigt få förslag har haft någon direkt effekt.
            </seg>
            <seg n="c8a03a77">
              Herr talman! I dag behandlar riksdagen regeringens proposition
              om fler bostäder åt unga och studenter. Men var är de skarpa förslagen?
              Var är förslagen som svarar upp emot den bostadsbrist som i dag
              råder för ungdomar och studenter?
            </seg>
            <seg n="074680a2">
              Det kanske kommer som en nyhet för regeringen, men för att komma
              till rätta med bostadsbristen måste det byggas fler bostäder.
              Det är genom ett ökat bostadsbyggande som problemet med bristen
              på bostäder, i det här fallet åt unga och studenter, kan få en
              lösning.
            </seg>
            <seg n="068787e2">
              Regeringen har tänkt sig att unga och studenter ska hyra i andra
              hand till marknadshyra utan möjlighet att i efterhand få rätt
              att få tillbaka oskälig hyra, att de ska bo på föräldrarnas tomt
              i en större friggebod – vilket bygger på att föräldrarna äger
              en tomt – eller att de, enligt det förslag som vi i dag har på
              bordet, ska hoppas att det blir en vindslägenhet som de kan hyra.
            </seg>
            <seg n="952047d2">
              Jag ska vara klar om vår uppfattning. Vi tycker att det är bra
              att unga och studenter får möjlighet att hyra lägenhet i andra
              hand. Men vi tror inte på marknadshyror.
            </seg>
            <seg n="671c3720">
              Nu kommer uppgifter om att uthyrningen av andrahandslägenheter
              ökat men även att marknaden låser sig genom att färre bostäder
              är ute till försäljning och spekulationen ökar. Det är en utveckling
              som regeringen bär ansvaret för.
            </seg>
            <seg n="024273cd">
              Vi har inget emot att man får bygga större friggebodar, men vi
              tror inte att lösningen är att hänvisa unga och studenter till
              friggebodar.
            </seg>
            <seg n="b60a66a1">
              Vi har inget emot avsteg från kraven på tillgänglighet och användbarhet
              för inredning av bostäder på högst 35 kvadratmeter på en vind.
            </seg>
            <seg n="c0c92ce1">
              Ett förslag om dispens från kravet på hiss ända upp till vindsplan
              har vi själva motionerat om 2011. Men då var det ett omöjligt
              förslag för regeringen att gå med på, vilket det inte tycks vara
              i dag. Men att gå med på socialdemokratiska förslag är inte sällsynt
              för vår pressade regering som nu hoppas på omval.
            </seg>
            <seg n="cbc56ca4">
              Herr talman! Regeringen skriver i propositionen: Regeringens
              bostadspolitik syftar till att bostadsbyggandet ska öka, vilket
              i första hand sker genom nybyggnad.
            </seg>
            <seg n="302801f3">
              En proposition med titeln Fler bostäder åt unga och studenter
              kunde därför ha förväntats innehålla förslag om kraftfulla åtgärder
              för att öka utbudet av bostäder för dessa grupper, inte minst
              genom nybyggnad. Var i denna proposition finns förslagen om att
              öka bostadsbyggandet för unga och studenter?
            </seg>
            <seg n="77899dcc">
              Vi menar att de framlagda förslagen om att underlätta inredningen
              av vindar med mera är långt ifrån tillräckliga om man på allvar
              vill komma till rätta med bostadsbristen.
            </seg>
            <seg n="e6c92047">
              Socialdemokraterna har lagt fram flera förslag som kan få i gång
              en nödvändig nyproduktion av bostäder som är lämpliga för unga
              och studenter.
            </seg>
            <seg n="b77d2a6c">
              Vi är kritiska mot bristen på fler verksamma förslag i propositionen
              men ställer oss bakom de förslag som regeringen nu trots allt
              har lagt fram. Men vår kritik är att det är för lite och inte
              alls svarar mot behovet.
            </seg>
            <seg n="f278c731">
              Den uppmärksamme har säkert redan konstaterat att det redan i
              dag är möjligt att göra avsteg från tillgänglighetskrav och anpassning.
            </seg>
            <seg n="07dd7892">
              Men förutsättningarna för avsteg från krav på tillgänglighet
              och användbarhet vid inredning av vindar och små bostäder är inte
              klarlagda i lagtext. Det blir det med denna lag.
            </seg>
            <seg n="7eb9ea16">
              För vår del har vi varit noga med att dessa vindslägenheter på
              upp till 35 kvadratmeter inte ska kunna slås ihop och bilda större
              lägenheter och därmed bli tillgängliga för andra grupper än just
              studenter och unga.
            </seg>
            <seg n="cc23c786">
              Genom att det tydliggörs att en sammanslagning av lägenheter
              är anmälningspliktig, eftersom det ändras i planlösningen, kommer
              det att krävas ett startbesked från kommunen genom Byggnadsnämnden.
              Därmed är det inte bara att slå ihop dessa lägenheter till större.
              Det tycker vi är bra.
            </seg>
            <seg n="ed89227d">
              Vi kan acceptera avsteg från kraven på tillgänglighet och användbarhet
              på dessa lägenheter, då de är tänkta att bebos under en begränsad
              tid.
            </seg>
            <seg n="fa9c37fe">
              När det gäller förslaget om att underlätta inredning av nya bostäder
              på vindar kunde detta ha åtgärdats genom att man hade antagit
              vårt förslag som vi lade fram 2011. Då var nytillskottet av studentbostäder
              256, inte i Helsingfors, inte i Uppsala, inte i Lund utan i hela
              landet.
            </seg>
            <seg n="46612ac8">
              Så såg det ut 2011 när vi väckte den motionen. Då var ni nöjda
              med utvecklingen.
            </seg>
            <seg n="1fcb7c04">
              Hade vårt förslag antagits redan då hade vi tjänat tid, och fler
              studenter och unga hade i dag haft en bostad.
            </seg>
          </u>
          <note type="speaker" n="24d6b1b4">
            Anf. 3 OSKAR ÖHOLM (M):
          </note>
          <u who="oskar_oholm_1b5cdf" xml:id="i-49052f84f9cd48a3-0" n="8a020506">
            <seg n="4713f881">
              Herr talman! Om man som jag har problem med att man är lite morgontrött
              är det tur att man ibland får börja dagen med att lyssna på Amineh
              Kakabaveh och Lars Eriksson. Då vaknar man nämligen till liv och
              känner: Det här är en verklighetsbeskrivning jag inte stämmer
              in i utan får försöka rätta till lite grann.
            </seg>
            <seg n="d7eb9d7a">
              Jag skulle vilja säga – om jag får börja på det sättet – att
              en del av uppdraget när man är politiskt engagerad är att förklara
              hur ibland ganska komplicerade och tekniska lagstiftningsförslag
              faktiskt påverkar människor i samhället. Det tror jag är en utmaning
              för alla oss som är politiskt engagerade, men frågan är om inte
              just arbetet i civilutskottet är ett gott exempel på hur det där
              ofta kan bli väldigt tydligt.
            </seg>
            <seg n="6b6f64d9">
              Vi ska lite senare under våren tala om samordning av plan- och
              bygglagen och miljöbalkens bullerregler. Folk tittar då förvånat
              på en och undrar hur det ska ge fler bostäder – tills man börjar
              prata om att det handlar om att kunna bygga bostäder i täta städer,
              där folk vill bo.
            </seg>
            <seg n="7793b767">
              Vi ska också senare i eftermiddag, just i det här utskottet,
              ha en diskussion om bestämmelser om färdigställandeskydd och föra
              över det i en ny lag. Även det är ganska tekniskt, tills man förklarar
              att det i grunden handlar om att människor måste kunna känna sig
              trygga med att deras hem byggs på rätt sätt – de ska inte behöva
              ringa Arga snickaren när huset är färdigbyggt.
            </seg>
            <seg n="b8f93a91">
              Herr talman! Tack och lov dyker det sedan upp propositioner som
              är vad de heter, som talar klarspråk direkt och där förslaget
              är vad som står i titeln: Fler bostäder till unga och studenter
              . Jag tror att vi alla har problembilden klar för oss – under
              alldeles för lång tid har det byggts alldeles för lite, och kanske
              allra hårdast drabbas de unga som inte kan flytta hemifrån eller
              de studenter som måste börja fundera på om de verkligen kan tacka
              ja till en studieplats när de inte vet om de kan hitta någonstans
              att bo.
            </seg>
            <seg n="52deb816">
              Låt mig därför säga följande: Jag tycker att det är glädjande
              att så många människor i vårt land väljer att läsa vidare efter
              gymnasiet. Följer man utvecklingen de senaste åren ser man att
              studenterna verkligen har blivit fler; i dag pratar vi om bortåt
              300 000 helårsstudenter. Man ser också i statistiken att allt
              fler går direkt från gymnasieskolan till en högre utbildning.
            </seg>
            <seg n="e3770c4a">
              Det tror jag i grunden är bra, inte bara för att det för dem
              själva naturligtvis innebär en investering i högre lön och större
              möjligheter utan också för att det är bra för Sverige som land.
              Det stärker vår konkurrenskraft, och det bidrar till att fler
              människor kan komma i arbete och därmed bidra till mer skatteintäkter
              som vi kan använda för att finansiera viktiga verksamheter i välfärden.
            </seg>
            <seg n="bf5105f3">
              Jag tycker också – och jag vill börja i den änden, för det är
              just studentbostäder vi talar om – att Alliansen verkligen har
              visat att vi tar ansvar för utvecklingen. Det gör vi genom att
              flera gånger höja studiemedlen och höja det fribelopp man kan
              tjäna innan studiemedlen börjar trappas ned.
            </seg>
            <seg n="f30ea167">
              Resultatet av den politiken beskrevs allra bäst, och kanske mest
              objektivt, av Centrala studiestödsnämnden häromveckan när de konstaterade
              att studiemedlets köpkraft aldrig har varit så stor som den är
              i dag. Kanske ännu viktigare är att allt fler studenter upplever
              att studiemedlen täcker de kostnader de har, och de flesta tycker
              att deras sociala situation är ganska eller mycket bra.
            </seg>
            <seg n="8ae2870d">
              Allt detta är alldeles utmärkt, men om utvecklingen ska fortsätta
              framåt ställs tuffa krav på en politik som skapar fler bostäder.
              Med den proposition vi tar ställning till i dag skulle jag vilja
              påstå att vi tar ytterligare ett steg för att bostäderna för studenter
              ska bli fler, billigare och enklare att bygga. Ska man lyckas
              med det krävs politiskt ledarskap, och ett exempel på det är just
              ambitionen att våga börja se över regelverk – börja titta på vilka
              hinder som faktiskt står i vägen för att man ska kunna bygga de
              där bostäderna. Det gäller kanske framför allt de minsta bostäderna.
            </seg>
            <seg n="4dd3befd">
              Delar av regelverket handlar förstås om lagstiftning, och det
              är det vi i och med propositionen diskuterar i dag. Det handlar
              till exempel om just förlängning av tillfälliga bygglov, för att
              på det sättet kunna se till att fler bostäder kommer på plats.
              Ett exempel är Upplands Väsby, där jag var häromdagen och där
              man pratar om att de om ungefär tio år ska utveckla en del av
              staden. Just nu är det bara en stor parkeringsplats och lite lervälling,
              men om tio år ska de börja bygga där. Fram till dess är det tillfälliga
              bygglov; de bygger studentbostäder precis bredvid järnvägsstationen.
              Det är ett alldeles utmärkt exempel på hur tillfälliga bygglov
              kan vara bra här och nu.
            </seg>
            <seg n="80fecebb">
              Propositionen innehåller även exempel på förslaget att ändra
              regelverket för att kunna bygga på vindar och outnyttjade utrymmen,
              och den innehåller dessutom skärpta krav på kommunen att i sin
              översiktsplan ange hur man långsiktigt tänker arbeta för att tillgodose
              behovet av bostäder.
            </seg>
            <seg n="66c67706">
              Allt är bra förslag, tycker jag, men det är samtidigt – och det
              är viktigt att påpeka – bara en del av den regelförenkling regeringen
              har initierat på området. De förslag vi diskuterar i dag föreslås
              ju träda i kraft den 1 juli i år, och det är faktiskt samma datum
              som Boverket räknar med att deras nya byggregler för små bostäder
              ska kunna träda i kraft. Det handlar om ett nytt, förenklat regelverk
              som myndigheten har utrett på uppdrag av Alliansen.
            </seg>
            <seg n="28a24bad">
              Herr talman! Då hamnar man återigen i diskussionen om den kanske
              språkliga muren: Vad betyder det här i verkligheten? Uppdraget
              till Boverket var nämligen just att gå igenom lagar, förordningar,
              föreskrifter, vägledningar och allt det byråkratiska för att titta
              på var regelförenklingarna kan göras. Själva lagarna är det vi
              fattar beslut om i dag och det som diskuteras i propositionen.
            </seg>
            <seg n="fbe42759">
              Poängen är dock att även andra byggregler förenklas samtidigt
              som de lagarna träder i kraft. Det handlar om sådant som utformningen
              av sovrum och hygienrum, sammanslagna funktioner man talar om
              och en lång rad andra förändringar – som samtliga syftar till
              att öka byggandet, sänka kostnaderna och minska regelbördan.
            </seg>
            <seg n="b47c5bce">
              Herr talman! Förändringarna ska också läggas till det vi redan
              har gjort. Jag företräder en politisk allians som också har avsatt
              ekonomiska resurser för att hjälpa kommuner att hitta byggbar
              mark – mer mark där studentbostäder kan byggas. Den har avsatt
              50 miljoner för att utveckla innovativa projekt för ungas boende,
              för att fler ska kunna lära sig av goda exempel. Det är dessutom
              en politisk allians som äntligen, skulle jag vilja säga, har skapat
              ordning och reda på andrahandsmarknaden med trygga och transparenta
              villkor.
            </seg>
            <seg n="7cd0c823">
              I dag tar vi alltså ytterligare ett steg. Ser man till den sammantagna
              effekten av våra förslag innebär de faktiskt radikalt minskade
              kostnader för att bygga student- och ungdomsbostäder. Det säger
              även Boverket när de går igenom det – de har pratat om beräkningar
              som visar på uppemot 25 procent minskade kostnader för att bygga
              de minsta lägenheterna. Den siffran innebär en kostnadssänkning
              som är större än de mest generösa buden i det subventionstänkande
              som är oppositionens enda motbud.
            </seg>
            <seg n="e95498b8">
              Jag skulle alltså vilja påstå, herr talman, att det med de beslut
              vi fattar i dag blir fler som kan vara med och bygga bostäder
              som unga och studenter har råd att efterfråga. Det är bra för
              Sverige, det är bra för arbetslinjen och det är bra för vårt lands
              konkurrenskraft. Det innebär också att vi tar ansvar för en politik
              som gör att fler människor får känna den trygghet och frihet som
              en egen bostad innebär. Det är väldigt positivt, och jag vill
              därför yrka bifall till utskottets förslag i betänkandet.
            </seg>
            <seg n="ce30a695">
              (Applåder)
            </seg>
          </u>
          <note type="speaker" n="583ff6ca">
            Anf. 4 AMINEH KAKABAVEH (V) replik:
          </note>
          <u who="amineh_kakabaveh_2a4ff8" xml:id="i-0d391804cec11268-1" n="ca130b1c">
            <seg n="b1db9fec">
              Herr talman! Jag skulle vilja fråga Oskar Öholm varför regeringen
              inte har väntat tills propositionen om tillgänglighet har vunnit
              laga kraft. Vi vet att regeringen är helt desperat och kommer
              med desperata förslag – till exempel detta, som faktiskt går stick
              i stäv med den lagstiftning som är på gång och med det alla handikappförbund
              och andra remissinstanser har skrivit. De har kritiserat detta
              i alla delar av den propositionen.
            </seg>
            <seg n="b0457fa1">
              Varför har ni inte väntat? Propositionen är nu i riksdagen, och
              vi ska snart ta ställning till den. Hur har ni tänkt?
            </seg>
          </u>
          <note type="speaker" n="b799a54f">
            Anf. 5 OSKAR ÖHOLM (M) replik:
          </note>
          <u who="oskar_oholm_1b5cdf" xml:id="i-49052f84f9cd48a3-1" n="8a020506">
            <seg n="f29d1eb7">
              Herr talman! Det är fascinerande att först, i Amineh Kakabavehs
              huvudanförande, bli anklagad för att regeringen gör för lite och
              för att det tar för lång tid att komma till beslut – för att sedan
              i replikskiftet svara på frågan varför vi inte har väntat med
              att fatta beslut. Det tycker jag är ett bra exempel på att man
              kan bli kritiserad vad man än gör.
            </seg>
            <seg n="f30e09c9">
              När det gäller de förslag som finns i propositionen, till exempel
              möjligheten att inreda en vind utan att hissen går hela vägen
              upp, har Amineh Kakabaveh rätt i att det innebär att man gör ett
              undantag från reglerna om tillgänglighet. Jag tror dock att det
              är viktigt att komma ihåg att det är ett väl definierat undantag
              – det innebär inte att vi helt och hållet säger att vi inte ska
              bry oss om tillgänglighetskrav i lagstiftningen, tvärtom. Mycket
              av det kommer till exempel kanske i den proposition som Amineh
              Kakabaveh talar om, och det är en viktig del. Den finns i plan-
              och bygglagen. Det här handlar dock om ett väl avgränsat undantag.
            </seg>
            <seg n="b4b10657">
              Amineh Kakabaveh och Vänsterpartiet säger hela tiden nej till
              alla regelförenklingar, vad det än är – även om det, som Amineh
              Kakabaveh faktiskt var inne på, kanske faktiskt kan ge några fler
              bostäder på marginalen. Jag tyckte att det var intressant att
              hon formulerade det så. Man gör en förändring som på marginalen
              ger några fler bostäder, och man lägger till ytterligare förändringar
              som ger några till. Man lägger till en ny lagstiftning om andrahandsuthyrning
              som gör att ytterligare några får någonstans att bo, och man fortsätter
              med den här typen av beslut – lägger pusselbit efter pusselbit
              som allihop leder till förenklingar. Men Vänsterpartiet röstar
              nej till allihop.
            </seg>
            <seg n="f7c16208">
              Det vore intressant att få höra om det finns någon regelförenkling
              Vänsterpartiet faktiskt är berett att ställa upp på och som kan
              ge fler bostäder.
            </seg>
          </u>
          <note type="speaker" n="afd26637">
            Anf. 6 AMINEH KAKABAVEH (V) replik:
          </note>
          <u who="amineh_kakabaveh_2a4ff8" xml:id="i-0d391804cec11268-2" n="ca130b1c">
            <seg n="523bf8ef">
              Herr talman! Det är intressant att det finns över 300 000 ungdomar
              i vårt land som har behov av en bostad och att man tror att några
              bostäder på vindsvåningar skulle lösa problemet. Som jag sade
              är regeringen totalt desperat och därför kommer med desperata
              förslag. De tror att detta kommer att lösa bostadsbristen.
            </seg>
            <seg n="fb53997a">
              Vi i Vänsterpartiet säger att sekundära bostäder och de här desperata
              försöken inte löser situationen. Det måste finnas mer politiska
              muskler och fler politiska lösningar, och det är inte politiska
              lösningar att berika människor som redan är villaägare eller bostadsrättshavare.
              Det är dem som ni hjälper att få ännu mer. Och vilka är det som
              är i beroende? Jo, det är de som har en svag situation på bostadsmarknaden.
            </seg>
            <seg n="7d51dc6f">
              Med det här förslaget skiljer ni dessutom på människor och människor.
              Varför skulle inte funktionshindrade, ungdomar, studenter, familjer
              och kanske äldre far- eller morföräldrar kunna få samma rättighet
              som alla andra?
            </seg>
            <seg n="1bc4a995">
              Vi har väldigt klara och tydliga ställningstaganden. Med Vänsterpartiets
              förslag kommer det att byggas mer än 20 000 hyresrätter där unga
              kan bo och betala förhandlade hyror. Det kommer att bli en bättre
              situation för dem än med era förslag. Så är det.
            </seg>
          </u>
          <note type="speaker" n="ce28db75">
            Anf. 7 OSKAR ÖHOLM (M) replik:
          </note>
          <u who="oskar_oholm_1b5cdf" xml:id="i-49052f84f9cd48a3-2" n="8a020506">
            <seg n="224d85e4">
              Herr talman! Amineh Kakabaveh formulerade sig ungefär så här:
              Vi är klara och tydliga med vad vi vill. Det är jag beredd att
              hålla med om. Problemet är att den tydligheten mest handlar om
              att säga nej till förenklingar, säga nej till förbättringar och
              säga nej till precis alla de pusselbitar som kan göra att bostäderna
              blir fler.
            </seg>
            <seg n="38c7edee">
              Sedan säger hon att man måste ha politiska muskler och försöker
              måla upp en bild av att vi bara behöver trycka på en knapp. Låt
              oss vara ärliga med att det innebär subventioner som inte har
              hjälpt förut. Ni är inte överens på den andra sidan i politiken
              om hur de ska utformas, hur stora de ska vara eller vem de ska
              gå till, utan det finns någon sorts dröm om att det där löser
              sig, och så röstar man nej till allting annat så länge.
            </seg>
            <seg n="0ccdd716">
              Titta på de delar som vi nu föreslår. Det är några enkla lagstiftningsförslag.
              Jag försökte också beskriva att mycket av det vidare utvecklingsarbetet
              för att förenkla regelverket är sådant som Boverket självt gör
              i sina föreskrifter och förordningar och som träder i kraft samtidigt
              som detta. Sammantaget kan det ge uppemot 25 procents lägre kostnader
              för att bygga studentbostäder. Är det bra eller dåligt? Vårt besked
              är tydligt: Det är bra. Amineh Kakabaveh tycker att det är fel,
              att det fortsatt ska vara lika dyrt att bygga dem som i dag.
            </seg>
            <seg n="8dbb56a0">
              Vi har ändrat lagen för privatuthyrning och höjt schablonavdragen
              för att se till att fler vill hyra ut en bostad som man för tillfället
              inte behöver. Vi ser nu efter ett år att det har blivit en succé
              och ett ordentligt ökat utbud av lägenheter. Är det bra eller
              dåligt? Vi är tydliga med att vi tycker att det är bra. Amineh
              Kakabaveh är lika tydlig med att hon är emot det och vill rösta
              emot det.
            </seg>
            <seg n="2aa09d17">
              Ska man lyckas med den här politiken måste man inse att man inte
              löser allt med att bara trycka på en knapp, utan man måste vara
              noggrann, gå igenom de förändringar man vill ha, ändra lagstiftning
              och regelverk där det behövs och lägga pusselbitarna ihop för
              att se till att bostäderna blir fler, billigare och enklare att
              bygga. Det är precis det vi gör.
            </seg>
          </u>
          <note type="speaker" n="7583dd2e">
            Anf. 8 LARS ERIKSSON (S) replik:
          </note>
          <u who="lars_eriksson_e0a5e2" xml:id="i-02e79c8549ca409e-1" n="6eba540f">
            <seg n="7cbed082">
              Herr talman! Först vill jag säga att vi från Socialdemokraternas
              sida är för att man genomför regelförändringar och effektiviserar
              i politiken. Som jag tidigare sagt här är vi för förslaget om
              regelförenklingar, vilket i grunden är ett förslag i en socialdemokratisk
              partimotion i kammaren.
            </seg>
            <seg n="35c39491">
              Herr talman! När man lyssnar på Oskar Öholm tror man att han
              måste vara Sveriges och den här riksdagens mest nöjda politiker
              när det gäller tillståndet på den svenska bostadsmarknaden. Det
              är ju kliniskt fritt från en enda självrannsakan för att inte
              ha gjort tillräckligt.
            </seg>
            <seg n="45615e04">
              Oskar Öholm säger att Alliansen verkligen har visat att man tar
              ansvar för utvecklingen för studenterna. Ja, i propositionen redovisar
              ni statistik över nytillskott av studentbostäder. År 2012 byggdes
              541, 2011 byggdes 256 och 2010 byggdes 266 studentbostäder. Det
              tycker jag verkligen är en fin bild som visar att man tar ansvar
              för den här utvecklingen. Detta är inga nya siffror. Det har ju
              varit så här under en tid.
            </seg>
            <seg n="20efab8e">
              De skarpa förslagen behöver man inte vänta på. De skarpa förslagen
              hade ni kunnat lägga från dag ett. Det är åtta år som ni ska ta
              ansvar för. Den här situationen har inte uppkommit i går. Efter
              åtta år står ni här i dag och lägger fram en proposition med rubriken
              Fler bostäder åt unga och studenter , och den innehåller undantag
              från hisskrav.
            </seg>
          </u>
          <note type="speaker" n="687d6578">
            Anf. 9 OSKAR ÖHOLM (M) replik:
          </note>
          <u who="oskar_oholm_1b5cdf" xml:id="i-49052f84f9cd48a3-3" n="8a020506">
            <seg n="ea946959">
              Herr talman! Lars Eriksson säger att man är för propositionen,
              för att göra regelförenklingar, för att gå igenom det som styr
              utformningen av de minsta bostäderna och att göra någonting åt
              det för att det ska bli billigare och enklare. Då är det ju en
              väldig tur att vi har en alliansregering som är överens om hur
              sådana förenklingar ska göras.
            </seg>
            <seg n="355f0b2e">
              I oppositionens förslag är man djupt splittrad i synen på precis
              detta. Då kan Lars Eriksson vara glad att han kan rösta ja till
              vårt förslag i dag, för med den regering som han hoppas få till
              stånd efter valet är det uppenbarligen slut på det här arbetet.
              Det finns ingen samsyn på den sidan av politiken för att fortsätta
              arbetet, utan då är det bara subventioner som inte har fungerat
              förut och som inte ens kommer i närheten av den låga nivå på kostnaderna
              som vi nu hoppas på att åstadkomma med förenklingarna.
            </seg>
            <seg n="611965ba">
              Jag tycker absolut att det alltid i politiken och generellt finns
              anledning att vara självkritisk och fundera på vad man hade kunnat
              göra bättre och vad man hade kunnat formulera eller utveckla på
              ett annat sätt.
            </seg>
            <seg n="8ad0d700">
              Vi har gått igenom den tuffaste krisen sedan 30-talet. Det vi
              såg var att bostadsbyggandet fick ta en stor smäll, inte bara
              i Sverige utan i hela Europa. Särskilt allvarligt var det kanske
              i Sverige, eftersom vi redan före krisen, sedan 20 år tillbaka,
              hade byggt färre bostäder än många jämförbara länder.
            </seg>
            <seg n="d626c331">
              Jag är glad att Lars Eriksson och Socialdemokraterna stöder propositionen
              i dag. Vi är nu överens om att regelförenkling för studentbostäder
              kanske inte är hela lösningen men en del av pusslet för att få
              ned kostnaderna och göra regelverket enklare. Då undrar jag vilka
              regelverk Lars Eriksson tror att han tillsammans med Miljöpartiet
              och Vänsterpartiet i fortsättningen skulle vilja titta på och
              som han tror att det går att få en majoritet för om olyckan är
              framme och det blir maktskifte till hösten.
            </seg>
          </u>
          <note type="speaker" n="28bca1cc">
            Anf. 10 LARS ERIKSSON (S) replik:
          </note>
          <u who="lars_eriksson_e0a5e2" xml:id="i-02e79c8549ca409e-2" n="6eba540f">
            <seg n="6c816c53">
              Herr talman! Oskar Öholm fortsätter på samma sätt som han inledde.
              Det är bara grönt och vackert i den politik som regeringen föreslår
              när det gäller bostadsbyggande för studenter och unga. Det finns
              inte tillstymmelse till kritik i detta.
            </seg>
            <seg n="d5b99f29">
              Oskar Öholm säger att det kan komma att behövas även andra förslag.
              Nu har ni haft åtta på er. Vilka förslag är det som Oskar Öholm
              inte har fått igenom med den här regeringen och allianspartierna
              för att öka bostadsbyggandet för studenter och unga? Ni har haft
              åtta år på er. Det är dags för bokslut nu när det gäller de förslag
              som skulle ha kommit från regeringen om bostadsbyggandet för studenter
              och unga. Det finns ingen tid kvar nu för att lägga fram fler
              förslag. Utifrån den bild ni har sett under åtta års tid kommer
              den här propositionen som innehåller ett gammalt s-förslag, vilket
              ni tidigare har sagt nej till.
            </seg>
            <seg n="0d7d3f18">
              Sedan tar Oskar Öholm upp både sin och bostadsministerns favoritgren,
              och det är att gå lös på subventioner. Det är en del av frukosten,
              tror jag, hos Oskar och bostadsministern. Då vill jag bara säga
              att det byggdes fler bostäder för studenter under vår tid. Det
              byggdes tre gånger så mycket som under er tid, enligt den statistik
              som redovisas när det gäller nytillskott. Å andra sidan säger
              ni att under hela den här tiden har det alltid varit ett lågt
              bostadsbyggande. Ja, men det byggdes faktiskt fler lägenheter
              för studenter under vår tid. Kan inte Oskar Öholm erkänna att
              den politiken ändå hade någon effekt?
            </seg>
          </u>
          <note type="speaker" n="e1283862">
            Anf. 11 OSKAR ÖHOLM (M) replik:
          </note>
          <u who="oskar_oholm_1b5cdf" xml:id="i-49052f84f9cd48a3-4" n="8a020506">
            <seg n="86e5cfa3">
              Herr talman! Lars Eriksson efterlyser självkritik och ödmjukhet,
              om jag tolkar honom rätt. Låt mig därför börja i den ändan. Jag
              håller med om att det kanske särskilt på väg in i en valrörelse
              är lätt att börja formulera sig skarpt mot varandra, pekar finger
              och säga: Under er tid byggdes det si och så mycket, och ni har
              gjort för lite.
            </seg>
            <seg n="ab453168">
              Kan vi inte i stället försöka vända det som vi ändå måste vara
              överens om, nämligen den långsiktiga oförmågan i Sverige att bygga
              så mycket bostäder som behövs för studenter, äldre och människor
              mitt i livet? Över huvud taget har vi inte lyckats. Det gäller
              inte bara den regering som Lars Eriksson stödde. Vi har inte kommit
              så lång som vi hade hoppats denna mandatperiod heller – mycket
              på grund av en tuff ekonomisk kris.
            </seg>
            <seg n="d98dd3a8">
              Vi ser dock tydliga tecken på att det är på väg att vända. Förra
              året, 2013, vände byggandet uppåt med över 50 procent för flerbostadshus.
              Det visar både att det är på väg åt rätt håll och att mycket av
              det som har beslutats har börjat få effekt.
            </seg>
            <seg n="6693ed36">
              Lars Eriksson säger anklagande att vi har haft åtta år på oss.
              Ja, sammanlagt har regeringen lagt fram 112 förslag, vilket Stefan
              Attefall redovisade. Mycket handlar om att få en bostadsmarknad
              som fungerar bättre än vad den gör i dag och att se till att fler
              vill vara med och investera och ta ansvar. Annat handlar om att
              få ett regelverk som är tydligare och enklare – det som gäller
              just studenter diskuterar vi här i dag. Det handlar också om att
              utnyttja det befintliga beståndet på ett smartare och mer effektivt
              sätt, till exempel genom privatuthyrningslagen, som varit en succé
              och inneburit ett mycket större utbud.
            </seg>
            <seg n="6c024cf1">
              Den politiska konflikten står mellan att fortsätta detta reformarbete
              för att utveckla svensk bostadspolitik och att vända bakåt och
              återgå till subventioner med en politisk ledning som inte är överens
              internt och där det inte blir en enda förenkling utan bara nya
              utredningar.
            </seg>
          </u>
          <note type="speaker" n="d7e20341">
            Anf. 12 NINA LUNDSTRÖM (FP):
          </note>
          <u who="nina_lundstrom_bfbd4f" xml:id="i-63556a45fd6a2f53-0" n="ca357c46" next="i-3b140a4c36423e16-0">
            <seg n="c97684d9">
              Herr talman! Vi debatterar en viktig proposition som syftar till
              att underlätta byggandet av små hyresrätter och boende för studenter.
              Det är glädjande att det är en bred majoritet i riksdagen för
              de förslag som finns i propositionen.
            </seg>
            <seg n="d29bc82e">
              Regeringen har lagt fram en rad förslag för hur bostadsmarknaden
              kan förbättras. Under våren får vi anledning att återkomma i debatten
              till de olika förslag som finns. Det handlar om att underlätta,
              ta bort hinder och förenkla, vilket är mycket viktigt. Oskar Öholm
              var också inne på andra förslag som riksdagen har fattat beslut
              om, exempelvis att öka konsumtionsutrymmet för studerande, vilket
              har varit nog så viktigt och behöver framhållas.
            </seg>
            <seg n="cdf3a554">
              Steg för steg ses regelverk över för att minska hinder och krångel
              på olika sätt. Bostadsmarknaden är viktig för tillväxt, för arbetsmarknad,
              för frihet, för socialt ansvar och naturligtvis för alla våra
              unga.
            </seg>
            <seg n="3889045e">
              Det finns andra uppdrag än det vi diskuterar i dag. Boverket
              har fått i uppdrag att föreslå de ändringar som behövs för att
              underlätta byggandet av bostäder för unga och studenter.
            </seg>
            <seg n="6dccc7e9">
              Det har även gjorts andra åtgärder under åren, bland annat när
              det gäller stödet för inventering av lämplig mark för att bygga
              studentbostäder och stödet för innovativt byggande av bostäder
              för unga och studenter.
            </seg>
            <seg n="0f1fa2fe">
              Vidare har nya regler för privatuthyrning och sänkt schablonavdrag
              för uthyrning införts. Flera lärosäten har fått i uppdrag att
              underlätta boende för studerande. Dessutom undantas fastighetsavgiften
              för nyproducerade hyresrätter de första 15 åren.
            </seg>
            <seg n="6a514b46">
              Det handlar alltså om en mängd olika åtgärder. Men är vi nöjda?
              Nej, det är klart att vi fortsätter med reformerna.
            </seg>
            <seg n="4db5c654">
              I propositionen föreslår regeringen att riksdagen antar ett antal
              ändringar i plan- och bygglagen. Dessa rör flera områden. Lagförslaget
              innebär att det ska framgå av översiktsplanerna i kommunerna hur
              kommunen avser att tillgodose det långsiktiga behovet av bostäder.
            </seg>
            <seg n="180015e2">
              Som redan nämnts i debatten föreslås också att hisskravet ska
              få undantas för mindre vindsbostäder. Jag noterar att Vänsterpartiet
              inte berör det faktum att denna möjlighet redan finns. Skälet
              till lagförändringen handlar om att utfallet i byggnadsnämnderna
              har varit olika vad gäller denna möjlighet.
            </seg>
            <seg n="2fd3fb46">
              Låt mig vara tydlig med att tillgänglighetsfrågorna är viktiga
              för Folkpartiet, men vi står bakom detta förslag.
            </seg>
            <seg n="f2bb693c">
              Propositionen föreslår också tidsbegränsat bygglov, vilket ska
              få ges för högst tio år och kunna förlängas med högst fem år i
              taget.
            </seg>
            <seg n="05ea3bc3">
              Ett annat förslag är att det inte ska behövas något tekniskt
              samråd för att flytta enstaka enkla byggnader, om inte byggnadsnämnden
              beslutar om något annat.
            </seg>
          </u>
          <note n="0053097e">
            Dessa lagändringar ska träda i kraft den 1 juli 2014 liksom Boverkets
            översyn av regler för att ytterligare underlätta.
          </note>
          <u who="nina_lundstrom_bfbd4f" xml:id="i-3b140a4c36423e16-0" n="ca357c46" prev="i-63556a45fd6a2f53-0">
            <seg n="6f810e18">
              I reservationerna ställer man sig inte bakom det arbete som pågår
              för att underlätta, men det är som sagt glädjande att Socialdemokraterna
              står bakom regeringens förslag.
            </seg>
            <seg n="6f80dc95">
              Jag är dock förvånad över Lars Erikssons anförande där marknadshyrorna
              ständigt återkommer. Vi har inte infört marknadshyror och har
              heller inga som helst ambitioner att göra detta.
            </seg>
            <seg n="e5147a0f">
              De krångliga reglerna kostar en hel del. Oskar Öholm var också
              inne på att om vi förenklar, underlättar och tar bort regelkrångel
              kan vi göra det billigare att bygga.
            </seg>
            <seg n="6479bd89">
              Det så kallade investeringsstödet under 2002–2006 mötte inte
              utmaningarna. Det har byggts mindre i Sverige än i omkringliggande
              nordiska länder under minst ett par decennier. Det är något vi
              alla måste förhålla oss till.
            </seg>
            <seg n="710b30a1">
              Det arbete som pågår syftar till att underlätta, och dagens proposition
              är som sagt bara ett av flera förslag som vi har anledning att
              återkomma till.
            </seg>
            <seg n="26959cb3">
              Bostadsmarknaden behöver reformer. Det behövs långsiktiga spelregler,
              mindre krångel, mer planlagd mark, fler aktörer och mer frihet
              i hur man kan bygga. Det handlar inte om en enda lösning utan
              om flera olika förslag.
            </seg>
            <seg n="6ee6f85b">
              Riksdagens beslut är viktiga och bidrar, så även besluten i kommunerna.
              Målsättningen att få fram detaljplanlagd mark är bra och behöver
              förstärkas. Det är också viktigt att kommunerna jobbar med andra
              frågor, till exempel att se över parkeringsnormerna för små hyresrätter
              och studentbostäder. Det är ju en kommunal fråga.
            </seg>
            <seg n="105a5f32">
              Vi ser exempel på kommuner som verkligen jobbar på att pressa
              priserna för att bygga nytt. Växjö är en sådan kommun. Sabo arbetar
              för att det ska byggas billigare bostäder genom smarta upphandlingar.
              Min hemkommun Sundbyberg har projekt för att hitta hyreslägenheter
              till ungdomar, Bo i kubik, och studentbostäder.
            </seg>
            <seg n="81429acc">
              Bostadsmarknaden gynnas inte av en återgång till krångliga regler,
              snåriga regelverk och investeringsstöd som stoppar byggandet.
            </seg>
            <seg n="8f746029">
              Är vi nöjda? Nej, vi vill mer. Alliansen är beredd att fortsätta
              detta viktiga reformarbete. Därför söker vi förnyat förtroende
              i höstens val.
            </seg>
          </u>
          <note n="9634a85d">
            Herr talman! Jag yrkar bifall till förslaget i betänkandet och
            avslag på reservationerna.
          </note>
          <note type="speaker" n="87ef4026">
            Anf. 13 AMINEH KAKABAVEH (V) replik:
          </note>
          <u who="amineh_kakabaveh_2a4ff8" xml:id="i-0d391804cec11268-3" n="ca130b1c">
            <seg n="be8f6b99">
              Herr talman! På Nina Lundström låter det som att allt nu är enkelt
              och smidigt, och det kommer att generera flera bostäder. Så är
              det inte. Även till den så kallade enklare planprocessen är många
              instanser kritiska för att den gör allt krångligare och mer svårförståeligt.
              Det tar mer tid att förstå med era förslag. Detta kommer vi att
              diskutera senare.
            </seg>
            <seg n="509b8fc8">
              Nina Lundström undrade varför Vänsterpartiet inte ser att det
              redan finns otillgängliga lägenheter. Låt mig upplysa om att Vänsterpartiet
              varje år har lagt fram förslag mot bristande tillgänglighet. Det
              ligger till grund för den reservation som nyligen har kommit.
            </seg>
            <seg n="fd3a59bf">
              Vi tycker att den här regeringen för länge sedan borde ha infört
              en lagstiftning mot bristande tillgänglighet i samhällslivet,
              alltså inom bostadssektorn, den offentliga sektorn, restauranger
              och överallt. Det har vi hela tiden påpekat. Vi tycker att det
              är diskriminerande när en del av befolkningen inte får samma möjligheter.
            </seg>
            <seg n="0b7bc39b">
              Det handlar också om studenter, för även om man inte själv har
              en funktionsnedsättning har man släktingar, kanske äldre föräldrar
              eller far- eller morföräldrar, som vill hälsa på men som inte
              kan det, till exempel på grund av att det inte finns hiss i huset.
              I vårt förslag har vi lagt 3 miljarder på hissinstallation, till
              exempel vid ombyggnation och nybyggnation.
            </seg>
          </u>
          <note type="speaker" n="b49ce524">
            Anf. 14 NINA LUNDSTRÖM (FP) replik:
          </note>
          <u who="nina_lundstrom_bfbd4f" xml:id="i-8ca5d43e1a8756e7-0" n="ca357c46">
            <seg n="af94d51a">
              Herr talman! Jag noterar att Vänsterpartiet och Amineh Kakabaveh
              i den här motionen som rör propositionen inte har valt att lägga
              fram förslag om att den regel som redan finns i dag på något sätt
              ska tas bort. Som jag nämnde i mitt anförande finns den möjligheten
              i dag, men byggnadsnämndernas sätt att tolka regelverket har sett
              väldigt olika ut.
            </seg>
            <seg n="ad2cbaaf">
              Kommer då den här åtgärden att lösa alla utmaningar som finns?
              Nej, det tror inte vi heller, men vi tror att många bäckar små,
              många åtgärder på olika delar, vad gäller bostadsmarknaden kommer
              att bidra till att vi hittar lösningar. Vill man jobba med att
              förändra de krångliga och snåriga regler som finns måste man jobba
              med många olika pusselbitar, och det här är en av dem. Men jag
              noterar att Vänsterpartiet inte lägger fram förslag på att ta
              bort den möjlighet som finns i dag.
            </seg>
            <seg n="5bec21f0">
              Är vi nöjda i övrigt? Nej, vi tror att vi behöver göra mycket
              mer. Det finns mer att göra, och det är mycket pusslande som ska
              göras för att få åtgärderna att fungera och för att vi ska få
              fram fler bostäder. Bostadsmarknaden är otroligt viktig för tillväxten,
              valfriheten och för att våra ungdomar ska kunna få ett boende.
              Vi behöver alltså göra mer.
            </seg>
            <seg n="a97ac38d">
              Det här är ett förslag, och under våren kommer vi att ha möjlighet
              att debattera många andra förslag som kommer att förbättra bostadsmarknadens
              funktionssätt.
            </seg>
            <seg n="57bf00ea">
              När det gäller tillgänglighet vill jag vara tydlig än en gång.
              Tillgänglighetsfrågan är otroligt viktig för Folkpartiet. Det
              är en av våra hjärtefrågor och något som vi verkligen jobbar för.
              Propositionen om detta kommer att behandlas under våren i riksdagen.
              Vi har anledning att återkomma till detta i de debatterna.
            </seg>
          </u>
          <note type="speaker" n="38319ead">
            Anf. 15 AMINEH KAKABAVEH (V) replik:
          </note>
          <u who="amineh_kakabaveh_2a4ff8" xml:id="i-0d391804cec11268-4" n="ca130b1c">
            <seg n="fe1c0408">
              Herr talman! Tack, Nina Lundström! Problemet är att ni under
              de här åtta åren som ni har haft makten bara har byggt, vilket
              sades i en tidigare replik, 5 879 studentbostäder mellan 2007
              och 2012. Under åtta år har man endast åstadkommit detta.
            </seg>
            <seg n="1829b3dc">
              Frågan är vad det här med vindsvåningarna kommer att leda till.
              Möjligtvis kommer det att leda till några bostäder, men det löser
              inte problemet. Dessutom är det diskriminerande och försvårar
              vardagen för de människor som redan har en svagare ställning i
              samhället. Bara för att det kanske ska finnas några få, små lägenheter
              gör man det svårare för dem. Varför gör man så?
            </seg>
            <seg n="814db503">
              Regeringen ger till alla riskkapitalbolag, och med RUT- och ROT-avdrag
              ger man bidrag med miljarder kronor per år, men inte ett enda
              öre finns i dag i den proposition som har lagts fram för att bygga
              bostäder, hyresrätter, för landets 300 000 ungdomar som behöver
              bostad, för att inte tala om alla andra hundratusentals människor
              som också behöver en bostad.
            </seg>
            <seg n="68df33cf">
              Vänsterpartiet menar att det är ett allvarligt politiskt ställningstagande
              att komma med riktiga förslag för att bygga och inte bara ge bidrag
              till riskkapitalister och alla människor som redan har, vilket
              är vad ni gör. Vi säger: Lägg pengarna på samhällsutvecklingen
              i stället. Det är viktigt med miljö, klimat, infrastruktur och
              bostäder.
            </seg>
          </u>
          <note type="speaker" n="ecf00d89">
            Anf. 16 NINA LUNDSTRÖM (FP) replik:
          </note>
          <u who="nina_lundstrom_bfbd4f" xml:id="i-8ca5d43e1a8756e7-1" n="ca357c46">
            <seg n="8f472bd5">
              Herr talman! Jag noterar att de investeringsstöd som fanns 2002–2006
              och även innan det inte löste utmaningarna på bostadsmarknaden.
              De problem som fanns på bostadsmarknaden byggdes inte bort. De
              investeringsstöden var tvungna att göras om flera gånger om just
              för att de inte träffade rätt. De har inte varit lösningen. Alliansens
              sätt att jobba med frågorna är att se över vad det är som fördyrar,
              gör att det blir krångligt och stoppar upp processen. Det arbetet
              är oerhört viktigt.
            </seg>
            <seg n="384af6b8">
              Jag noterar också att Vänsterpartiet inte har några förslag vad
              gäller att underlätta regelkrånglet och alltså ta bort regler
              som krånglar till det. Jag hittar inga förslag om det i Vänsterpartiets
              politik men däremot om det så kallade investeringsstödet. Det
              är ett recept som vi har provat, och det har inte fungerat. Därför
              väljer vi att jobba med att göra det enklare och att förbilliga
              byggandet. Men ansvaret är också delat mellan kommunerna. De här
              åtgärderna som vi fattar beslut om nu kommer att underlätta för
              byggnadsnämnderna i kommunerna att verka, eftersom de får verktyg
              att arbeta med. Vi måste som lagstiftare skapa förutsättningar
              för beslutsfattare i kommuner men också se till att förutsättningarna
              generellt sett förbättras.
            </seg>
            <seg n="79510921">
              Jag räknade upp ett antal åtgärder som har vidtagits inom en
              rad olika områden för att underlätta byggandet av bostäder för
              studerande och unga, och jag är alldeles övertygad om att vi kommer
              att se effekter. Men jag tror att det är med bostadspolitiken
              som med utbildningspolitiken att de lagförändringar som kommer
              nu behöver verka under en tid innan vi ser effekterna. Jag hoppas
              att vi fortsätter i den riktningen, och jag är glad i dag, herr
              talman, över att vi ändå har en så bred samsyn i riksdagen när
              det gäller att de här åtgärderna ändå kan bidra till att hitta
              lösningar.
            </seg>
          </u>
          <note type="speaker" n="54a475fe">
            Anf. 17 LARS ERIKSSON (S) replik:
          </note>
          <u who="lars_eriksson_e0a5e2" xml:id="i-02e79c8549ca409e-3" n="6eba540f">
            <seg n="9e352c2f">
              Herr talman! Jag funderar på en del saker som Nina Lundström
              tar upp här. Hon antyder att regeringen och Folkpartiet inte är
              helt nöjda med den här utvecklingen och vilken effekt åtta års
              brist på politiska förslag inom bostadspolitiken har haft.
            </seg>
            <seg n="744df8b8">
              Nina Lundström står också och säger att man söker ett nytt mandat.
              För vad? Det var en ren in blanko-förklaring som lästes upp här.
              Man vill ha nytt förtroende att fortsätta, men med vad? Vad är
              det för förslag som Folkpartiet sitter på som skulle komma till
              rätta med bostadsbristen bland studenter och ungdomar som man
              ännu inte, efter åtta år, har fått igenom i regeringen och lagt
              fram i den här kammaren?
            </seg>
            <seg n="4f995344">
              Det är examenstid nu för politiken. Nu städas skrivborden på
              departementen för att ta fram det sista som inte hunnit behandlas
              av kammaren. Vad är det för förslag på lapparna på Folkpartiets
              skrivbord som man inte fått igenom i regeringen och som handlar
              om att komma till rätta med bostadsbristen bland landets unga
              och studenter? Det är jag intresserad av att höra Nina Lundström
              berätta.
            </seg>
          </u>
          <note type="speaker" n="6ee6c147">
            Anf. 18 NINA LUNDSTRÖM (FP) replik:
          </note>
          <u who="nina_lundstrom_bfbd4f" xml:id="i-8ca5d43e1a8756e7-2" n="ca357c46">
            <seg n="3a864df0">
              Herr talman! Men vad härligt att det finns post-it-lappar! Jag
              kunde konstatera att det saknades många sådana under Socialdemokraternas
              regeringstid med tanke på att det inte kom några propositioner
              om bostadspolitik.
            </seg>
            <seg n="d620c287">
              Jag skulle vilja påminna om någonting som en tidigare socialdemokratisk
              minister uttryckte: Stolt men inte nöjd. Jag tror att en del av
              den politiska nerven handlar om att göra massor och vilja mer.
              Så är det med Alliansen. Vi kommer under våren att debattera en
              rad olika förslag som underlättar för bostadsbyggandet. Det är
              viktiga förslag. Jag välkomnar, och det har jag också sagt flera
              gånger, att vi i dag har en bred samsyn kring de här förslagen
              i riksdagen, inte minst med Socialdemokraterna.
            </seg>
            <seg n="1bc1db6c">
              Men det är klart att reformarbetet fortsätter. Under våren kommer
              vi att behandla ett antal frågor som rör bland annat PBL. Vi har
              också vidtagit en rad olika åtgärder som jag redan har nämnt och
              som vi är mycket stolta över. Men vi ska förstås fortsätta arbetet
              och se till att Sverige utvecklas, att vi har möjligheter till
              tillväxt och en arbetsmarknad som fungerar och att det byggs där
              folk vill bo. Det är otroligt viktigt.
            </seg>
            <seg n="cf63dc74">
              Ja, vi är stolta men inte nöjda. De konkreta vallöftena har vi
              all anledning att återkomma till ju närmare valrörelsen vi kommer.
            </seg>
          </u>
          <note type="speaker" n="b5f1606c">
            Anf. 19 LARS ERIKSSON (S) replik:
          </note>
          <u who="lars_eriksson_e0a5e2" xml:id="i-02e79c8549ca409e-4" n="6eba540f">
            <seg n="ec46e1ee">
              Herr talman! Stolta men inte nöjda, alla ska med – ni sätter
              upp gamla socialdemokratiska paroller på era kongresser och stämmor
              och hoppas att väljarna ska tro att det nog bor en liten socialdemokrat
              i er ändå. Så är det ju inte. Det är en politisk retorik som era
              politiska strateger på departementen håller på med för att de
              inte har något bättre att göra.
            </seg>
            <seg n="33afe5ae">
              I dag lägger ni fram propositionen Fler bostäder åt unga och
              studenter . Det är rimligt att tro att den skulle innehålla mer
              än en beskrivning av bostadssituationen för unga och studenter,
              avsteg från kraven på tillgänglighet och inredning av vind, kommunerna
              ska redovisa bostadsförsörjningsbehovet i översiktsplanen och
              förlängd tid för tidsbegränsade bygglov.
            </seg>
            <seg n="4b482364">
              Det är vad som finns, men rubriken anger något helt annat. Ni
              skriver att regeringens bostadspolitik syftar till att bostadsbyggandet
              ska öka, vilket i första hand ska ske genom nybyggnad. Det finns
              inte en stavelse i propositionen som handlar om nybyggnad. Det
              är politisk retorik ni håller på med.
            </seg>
            <seg n="18e27ab7">
              Propositionen borde heta Förenklingar för hisskravet med mera
              . Rubriken antyder något helt annat än vad som finns, och det
              tycker jag är anmärkningsvärt.
            </seg>
            <seg n="832c9147">
              Vad är det som kommer med en folkpartist i en regering efter
              valet? Vad är det som står i era strategidokument som ni vill
              ha igenom men inte fått igenom i den här regeringen?
            </seg>
          </u>
          <note type="speaker" n="b3c07d4d">
            Anf. 20 NINA LUNDSTRÖM (FP) replik:
          </note>
          <u who="nina_lundstrom_bfbd4f" xml:id="i-8ca5d43e1a8756e7-3" n="ca357c46">
            <seg n="90733a2a">
              Herr talman! Jag blir lite förvånad över Lars Erikssons argumentation.
              Å ena sidan välkomnar Socialdemokraterna propositionen för att
              den ligger i linje med något ni tycker är rimligt och riktigt,
              men å andra sidan låter det nu som att det finns mycket kritik
              mot förslagen.
            </seg>
            <seg n="f72c728b">
              Vi har varit tydliga med att det här är ett av flera förslag
              som syftar till att underlätta både bostadsbyggandet och möjligheterna
              att få tillgång till bostäder, inte minst för unga.
            </seg>
            <seg n="6d17b3f2">
              I mitt huvudanförande räknade jag upp några förslag vi har jobbat
              med i olika avseenden. Det har handlat om inventering av lämplig
              mark för byggande av studentbostäder, innovativt byggande av bostäder
              för unga och studenter, nya regler för uthyrning av privatbostäder
              och sänkt schablonavdrag vid uthyrning.
            </seg>
            <seg n="9bb374e8">
              Boverket har ett uppdrag att återkomma med förslag på hur ytterligare
              regelförändringar ska kunna ske. Både propositionens förslag och
              Boverkets uppdrag ska börja gälla från och med den 1 juli 2014.
              Det finns alltså stora ambitioner.
            </seg>
            <seg n="16839c60">
              Det finns många propositioner, och jag noterar att det är förlängd
              motionstid så att alla ska hinna ta ställning. Vi har anledning
              att återkomma till dem. Jag är övertygad om att de förslag som
              nu läggs fram är viktiga och kommer att underlätta bostadsbyggandet,
              för de tar bort en rad hinder.
            </seg>
            <seg n="13eb9d3d">
              Självfallet kan alltid mer göras. I politiken handlar det om
              att ha ambitioner framöver, och det har Folkpartiet.
            </seg>
          </u>
          <note type="speaker" n="a9b0c86c">
            Anf. 21 ROLAND UTBULT (KD):
          </note>
          <note n="2d6b6004">
            Herr talman! Jag yrkar bifall till utskottets förslag i betänkandet
            och avslag på reservationerna.
          </note>
          <u who="roland_utbult_bfeef4" xml:id="i-58bb3382ed00cde4-0" n="3dacd083">
            <seg n="acc6114f">
              Låt mig först deklarera hur viktigt det är för mig som kristdemokrat
              att fler och bättre möjligheter skapas för unga och studenter
              när det gäller eget boende.
            </seg>
            <seg n="49437590">
              När man startar sitt livs stora resa med blicken fäst mot ett
              mål att en dag vara färdig jurist, svetsare, läkare, bibliotekarie,
              företagare, ingenjör eller varför inte som jag själv – lärare
              – vill man ha någonstans att bo och någonstans att utgå från.
              Det är vad de allra flesta vill.
            </seg>
            <seg n="62c488d3">
              Det är förödande att unga och studenter i dag i hög grad får
              bo hemma och inte pröva sina vingar i ett eget boende för första
              gången. Totalt sett bor det i dag 1 039 508 personer mellan 20
              och 27 år i Sverige. Som vi har hört flera säga här saknar nästan
              300 000 av dessa unga en bostad, och en av fyra är så kallad mambo.
            </seg>
            <seg n="1bc37476">
              Orsaken till krisen är ett välkänt fenomen: ett alltför lågt
              bostadsbyggande de senaste 20 åren. Så är läget, och den här regeringen
              gör mer på bostadsområdet än vad som gjorts i decennier.
            </seg>
            <seg n="265ea413">
              Det betänkande vi debatterar i dag, Fler bostäder åt unga och
              studenter , handlar om hur bostadsmarknaden på ett bättre sätt
              än hittills ska komma unga och studenter till gagn. Det är lovvärt
              av regeringen, och det är alldeles nödvändigt att det kommer reformer
              som öppnar dörrarna in till nya tänkbara bostäder för unga och
              studenter. Det handlar bland annat om bostäder på upp till 35
              kvadratmeter. Det är inte alls illa att starta med.
            </seg>
            <seg n="31ea62b3">
              De flesta av oss har fått göra en bostadsresa som börjar just
              i det lilla och enkla och som utvecklas till något större, kanske
              ett eget hus.
            </seg>
            <seg n="bd31cc12">
              I den proposition regeringen lämnat till riksdagen föreslås ändringar
              i plan- och bygglagen. Innebörden är att det ska framgå av översiktsplanen
              hur kommunen avser att tillgodose det långsiktiga behovet av bostäder.
              Det föreslås också att avsteg från lagens krav på tillgänglighet
              och användbarhet alltid ska få göras vid inredning av bostäder
              på högst 35 kvadratmeter på en vind.
            </seg>
            <seg n="c5180bac">
              Förslaget innebär att det kan skapas bostäder i befintliga fastigheter
              i centrala och attraktiva lägen som sannolikt inte skulle kunna
              komma till stånd utan undantag från tillgänglighetskraven.
            </seg>
            <seg n="795bd141">
              Nu kan man se en konflikt mellan tillgängligheten och personer
              med funktionsnedsättning, som då inte kommer i åtnjutande av de
              aktuella lägenheterna eller bostäderna.
            </seg>
            <seg n="f706eb5a">
              Men låt ändå frågan få rätt proportion. Dels handlar det om en
              rejäl brist på bostäder för unga, dels gäller förslagen om avsteg
              från kraven på tillgänglighet och användbarhet bara den situation
              där bostäder på högst 35 kvadratmeter inreds på en vind.
            </seg>
            <seg n="dffd679d">
              Regeringen gör i propositionen bedömningen att det här förslaget
              kan skapa boenden som inte skulle bli möjliga som bostäder för
              unga och studenter om man inte gör avsteg från tillgänglighet
              och användbarhet.
            </seg>
            <seg n="60854632">
              Som någon nämnde är det redan med dagens regler möjligt att medge
              vissa avsteg från tillgänglighetskravet vid inredning av vindar,
              men utfallet av byggnadsnämndens bedömning är osäkert och varierar
              från en situation till en annan. Det är därför regeringen vill
              klargöra förutsättningarna i en lagtext.
            </seg>
            <seg n="4b38495a">
              Herr talman! Vi har just nu en pågående offentlig debatt på tidningen
              Bohusläningens hemsida. Det kallas Speakers Corner, och häromdagen
              kom följande inlägg från en medborgare: Frågan jag vill ställa
              nu är: Vad händer i era hemkommuner? Ni har säkert också mindre
              samhällen med i princip bara bofasta invånare. Vad har ni för
              planer för att förbättra för dem och viktigast av allt: Vad har
              ni gjort hittills? Bygger ni cykelvägar och lägenheter i Hedekas,
              Tossene eller Brastad?
            </seg>
            <seg n="fb4615ec">
              Mitt svar blev: Det kan vara bra att känna till att det just
              kommit ändringar i lagen om kommunernas bostadsförsörjningsansvar,
              förkortad BFL. Från den 1 januari i år innebär det att det har
              tydliggjorts att varje kommun ska planera för bostadsförsörjningen
              i kommunen med riktlinjer.
            </seg>
            <seg n="33a90233">
              Det har också beslutats om en ändring i plan- och bygglagen,
              alltså PBL, som innebär att bostadsbyggande och utveckling av
              bostadsbeståndet nu har förts in i lagen som ett sådant allmänt
              intresse som kommunerna ska främja vid planläggning. Kommunen
              har alltså ett mycket stort ansvar när det gäller bostadsbyggandet
              i hela kommunen.
            </seg>
            <seg n="d082b784">
              Till sist vill jag nämna ett förslag som jag tror kan vara värt
              att titta på. I Norge har bosparande för unga funnits i 20 år.
              Där har var fjärde person mellan 20 och 33 år ett konto som kallas
              Boligsparing for ungdom. I snitt sparar varje person drygt 10
              000 norska kronor varje år.
            </seg>
            <seg n="cf040c03">
              I Sverige har sex av tio unga mellan 18 och 25 som tillfrågats
              i en undersökning svarat att de inte har råd med de 15 procent
              av köpeskillingen som nu krävs kontant i och med bolånetaket som
              infördes 2010.
            </seg>
            <seg n="17741d9f">
              Människor ska inte uppmuntras att ta lån upp till taknocken.
              Kristdemokraterna vill därför se ett avdragsgillt bosparande där
              unga, via speciella konton, får rätt att göra avdrag för bosparande.
              Till exempel skulle ungdomar mellan 18 och 34 år få spara upp
              till ett halvt prisbasbelopp. I dag är det 22 200 kronor per år.
              Det skulle innebära en skatterabatt på ca 7 000 om året. Pengarna
              kan sedan användas till att så småningom köpa ett hus, en bostadsrätt,
              en ägarlägenhet eller en kooperativ hyresrätt, eller till att
              betala av på bostadslån.
            </seg>
            <seg n="b297550f">
              Jag nämner det här eftersom det i förlängningen är viktigt att
              fler unga och studenter kan se målet om ägande framför sig och
              börja ett bosparande i tid, och tidigt. Det kan vara bra att ha
              i sikte när man startar sin bostadsresa på 35 kvadratmeter på
              en inredd vind någonstans i Sverige.
            </seg>
          </u>
          <note n="fb7bf196">
            I november 2012 beslutade alliansregeringen att ge Boverket i
            uppdrag att föreslå författningsändringar i syfte att stimulera
            byggandet av student- och ungdomsbostäder. Boverket redovisade
            uppdraget i juni förra året i rapporten Förslag på regeländringar
            för fler bostäder åt unga och studenter .
          </note>
          <note type="speaker" n="acd83e39">
            Anf. 22 LARS ERIKSSON (S) replik:
          </note>
          <u who="lars_eriksson_e0a5e2" xml:id="i-02e79c8549ca409e-5" n="6eba540f">
            <seg n="6fb5e3e4">
              Herr talman! Jag har något som Kristdemokraterna kan fundera
              över. De har abonnerat stolen på departementet i åtta år nu och
              borde ha haft rätt stort inflytande över de förslag som ska komma
              från bostadsministern.
            </seg>
            <seg n="10e8f994">
              Det här är en tid då regeringen gör bokslut över sin politik
              på bostadssidan. Ni har inte suttit i ett eller två år, Roland
              Utbult; ni har suttit och hanterat detta i åtta. Ditt eget parti
              har suttit på just den stolen i åtta år.
            </seg>
            <seg n="8e737bd0">
              Från de tidigare borgerliga företrädarna i debatten har det framkommit
              att man ska fortsätta också efter valet. Man söker ett sådant
              mandat. Vad är det ni söker mandat på efter valet? Vad är det
              som står på era listor och som ni inte har fått igenom i regeringen?
              Eller är du, i likhet med Oskar Öholm som talade tidigare, rätt
              nöjd och tycker att det här är bra? Du tycker kanske att det finns
              väldigt lite att anmärka på. Det är bara glädjeord över tillståndet
              på bostadsmarknaden. Vad har vi att vänta med Kristdemokraterna
              på bostadsdepartementet i ytterligare fyra år?
            </seg>
            <seg n="7102d76d">
              I propositionen redovisar ni läget för bostadssituationen för
              unga och studenter – en del sidor går åt till detta. Jag undrar
              varför ni, när ni ändå redovisar läget, inte återkommer med förslag
              för att komma till rätta med just detta i propositionen som ju
              heter Fler bostäder åt unga och studenter .
            </seg>
          </u>
          <note type="speaker" n="d50fc2b2">
            Anf. 23 ROLAND UTBULT (KD) replik:
          </note>
          <u who="roland_utbult_bfeef4" xml:id="i-1697b204dee7596d-0" n="3dacd083">
            <seg n="a6500dc1">
              Herr talman! Jag tackar Lars Eriksson för frågan.
            </seg>
            <seg n="71805e60">
              Vi är överens om det här förslaget. Men nu frågar Lars Eriksson
              ändå varför vi lägger fram förslaget egentligen. Lars Eriksson
              frågar varför den här propositionen kommer. Samtidigt är de positiva
              till den. Jag får, liksom min kollega som talade tidigare, inte
              riktigt ihop det.
            </seg>
            <seg n="9cc98c88">
              När jag hörde dig tala, Lars Eriksson, tyckte jag att du raljerade
              en del. Du talade om friggebodar och att studenter ska bo i friggebodar
              och så vidare. Jag vet inte varför du är så otroligt negativ till
              friggebodar eller till det nya Attefallshuset. Om man talar om
              bostäder för unga och studenter skulle allt som görs naturligtvis
              vara bra. Du skulle egentligen välkomna Attefallshuset. Men det
              gör du inte. Ni har i stället svårt att se att det finns någonting
              positivt i det.
            </seg>
            <seg n="31d99e08">
              Jag blir lite förvånad över din ton när det nu förslås någonting,
              som Attefallshus, och du sedan kommer och raljerar över det när
              du talar om att en större friggebod skulle lösa problemet. Du
              vet mycket väl att det inte löser problemet.
            </seg>
            <seg n="c240c695">
              Vi vill dock fortsätta med reformerna som har vi har startat.
              Över 60 utredningar pågår, och så småningom kommer de att mynna
              ut i många nya reformer. Precis som Nina Lundström sade förut
              används en hel del post-it-lappar för att skriva ned reformerna
              som är på gång.
            </seg>
          </u>
          <note type="speaker" n="7e7178fa">
            Anf. 24 LARS ERIKSSON (S) replik:
          </note>
          <u who="lars_eriksson_e0a5e2" xml:id="i-02e79c8549ca409e-6" n="6eba540f">
            <seg n="2a109df3">
              Herr talman! Då får vi väl vänta på att de post-it-lapparna kommer
              till riksdagen. Vi har saknat det än så länge.
            </seg>
            <seg n="5fe2cfa9">
              Vilket behov ser ni kristdemokrater av bostäder för studenter
              och ungdomar, Roland Utbult? Och vad är era förslag för att möta
              upp detta? Ni beskriver läget på bostadsmarknaden för studenter
              och unga i propositionen, men ni följer inte upp detta.
            </seg>
            <seg n="570d430c">
              Jag har tidigt och tydligt redovisat att vi tycker att förslaget
              i propositionen är bra eftersom det är ett tidigare socialdemokratiskt
              förslag. Ni valde tidigare att avvisa det; då var det fullständigt
              omöjligt. Nu lägger ni fram det som ett eget förslag, och då är
              det bra.
            </seg>
            <seg n="d4f48c6c">
              Vi säger dock att det är fullständigt otillräckligt och framför
              allt i en proposition som heter Fler bostäder åt unga och studenter
              där ni själva skriver att nyproduktion av bostäder är det stora
              målet för regeringen. Men propositionen är kliniskt ren från beskrivningar
              av hur nyproduktion för unga och studenter ska se ut – det finns
              inte en stavelse i propositionen som beskriver hur nyproduktion
              av bostäder för unga och studenter ska se ut med er politik. Det
              är det som propositionen handlar om.
            </seg>
            <seg n="6f654813">
              Vår kritik emot regeringen är att det hela tiden kommer förslag
              som handlar om andrahandsuthyrningen. Och det kommer förslag om
              att man ska få bygga större friggebodar. Men vilka är förslagen
              för landets ungdomar och studenter? 289 000 ungdomar i landet
              saknar i dag en bostad. Ni lägger under ert examensår i riksdagen
              fram en proposition om fler bostäder till unga och studenter som
              är kliniskt ren på den typen av förslag. Sedan ifrågasätter du
              att vi som opposition är kritiska.
            </seg>
          </u>
          <note type="speaker" n="4230abfc">
            Anf. 25 ROLAND UTBULT (KD) replik:
          </note>
          <u who="roland_utbult_bfeef4" xml:id="i-1697b204dee7596d-1" n="3dacd083">
            <seg n="00bc8230">
              Herr talman! Om det nu är så illa i den här propositionen, som
              du säger Lars Eriksson, varför säger ni då ja? Varför går ni med
              på det som står i propositionen? Det är en gåta för mig. I så
              fall ska man väl vara mer ärlig och avslå den, trycka på nej-knappen.
              Men det kommer ni inte att göra. Det är bara Vänsterpartiet som
              kommer att göra det, vad jag vet.
            </seg>
            <seg n="6e802ccc">
              Du vet inte heller hur det som nu föreslås i propositionen kommer
              att falla ut, Lars Eriksson. Du ser framför dig att det kanske
              inte blir någon effekt alls och att det tillsammans med andra
              reformer inte kommer att ge någon effekt. Men det vet vi faktiskt
              inte.
            </seg>
            <seg n="ae30bad3">
              I fråga om Attefallshuset var det enorm kritik mot friggebodar
              när de kom. Jag minns inte om det var ni som var kritiska, men
              ni är duktiga på att måla upp bilden av oroliga människor. Det
              var oerhört massiv kritik mot friggeboden, och man menade att
              det skulle bli alldeles förfärligt med alla friggebodar. Hur är
              det i dag? I dag är människor glada för friggebodarna som man
              har i trädgårdarna. Det kanske blir likadant med Attefallshuset.
              Det kanske blir en stor succé. Någon har räknat ut att det kommer
              att bli 200 000 sådana hus. Då kommer du att stå där, kanske lite
              snopen.
            </seg>
            <seg n="4b138da6">
              Samtidigt ska jag säga att det finns 289 000 unga och studenter
              som inte har någonstans att ta vägen. Det tycker jag är ett problem,
              vilket jag också sade i mitt anförande. Det är ett bekymmer.
            </seg>
            <seg n="e0137fb1">
              Jag kan tillägga att regeringen är en innovativ regering som
              har mängder med utredningar och förslag på gång. Och det kommer
              mer.
            </seg>
          </u>
          <note type="speaker" n="d8b270f3">
            Anf. 26 AGNETA BÖRJESSON (MP):
          </note>
          <u who="agneta_borjesson_f48f5d" xml:id="i-84e338680b772342-0" n="8a0c1e38">
            <seg n="90993e3f">
              Herr talman! Byggande och markutnyttjande behövs, men ibland
              leder det till konflikter. Den svenska plan- och bygglagstiftningen
              har en lång historia av att försöka fånga allmänintressena och
              därmed minska konflikterna. De förenklingar av lagstiftningen
              som kommer att behöva göras framöver behöver göras varsamt.
            </seg>
            <seg n="bed3b8b3">
              I stället har vi nu en regering som verkar lyssna intensivt på
              dem som tycks ha problem att i dag få bygglov. De ska slippa det
              som regeringen kallar för onödiga processer. Det verkar som om
              regeringen inte alls har lyssnat lika mycket på de andra grupperna,
              de som tycker att kulturarv behöver vårdas, att funktionshindrade
              ska ha en plats i samhället, att buller stör nattron och att kommuner
              borde få vara föredömen. Regeringen verkar tycka att de är små
              särintressen.
            </seg>
            <seg n="fc3ec728">
              Parallellt är behovet av bostadsbyggande skriande. Alldeles särskilt
              gäller det bostäder för studenter. Flera talare har redovisat
              en mängd siffror. Kötiderna till en studentlya kan i dag vara
              betydligt längre än själva studietiden, och enligt en bostadsrapport
              från 2013 kan bara fyra av 32 orter garantera nya studenter en
              bostad inom 30 dagar. Det är förstås alarmerande, och jag förstår
              verkligen att regeringen vill göra något.
            </seg>
            <seg n="3f9848fd">
              Men vad gör regeringen? I kammaren behandlar vi nu förslag om
              fler bostäder åt unga och studenter. Det är regeringens svar på
              den akuta krisen. Regeringen har under de senaste åren byggt några
              hundra studentlägenheter per år i genomsnitt. Lösningen kommer
              alltså och består i kortsiktigt tänkande – att använda vindar
              till små bostäder och ta bort hisskravet. Parallellt lägger regeringen
              fram en mycket efterlängtad proposition om tillgänglighet, men
              i praktiken menar man att det alltså blir alltför besvärligt med
              både krav på hiss, minskning av buller och liknande. Det långsiktiga
              byggandet ska alltså vänta.
            </seg>
            <seg n="061bd9a2">
              Vi menar att det behövs betydligt mer. Miljöpartiet tar bostadsbristen
              på allvar. Vi har tagit fram ett krispaket för byggande av studentbostäder.
              Vi vill införa en villkorad statlig medfinansiering vid nyproduktion
              av studentbostäder. I dag finns ett liknande investeringsstöd
              för nybyggnation av äldrebostäder, så det är inte så att det inte
              finns i dag. Boverket har utvärderat investeringsstödet och skriver
              att reformen har gett positiva effekter. Med vårt förslag räknar
              vi med 10 000 nya studentbostäder under kommande mandatperiod.
            </seg>
            <seg n="3e9a2c3c">
              Slutligen vill jag nämna att Oskar Öholm tidigare talade om studenternas
              ekonomi och att den har blivit bättre. Ja, Alliansen fick dra
              tillbaka de aviserade försämringarna av studiebidraget med 300
              kronor i månaden, men i dag lägger de på studenterna en påminnelseavgift
              på 450 kronor. Liknande påminnelseavgifter finns väl inte någon
              annanstans? Hur förklarar ni ett sådant förslag?
            </seg>
          </u>
          <note type="speaker" n="1fdc46b8">
            Anf. 27 OSKAR ÖHOLM (M) replik:
          </note>
          <u who="oskar_oholm_1b5cdf" xml:id="i-49052f84f9cd48a3-5" n="8a020506">
            <seg n="177ad231">
              Herr talman! Det var intressant att lyssna på Agneta Börjesson
              och hur studentbostäderna kan bli fler. I går talade oppositionen,
              inte minst Socialdemokraterna, om någon sorts katapult för innovation.
              Det är en bra beskrivning även när det gäller bostadspolitiken.
              Där är subventionerna just en katapult, och man vet inte var någonstans
              de landar.
            </seg>
            <seg n="56e80562">
              Miljöpartiet är tydligare. I det förslag som Agneta Börjesson
              presenterar om 10 000 nya studentbostäder har man, om jag förstått
              det rätt, en subvention på 2 600 kronor per kvadratmeter. Det
              är bra, för det är konkret. Då finns det någonting vi kan diskutera.
              Studentbostadsföretagen, branschorganisationen, säger att en genomsnittlig
              studentbostad är ungefär 26 ½ kvadratmeter. Låt oss bortse från
              det faktum att subventioner normalt inte brukar fungera eftersom
              de snedvrider marknaden. Vi lägger fram Miljöpartiets förslag
              på 2 600 kronor och tar dessutom med den totala byggkostnaden.
              Om man räknar på det, vilket vi har gjort, kommer man fram till
              att det med Miljöpartiets förslag blir ungefär, kanske, i bästa
              fall, en kostnadsminskning på 9–10 procent för en genomsnittlig
              studentbostad.
            </seg>
            <seg n="dce8fdd5">
              Nu har vi diskuterat propositionen som handlar om lagändringar
              gällande regelförenklingar. Till det lägger vi Boverkets ändrade
              regelverk. Det är förslag som sammantaget har potentialen att
              ge 25-procentiga kostnadsminskningar för studentbostäder. Om Miljöpartiets
              förslag i bästa fall leder till minskade kostnader på 10 procent
              och skapar 10 000 studentbostäder måste jag fråga Agneta Börjesson
              hur många bostäder hon tror att våra kostnadsminskningar på kanske
              upp emot 25 procent kan ge. Det vore intressant att höra.
            </seg>
          </u>
          <note type="speaker" n="32933b86">
            Anf. 28 AGNETA BÖRJESSON (MP) replik:
          </note>
          <u who="agneta_borjesson_f48f5d" xml:id="i-84e338680b772342-1" n="8a0c1e38">
            <seg n="3f7b9efd">
              Herr talman! Med tanke på de senaste åtta årens byggande av några
              hundra bostäder per år kan det kanske leda till ytterligare några
              på marginalen, som ni, Oskar Öholm, själva talat om.
            </seg>
            <seg n="f987ba11">
              Det första som hände när regeringen tillträdde var att man tog
              bort de bostadssubventioner som fanns och som med all rätt var
              mycket kritiserade, men man gjorde ingenting annat i stället.
              Det blev totalt stopp för byggande av mindre hyresrätter. Det
              tror jag att vi kan vara helt eniga om. Det behövs någon form
              av morot för att dra i gång byggandet av just mindre lägenheter.
              Det har vi sett tydliga bevis på. Regeringen använder sig av det
              när det gäller äldrebostäder. Varför ska det vara så svårt att
              inse att det även behövs för studentlägenheter?
            </seg>
            <seg n="e6116daf">
              Jag är nyfiken på en kommentar om påminnelseavgiften på 450 kronor
              från CSN. Varför?
            </seg>
          </u>
          <note type="speaker" n="21b1e44b">
            Anf. 29 OSKAR ÖHOLM (M) replik:
          </note>
          <u who="oskar_oholm_1b5cdf" xml:id="i-49052f84f9cd48a3-6" n="8a020506">
            <seg n="0975d034">
              Herr talman! När det gäller studiemedlen är jag, som jag var
              inne på i mitt anförande, glad att studiemedlen, när de mäts,
              i dag har den starkaste köpkraften någonsin. Pengarna räcker längre
              för studenterna. Fler studenter upplever att deras sociala situation
              är ganska bra eller mycket bra. Om det kombineras med att man,
              ifall man inte sköter sina betalningar, får en betalningspåminnelse
              tror jag inte att det är något större problem. Så fungerar det
              på många områden i samhället. Poängen är att vi stärker ekonomin
              och ger ökade resurser.
            </seg>
            <seg n="f5e37f8e">
              Åter till bostäderna. Om vi ska lyckas måste vi genomföra förändringar
              som gör att det finns ett incitament att bygga mer. Nästan alla
              som man diskuterar frågan med – inte minst gäller det de små bostäderna
              – pekar på regelförenklingarna. Det kostar för mycket att bygga
              de minsta bostäderna om hela det regelverk som finns för normala
              bostäder också ska gälla för de allra minsta. Man pekar på det
              som vi diskuterar i dag, att man med de förslag vi har i dag kanske
              kan få ytterligare ett antal lägenheter, visserligen på marginalen,
              till exempel på vindar. Men det handlar även om andra saker. Det
              kan handla om buller som gör att man kan bygga enkelsidiga lägenheter
              när det gäller de minsta. Det kan handla om mängder av förändringar.
            </seg>
            <seg n="e4b93624">
              Miljöpartiet säger tydligt nej. De vill inte ha dessa ändringar.
              Samtidigt går de till val på att de vill bilda regering tillsammans
              med Socialdemokraterna, som i dag säger att ändringarna är nödvändiga.
              Det vore intressant att höra dels om Miljöpartiet i eventuella
              regeringsförhandlingar kommer att driva att man ska dra tillbaka
              de regelförenklingar som vi i dag beslutar om, dels om det finns
              någon ambition att fortsätta regelförenklingsarbetet ifall olyckan
              är framme och det blir maktskifte till hösten.
            </seg>
          </u>
          <note type="speaker" n="076a4a0b">
            Anf. 30 AGNETA BÖRJESSON (MP) replik:
          </note>
          <u who="agneta_borjesson_f48f5d" xml:id="i-84e338680b772342-2" n="8a0c1e38">
            <seg n="3d71f3be">
              Herr talman! Regelförenklingar är alltid jättebra, men det är
              inte säkert att undantag alltid leder till regelförenklingar.
              Det tror jag att man behöver inse. Att hålla på och urgröpa en
              lagstiftning kan vara att krångla till det hela. I det här fallet
              har vi haft en lång process för att få ett tillgänglighetstänkande
              att genomsyra hela samhället.
            </seg>
            <seg n="86a9fa57">
              Börjar man nu igen att urholka och ta tillbaka bryter man den
              långa processen för en ökad tillgänglighet i samhället. Det vore
              oerhört synd att lägga fram detta samma vecka som man lägger fram
              sin proposition här och ska diskutera tillgängligheten.
            </seg>
          </u>
          <note n="75d00dd4">
            Överläggningen var härmed avslutad.
          </note>
          <note n="6893d5b6">
            8 § Viss kreditgivning till konsumenter
          </note>
          <note type="speaker" n="6c803490">
            Anf. 31 SVEN-ERIK BUCHT (S):
          </note>
          <u who="sven-erik_bucht_c38412" xml:id="i-4a627f02c7668a7d-0" n="c6c84e81">
            <seg n="c0ed04ea">
              Herr talman! Jag vill börja med att yrka bifall till vår reservation.
              I reservationen understryker vi tydligt frågan om ytterligare
              stärkt konsumentskydd vid så kallade sms-lån. Det behövs kraftfulla
              åtgärder när snabblåneföretagen lurar in privatpersoner i skuldfällor
              som dessa inte kan hantera.
            </seg>
            <seg n="31d128cf">
              Den som är satt i skuld är inte fri är ett uttryck som den legendariske
              socialdemokratiske finansministern Ernst Wigforss myntade redan
              1932 och som den tidigare statsministern Göran Persson fick upprepa
              under 90-talet, då finanshajarna skrattade åt statsministern och
              finansministern när de gick på Wall Street i New York. Sverige
              var vid det tillfället väldigt hårt skuldsatt efter ett borgerligt
              regeringsstyre, och den socialdemokratiska regeringen fick ta
              över och reda upp skuldsituationen.
            </seg>
            <seg n="416b9a0c">
              Herr talman! Det här betänkandet behandlar inte nationell skuldsättning
              utan okontrollerad privat skuldsättning som riskerar att uppkomma
              genom snabblån och så kallade sms-lån. Inte heller för privatpersoner
              är uttrycket Den som är satt i skuld är inte fri överflödigt,
              särskilt inte när vi talar om sms-lån. Uttrycket myntades 1932,
              upprepades på 90-talet och tål att upprepas också 2014.
            </seg>
            <seg n="2c191457">
              Vi kan se i betänkandet att det finns en tydlig skillnad mellan
              allianspartierna och oppositionen när det gäller skuldsättning
              och de risker som finns med denna. Visserligen föreslår regeringen
              och allianspartierna en skärpning vad avser tillstånden för bolagen,
              och vi stöder förslaget om att kreditföretagen ska bli tillståndspliktiga
              under Finansinspektionens tillsyn. Men, herr talman, det är inte
              alls tillräckligt. Det behövs mycket mer.
            </seg>
            <seg n="0a57115a">
              De företag som hanterar sms-lånen bedriver en i många stycken
              osund verksamhet. Konsumenterna behöver ett betydligt bättre skydd,
              och regeringens förslag på åtgärder räcker inte. Det är det vi
              tar upp i vår reservation, som regeringspartierna tyvärr avvisar.
            </seg>
            <seg n="cce00722">
              Herr talman! Det yttersta ansvaret för skuldsättning vilar givetvis
              på individen, men långivaren har samtidigt ett stort ansvar för
              utlåningen och hur den går till. När det gäller sms-lånen tar
              delar av snabblånebranschen inget ordentligt ansvar. Det tar sig
              uttryck i mycket aggressiv marknadsföring och undermålig kreditprövning.
              Ibland är prövningen närmast obefintlig. Många som beviljas lån
              skulle ha fått avslag om prövningen gjorts ordentligt. Det handlar
              om extrema räntor, effektiva räntor på hundratals procent. En
              del har till och med erbjudits lån med hela 20 000 procents ränta.
            </seg>
            <seg n="a79bfcca">
              Det är klart att det här inte kan fortgå. Det måste bli ett stopp
              för ockerräntor. När Konsumentverket granskade tio företags kreditprövning
              inom den här branschen gick varningar till samtliga företag. Dessutom
              har många av företagen börjat sälja sms-lånen vidare till inkassobolag.
              På så sätt kan man göra snabba vinster utan att egentligen behöva
              bry sig om hur det går för låntagare.
            </seg>
            <seg n="d22c0a25">
              Herr talman! Statistiken bekräftar också att allt inte står rätt
              till. Antalet ärenden hos kronofogden har ökat. Det steg från
              33 000 till 53 000 ärenden mellan år 2011 och 2012. Under 2013
              var antalet ärenden drygt 49 000. Ungdomar i åldern 18–25 år svarar
              för drygt vart femte ärende. Det här är mycket alarmerande siffror.
              För den som är ung och får en betalningsanmärkning blir det ett
              handikapp när hon eller han ska etablera sig i vuxenlivet och
              kanske till och med livet ut. Det blir svårt att få ett hyreskontrakt,
              ett mobilabonnemang och mycket annat.
            </seg>
            <seg n="38ad63b2">
              Ett annat problem med de här lånen är att spel- och shoppingmissbrukare
              använder sms-lån som en konstgjord finansieringskälla. Situationen
              är helt enkelt oacceptabel. I Finland har man kraftigt reglerat
              denna verksamhet. Men regeringen i Sverige orkar inte ta tag i
              problemet. Vi vill ta krafttag mot avarterna i branschen, och
              det krävs definitivt ytterligare insatser.
            </seg>
            <seg n="cf919ae9">
              I själva verket handlar rådande affärsmodell hos flera av aktörerna
              i snabblånebranschen delvis om att driva in människor i skuldfällor.
              Företagen tar ut betydande vinster via extremt höga räntor och
              avgifter, och låntagarna sitter fast i dessa kostnader i åratal.
              Affärsmodellen handlar också om att utnyttja kronofogden, då företag
              skickar stora ärendemängder dit. När människor väl satts i skuld
              tvingas kronofogden ta hand om indrivningen. Det är en gynnsam
              affär för de här företagen.
            </seg>
            <seg n="fdd877e0">
              Herr talman! Regeringen och allianspartierna tar inte tag i problemet
              på allvar. De orkar inte vidta ytterligare åtgärder utöver det
              förslag som finns. Det visar tydligt vilken allianspartiernas
              syn är på konsumentråd och risker vid skuldsättning. I och för
              sig är det inte förvånande. För någon vecka sedan föreslog allianspartierna
              att man skulle minska studiebidragen och att våra studenter skulle
              ta mer lån. Lyckligtvis besinnade sig Alliansen och drog tillbaka
              delar av det förslaget.
            </seg>
            <seg n="46d4f665">
              Alliansen har även en märklig policy när det gäller att låna
              till skattesänkningar. Det visar också på högt risktagande och
              dålig respekt för skuldsättning. Man prioriterar konsumtion i
              stället för framtidsinvesteringar. Precis på samma sätt är det
              i detta betänkande, där vi behandlar sms-lånen. Det handlar om
              att människor sätter sig i skuld på grund av hastigt uppkomna
              konsumtionsbehov. Alliansen vidtar inte de åtgärder som krävs
              utan avvaktar och ser. Även detta visar på Alliansens höga risktagande
              och dåliga respekt för konsumenter och skuldsättning – skuldsättning
              som ofta drabbar unga människor och ger dem stora framtida problem.
            </seg>
            <seg n="a12a09f7">
              Herr talman! Den som är satt i skuld är inte fri. Alliansen borde
              fundera mer på detta och vidtaga de åtgärder som krävs för att
              stävja en i många stycken osund snabblånebransch.
            </seg>
          </u>
          <note type="speaker" n="bd30f472">
            Anf. 32 LOTTA OLSSON (M):
          </note>
          <u who="lotta_olsson_97d0d6" xml:id="i-9f1d9d5bd737845f-0" n="d0091f14">
            <seg n="e3f43061">
              Herr talman! Jag vill börja med att yrka bifall till förslaget
              i betänkandet och avslag på alla motioner. En snabb kredit kan
              i vissa fall vara en bra och viktig tjänst. Dock är det en tjänst
              som måste användas med försiktighet.
            </seg>
            <seg n="56a695ae">
              Vi vet att många av dem som hamnar hos kronofogden och sedan
              kanske fastnar i en skuldfälla många gånger har spolierat sin
              ekonomi på grund av just snabba krediter. Att handla på kredit
              innebär nästan alltid att man handlar över sin ekonomi och att
              man får betala dyrt. Vi vet också att det ofta är ungdomar som
              använder sig av snabba krediter, ungdomar som ofta är utan möjlighet
              att få annan kredit.
            </seg>
            <seg n="75f62f99">
              Herr talman! Det finns ett behov av snabbkrediter, men verksamheten
              behöver kontrolleras för att den inte ska försätta människor i
              besvärliga ekonomiska situationer i onödan. Därför är jag glad
              över att alliansregeringen i betänkandet föreslår en ny lag som
              reglerar näringsverksamheten för de företag som lämnar kredit
              till konsumenter utanför ordinarie bank- och kreditmarknad. Det
              är en lag som innebär att de företag som lämnar och förmedlar
              krediter utanför verksamheten i ordinarie bank- och kreditmarknad
              kommer att vara tvungna att uppfylla vissa krav. Dessutom kommer
              företagen att hamna under Finansinspektionens tillsyn.
            </seg>
            <seg n="3080f878">
              Att verksamheten kommer att stå under Finansinspektionens tillsyn
              är viktigt. Det innebär en bättre kontroll av verksamheterna.
              Dessutom kommer det att ställas krav på sund verksamhet på så
              vis att marknadsföring och verksamhet ska bedrivas på ett hederligt,
              rättvist och professionellt sätt. Det handlar om en sund verksamhet
              som ska ha människors förtroende.
            </seg>
            <seg n="64f37ff0">
              Vi vill inte att det ska bedrivas verksamheter som driver människor
              i ekonomisk olycka. Därför ska det förstärkta regelverket och
              tillsynen göra det besvärligt för den oseriösa företagaren.
            </seg>
            <seg n="857fe847">
              Snabblåneföretagen har redan sedan den 1 januari 2011 skyldighet
              att upplysa låntagaren om att samma regelverk gäller som för andra
              lån. Det handlar alltså om att upplysa kunden om aktuell ränta
              och om skyldighet att göra en kreditprövning. Dessutom kommer
              sanktioner att tillgripas om något företag överträder det uppsatta
              regelverket. Konsumentverket har sedan den 1 april i år möjlighet
              att ta ut sanktionsavgifter av de företag som bryter mot regelverket.
            </seg>
            <seg n="01ceb894">
              De skärpta regler vi nu ska besluta om kommer att träda i kraft
              den 1 juli i år, men företag som är verksamma kommer att kunna
              söka tillstånd för fortsatt verksamhet under en övergångsperiod
              på sex månader.
            </seg>
            <seg n="656bca52">
              En rad åtgärder har under det senaste året vidtagits på området
              snabblån. Civilutskottet skärpte regelverket 2011 för bland annat
              sms-lån genom konsumentkreditlagen, och vi kan se att det har
              haft effekt.
            </seg>
            <seg n="6f497ac3">
              Precis som föregående talare tog upp har antalet obetalda snabblån
              varit högt hos kronofogden. Det steg från 33 000 år 2011 till
              53 000 år 2012. Men det har därefter sjunkit till 49 000. Det
              är en hög siffra, men den visar ändå att lagändringen har varit
              nödvändig och att den har effekt. Den uppåtgående trenden är nu
              bruten.
            </seg>
            <seg n="812f47f5">
              Förslaget i betänkandet skärper tydligt kraven på företagen i
              snabblånebranschen. Det är ännu en skärpning av lagstiftningen
              kring snabblånen. Det är en skärpning som vi tror och hoppas ska
              ha god effekt och begränsa överskuldsättningen orsakad av snabblån.
              Det är en skärpning som kan leda till ett sunt företagande men
              också till en sundare privatekonomi för alla dem som riskerar
              att hamna i en skuldfälla. Det är en lagstiftning som ytterligare
              skyddar kunden.
            </seg>
            <seg n="e02144d3">
              Dock har finansmarknadsministern varit tydlig med att ytterligare
              åtgärder kan komma att vidtas om inte önskad effekt uppnås. Därför
              yrkar vi avslag på de motioner där det föreslås ytterligare åtgärder
              för att i stället avvakta effekten av denna nya regelskärpning.
            </seg>
          </u>
          <note n="d99e555d">
            I detta anförande instämde Olof Lavesson (M).
          </note>
          <note type="speaker" n="4091f790">
            Anf. 33 SVEN-ERIK BUCHT (S) replik:
          </note>
          <u who="sven-erik_bucht_c38412" xml:id="i-4a627f02c7668a7d-1" n="c6c84e81">
            <seg n="985912f9">
              Herr talman! Det är 49 000 ärenden hos kronofogden. I vart femte
              ärende handlar det om en ung människa mellan 18 och 25 år. Regeringen
              och Alliansen talar om konkreta åtgärder och sundhet. Berätta,
              Lotta Olsson, om de konkreta åtgärderna! Och vad är sundhet när
              det gäller de här frågorna?
            </seg>
          </u>
          <note type="speaker" n="db30e809">
            Anf. 34 LOTTA OLSSON (M) replik:
          </note>
          <u who="lotta_olsson_97d0d6" xml:id="i-9f1d9d5bd737845f-1" n="d0091f14">
            <seg n="2c727638">
              Herr talman! Det handlar om att vi har skärpt reglerna för sms-lån
              sedan tidigare. Det handlar om att man inte en lördagskväll ska
              kunna ta ett sms-lån på vägen hem och sedan fastna i en hög ränta
              som man inte ens vet vad den är och dessutom inte ha någon ångerrätt.
              Man skärpte reglerna redan 2011. Nu har man åtta dagars ångerrätt,
              precis som för alla andra lån. Det är viktigt.
            </seg>
            <seg n="72beac1a">
              Snabblån är naturligtvis en riskbransch, men vi ska också veta
              att snabblånen kan fylla en viktig funktion. Och om det inte finns
              reglerade seriösa snabblån finns det snabblån på en annan och
              mycket otäckare marknad.
            </seg>
            <seg n="ecd8a528">
              Men vi ser ändå att det behövs en ytterligare skärpning här,
              och vi vet att det finns oseriösa företag som inte vill göra bra
              och hederliga affärer utan som faktiskt tvingar in människor i
              skuldfällor. Ni har helt rätt i att det finns en problematik här.
              Men detta är en skärpning, och räcker inte den här tillskruvningen
              får man självklart skruva hårdare.
            </seg>
            <seg n="34bebc94">
              Men att slå igen den här marknaden helt och lämna det till en
              annan ännu osundare och svart marknad tror jag vore en mycket
              farligare väg.
            </seg>
          </u>
          <note type="speaker" n="6a9ae3be">
            Anf. 35 SVEN-ERIK BUCHT (S) replik:
          </note>
          <u who="sven-erik_bucht_c38412" xml:id="i-4a627f02c7668a7d-2" n="c6c84e81">
            <seg n="af5d8830">
              Herr talman! Den skärpning som Lotta Olsson hänvisar till gjordes
              2011. År 2011 hade vi 33 000 ärenden. År 2012 var det 53 000 ärenden.
              Och 2013 var det 49 000 ärenden. Var det någon effekt? Behövs
              det inte lite mer? Varför orkade den finska regeringen och den
              finska riksdagen skärpa det här? Berätta varför inte den här regeringen
              och allianspartierna orkar ta tag i det här på allvar?
            </seg>
            <seg n="ee285141">
              Det här är väldigt allvarligt. Den som är satt i skuld är icke
              fri. Det här drabbar många unga människor.
            </seg>
          </u>
          <note type="speaker" n="0213b887">
            Anf. 36 LOTTA OLSSON (M) replik:
          </note>
          <u who="lotta_olsson_97d0d6" xml:id="i-9f1d9d5bd737845f-2" n="d0091f14">
            <seg n="59ef17da">
              Herr talman! Ingen behöver tala om för mig att den som är satt
              i skuld inte är fri. Jag är lika rädd för skuldfällor som vilken
              socialdemokrat som helst. Det är därför vi måste ha sunda, bra
              och hederliga regler för snabblån som ändå finns och inte lån
              på svarta marknaden som människor i stället tar i förtvivlan för
              att de behöver ett snabblån.
            </seg>
            <seg n="d4bfd196">
              Det här är enormt viktigt. Och finansmarknadsministern har varit
              i riksdagen och påtalat att man kommer att gå vidare om detta
              inte räcker. Men vi ser ändå att trenden är bruten. Det är inte
              en ökande trend vad gäller skuldsättning hos kronofogden.
            </seg>
            <seg n="be559581">
              Dessutom har marknaden och kronofogden börjat samarbeta. Hur
              sätter man bra etiska regler inom sin marknad, så att man får
              bort dem som bedriver en verksamhet som varken är seriös eller
              hederlig?
            </seg>
          </u>
          <note type="speaker" n="f6ea8f07">
            Anf. 37 MARIANNE BERG (V):
          </note>
          <u who="marianne_berg_22ebf4" xml:id="i-68106d14163cea39-0" n="05bfe023">
            <seg n="58f2bc9f">
              Herr talman! När det gäller insatser för att stärka konsumentskyddet
              görs det en hel del bra saker. Till exempel görs verksamhet som
              handlar om konsumentkrediter nu tillståndspliktig, och den ställs
              under Finansinspektionens tillsyn. Det är positivt. Det är också
              mycket positivt att Konsumentverket får utvidgade möjligheter
              att ingripa när de upptäcker brister i kreditprövningar. Bland
              annat ska verket kunna ta ut en sanktionsavgift av en näringsidkare
              som inte gör ordentliga kreditprövningar.
            </seg>
            <seg n="559228ae">
              Men Vänsterpartiet anser inte att det är tillräckligt. Vi har
              ett särskilt yttrande i betänkandet. Vi skulle i första hand vilja
              se att dessa snabblån försvinner för gott. Vi hade önskat att
              regeringen mycket tidigare hade kommit med ett lagförslag som
              inneburit att man förbjuder sms-lån och andra snabblån. Men detta
              har vi inte fått gehör för. Därför anser vi att regeringen under
              tiden, till ett förbud är på plats, bör vidta åtgärder för att
              komma till rätta med de höga räntorna.
            </seg>
            <seg n="f969b86d">
              Från Socialdemokraterna och andra partier finns en reservation
              som går i rätt riktning och som bland annat tar upp stopp för
              ockerräntorna. Det tycker jag är bra. Jag anser, herr talman,
              att det är ett steg i rätt riktning. Vänsterpartiet tycker att
              reservationen i sig är mycket intressant.
            </seg>
          </u>
          <note n="75d00dd4">
            Överläggningen var härmed avslutad.
          </note>
          <note n="d5e7997c">
            9 § Vuxenutbildning
          </note>
          <note n="4fd4f76e">
            Andre vice talmannen konstaterade att ingen talare var anmäld.
          </note>
          <note n="aa0a5693">
            10 § Nationella patent på engelska
          </note>
          <note type="speaker" n="72c8a41f">
            Anf. 38 INGELA NYLUND WATZ (S):
          </note>
          <u who="ingela_nylund_watz_6b7be4" xml:id="i-996f448952864bee-0" n="9980dfd5">
            <seg n="1c329404">
              Herr talman! Nu ska vi behandla betänkandet om nationella patent
              på engelska, som är den stora frågan i betänkandet, men också
              några andra frågor från den allmänna motionstiden som rör patenträtten.
            </seg>
            <seg n="6e18ccd5">
              Låt mig inledningsvis säga att vi delar regeringens bedömning
              när det gäller de flesta frågorna i betänkandet men att vi har
              en reservation gemensam med Vänsterpartiet och Miljöpartiet som
              jag här och nu yrkar bifall till. Jag ska strax återkomma till
              den.
            </seg>
            <seg n="162dd825">
              Förslaget att göra det möjligt att nationella patentansökningar
              kan inlämnas och beviljas på engelska är en förenkling som är
              välkommen från stora delar av näringslivet och som också har efterlysts
              av till exempel Patent- och registreringsverket. Förslaget innebär
              att de sökandes kostnader för att ansöka om ett svenskt patent
              blir lägre genom att översättningskostnaderna begränsas. Det är
              en kostnad som inte alls är obetydlig för framför allt forskningsintensiva
              företag som har engelska som arbetsspråk och för företag som tänker
              söka patent i flera länder. Detta förslag har alltså vårt fulla
              stöd.
            </seg>
            <seg n="6d73294f">
              Herr talman! Vi står också bakom utskottsmajoritetens förslag
              till beslut kring frågorna i punkterna 3, 4, 5 och 6 i betänkandet.
              Det handlar om övriga patenträttsliga och upphovsrättsliga frågor,
              om litterära och konstnärliga verk och om vissa immaterialrättsliga
              frågor.
            </seg>
            <seg n="663c0516">
              Däremot, herr talman, delar vi inte utskottsmajoritetens uppfattning
              när det handlar om patentskyddet, som behandlas i punkt 2 i betänkandet,
              och det är på denna punkt vi har en gemensam reservation med Vänsterpartiet
              och Miljöpartiet som jag alltså yrkade bifall till inledningsvis.
            </seg>
            <seg n="39afd4bd">
              Vår uppfattning är att regeringen bör återkomma till riksdagen
              med förslag för att stärka uppfinnares, innovatörers och företags
              möjligheter att skydda sina patent. Det är särskilt viktigt för
              de små och medelstora företagen och för de enskilda forskare och
              forskargrupper som jämfört med stora globala företag har begränsade
              möjligheter att skydda sig mot patentintrång och försvara sina
              rättigheter. En konsekvens av detta är tyvärr att alltför många
              avstår från att skydda sig, vilket jag tror att vi alla tycker
              är mycket olyckligt.
            </seg>
            <seg n="14de6cdb">
              Herr talman! Vi är väl medvetna om komplexiteten i frågan om
              hur ett bättre patentskydd kan skapas. Hittills har dock alltför
              stort fokus legat på möjligheten att skapa en statlig försäkringslösning,
              en lösning som skulle bli mycket kostsam för staten. Däremot borde
              det rimligen finnas möjligheter att se över om det går att utveckla
              stödet inom det juridiska området, liksom att ytterligare analysera
              behovet av kompetensutveckling, finansieringslösningar och rådgivning.
            </seg>
            <seg n="e78f54c3">
              Regeringen har faktiskt här lämnat ett uppdrag till Vinnova och
              PRV. Det är bra, men jag tror ändå att ett tillkännagivande till
              regeringen på den här punkten är angeläget. Bakgrunden till det
              är att vi fullt och fast delar regeringens uppfattning att immaterialrätten
              och de immaterialrättsliga skydden får en allt större betydelse
              som strategiska verktyg för värdeskapande och nyttiggörande av
              forskningsbaserad kunskap.
            </seg>
            <seg n="adadab14">
              Av det skälet tycker vi att det är viktigt att göra detta tillkännagivande.
            </seg>
          </u>
          <note type="speaker" n="1efac3d4">
            Anf. 39 KENT PERSSON (V):
          </note>
          <u who="kent_persson_d7bdf7" xml:id="i-f9deeca6e31cf497-0" n="b4516b14">
            <seg n="f031a0a8">
              Herr talman! Det vi ska debattera i dag är patent på engelska
              – propositionen och det betänkande som utskottet har presterat.
              Jag ska börja med att läsa ett stycke ur vårpropositionen. Det
              står så här på s. 66:
            </seg>
            <seg n="b0c3fb06">
              Små och medelstora företags affärsstrategiska hantering av immateriella
              tillgångar bör stärkas. Utredningen Ett enhetligt patentskydd
              i EU och en ny patentlag ska senast den 3 juni 2014 lämna förslag
              till en ny patentlag (dir. 2012:99). För att ytterligare förenkla
              för företagen föreslår regeringen i propositionen Nationella patent
              på engelska (prop. 2013/14:53) att nationella patentansökningar
              ska kunna behandlas och beviljas på engelska. Därmed blir översättningskostnaderna
              i samband med patentansökningar lägre, vilket främjar forskningsintensiva
              svenska företag med engelska som arbetsspråk.
            </seg>
            <seg n="aabb057e">
              Vänsterpartiet delar den uppfattningen och tycker att det är
              bra att detta kommer. Men i betänkandet tas även andra delar upp,
              bland annat punkt 2, Patentskydd, som Ingela Nylund Watz nyligen
              gick igenom på ett bra sätt, så jag kan därför vara kortfattad.
            </seg>
            <seg n="1fbaa770">
              Det är av avgörande betydelse att forskare, företagare och uppfinnare
              kan skydda sina rättigheter mot intrång från andra. Den möjligheten
              ser väldigt olika ut beroende på bland annat storlek på företag.
              Framför allt har små och medelstora företag och enskilda uppfinnare
              svårigheter att värna sina rättigheter mot patentintrång. För
              många är det en fråga om tid, alltså utdragna rättsprocesser,
              och kostnader för dessa. Därmed söker man i många fall inte patent.
            </seg>
            <seg n="8bb70e18">
              Det är mot bakgrund av det och vad regeringen skriver i vårpropositionen
              som regeringen bör ges i uppdrag att återkomma till riksdagen
              med förslag på hur uppfinnare och små och medelstora företag kan
              ges bättre patentskydd än i dag.
            </seg>
            <seg n="4b6e6bbe">
              Det finns beskrivet i reservation 1 under punkt 2 som jag står
              bakom. Jag står bakom övriga reservationer från Vänsterpartiet
              men yrkar alltså bifall bara till reservation 1.
            </seg>
          </u>
          <note type="speaker" n="442aaaf4">
            Anf. 40 OLOF LAVESSON (M):
          </note>
          <u who="olof_lavesson_4b94d7" xml:id="i-cb76335239032b86-0" n="deb909c4" next="i-26d7f77b94fae69b-0">
            <seg n="72deb416">
              Herr talman! Jag tänkte inleda med att konstatera att mina kolleger
              har haft vänligheten att sätta upp mig för ett anförande på tolv
              minuter i den här debatten. Jag kan lugna herr talmannen och närvarande
              ledamöter med att jag inte kommer att ta alla dessa minuter i
              anspråk.
            </seg>
            <seg n="7f69de8d">
              Vi debatterar i dag regeringens proposition Nationella patent
              på engelska . För enkelhetens skull för vi dock debatten på svenska.
              När det gäller själva propositionen har inga motioner väckts,
              men i betänkandet behandlas även 34 motionsyrkanden från den allmänna
              motionstiden inom området för immaterialrätt.
            </seg>
          </u>
          <note n="61a4fbf9">
            Jag vill, herr talman, inleda med att yrka bifall till utskottets
            förslag och avslag på motionerna.
          </note>
          <u who="olof_lavesson_4b94d7" xml:id="i-26d7f77b94fae69b-0" n="deb909c4" prev="i-cb76335239032b86-0">
            <seg n="5fb43169">
              En välfungerande patentprocess lägger grunden för ett innovativt
              Sverige. Patentansökningarna till Patent- och registreringsverket,
              PRV, minskade förvisso under senare halvan av 2000-talet i absoluta
              tal. I mitt eget hemlän, Skåne, har dock ansökningarna ökat de
              senaste åren, och enligt en OECD-rapport som visar vilka städer
              i världen som har störst antal patent per capita placerar sig
              min hemstad Malmö som nummer fyra.
            </seg>
            <seg n="1202d9c7">
              Häromåret antog regeringen en nationell innovationsstrategi för
              att skapa bästa möjliga innovationsklimat med sikte på 2020. Patenträtten
              utgör en mycket viktig del i detta. Ett starkt och konkurrenskraftigt
              patentsystem är en avgörande förutsättning för många olika sektorer
              och branscher. Från politiskt håll måste vi därför skapa förutsättningar
              för att patentprocessen blir smidigare, snabbare och billigare.
            </seg>
            <seg n="ea0d1688">
              Vi har vidtagit flera viktiga åtgärder för att göra det enklare
              att försvara sina patent. Det handlar framför allt om moderna
              och tydliga regler, men också om en rättssäker och effektiv domstolsprövning.
              Nyligen föreslog regeringen därför att en ny patent- och marknadsdomstol
              inrättas där prövningen av immaterialrättsliga, konkurrensrättsliga
              och marknadsföringsrättsliga mål kan koncentreras och bli mer
              enhetlig. Den nya domstolsordningen föreslås träda i kraft den
              1 juli 2015.
            </seg>
            <seg n="b9e84ec9">
              Att ansöka om och försvara sina patent är ofta förenat med stora
              kostnader. I morgon fattar riksdagen beslut om dagens betänkande
              att nationella patentansökningar även ska kunna behandlas och
              beviljas på engelska. I dag måste en patentansökan skickas in
              på svenska, vilket ofta kräver ett omfattande översättningsarbete.
              Detta gäller inte minst för forskningsintensiva företag som har
              engelska som arbetsspråk och för företag som vill söka patent
              i flera länder på ett och samma språk.
            </seg>
            <seg n="bdf9e89b">
              Herr talman! Dagens proposition är också fråga om likställighet.
              Ett nationellt patent som har beviljats av PRV måste, som nämnts,
              i dag meddelas i sin helhet på svenska. Den som redan har ett
              europeiskt patent, meddelat på något av de officiella språken
              engelska, tyska eller franska, kan dock få detta validerat i Sverige
              och därmed få det gällande här på samma sätt som ett svenskt patent.
            </seg>
            <seg n="5cdb072f">
              För att underlätta detta utarbetades den så kallade Londonöverenskommelsen
              som trädde i kraft 2008. Den innebär att anslutna länder avstår
              från tunga översättningskrav vid valideringen av ett europeiskt
              patent. För att få ett europeiskt patent validerat i Sverige räcker
              det med att den del som omfattar själva skyddsomfånget, det vill
              säga patentkraven, översätts till svenska. Patentbeskrivningen
              kan däremot lämnas in på engelska.
            </seg>
            <seg n="1b60b191">
              Det betyder att svenska patent, utarbetade på engelska för en
              internationell marknad, drabbas av stora översättningskostnader
              eftersom de måste lämnas in på svenska, medan den som har ett
              europeiskt patent slipper detta, eftersom det då räcker med att
              översätta själva patentkraven. Detta är givetvis inte rimligt,
              och därför likställer vi nu regelverken.
            </seg>
            <seg n="63eb5bd9">
              Beräkningar pekar på att kostnaden för att översätta en patentansökan
              kan uppgå till ca 40 000 kronor. Att ansöka om ett svenskt patent
              kan därför ses som omotiverat kostsamt. Förslaget innebär att
              vi förbättrar villkoren för svenskt företagande, vilket främjar
              forskning och innovationer. Lagändringarna föreslås träda i kraft
              den 1 juli 2014.
            </seg>
            <seg n="c86d68c8">
              Jag nämnde tidigare att det har väckts ett antal motioner. Jag
              tänker inte kommentera dessa närmare, eftersom vi tidigare har
              debatterat dem ett antal gånger. När det gäller den socialdemokratiska
              motionen konstaterade Ingela Nylund Watz att regeringen redan
              har vidtagit åtgärder. Det är väldigt bra, och jag instämmer med
              Ingela Nylund Watz, så jag säger inget mer om detta.
            </seg>
            <seg n="d698daa7">
              Herr talman! Målet för näringspolitiken är att stärka den svenska
              konkurrenskraften och skapa förutsättningar för fler jobb i fler
              och växande företag. Idéer, kreativitet och kunskaper är det viktigaste
              kapitalet i en modern ekonomi. En välfungerande patentprocess
              leder till fler arbetstillfällen, tillväxt och ökade skatteintäkter,
              och det gynnar alla. Det ska vara lätt för svenska företag att
              ta steget ut i Europa, vilket kräver harmoniserade regler och
              mindre krångel.
            </seg>
            <seg n="d27b58da">
              Dagens betänkande och det kommande EU-patentet är därmed konkreta
              exempel på hur vi arbetar för att riva handelshinder på EU:s inre
              marknad, göra det lättare för våra företag att växa och därmed
              lägga grunden för ökad tillväxt och fler jobb både i Sverige och
              i Europa. Den politik vi fattar beslut om i EU-parlamentet gör
              skillnad, och den politik vi fattar beslut om här i riksdagen
              gör skillnad. Det är något att komma ihåg när vi går till såväl
              EU-val den 25 maj som till riksdagsval den 14 september.
            </seg>
          </u>
          <note type="speaker" n="542cbd61">
            Anf. 41 ANNA STEELE (FP):
          </note>
          <u who="unknown" xml:id="i-b07334b7081edbb6-0" n="662e2891">
            <seg n="bdf0acf3">
              Herr talman! I dag inbegrips nationella patentansökningar i ganska
              omfattande översättningsarbeten, vilket ofta blir kostsamt för
              företagen.
            </seg>
            <seg n="56d502c0">
              Detta förslag syftar till att begränsa översättningskostnaderna,
              vilket ska främja forskning och innovation och öka tillväxten.
              Forskningsintensiva svenska företag och företag som avser att
              söka patent i flera länder kan söka patent på samma språk och
              får en förenklad hantering.
            </seg>
            <seg n="f1236919">
              Samtidigt gäller samma förutsättningar när man söker patent i
              andra länder som också avstår från krav på översättningar. Utredningen
              i denna fråga har remissbehandlats utan större invändningar.
            </seg>
            <seg n="c09df9c5">
              Det finns ett antal olika myndigheter som företag kan behöva
              lämna in en patentansökan till, nämligen Patent- och registreringsverket
              (PRV), det europeiska patentverket European Patent Office (EPO)
              eller World Intellectual Property Organization (Wipo).
            </seg>
            <seg n="79eeb3ee">
              Ett patent handlar om att definiera ensamrätt på en uppfinning.
              Här kan nämnas att definitionen patent inte gäller för exempelvis
              ett datorprogram eller en mjukvara, då det inte anses vara en
              uppfinning.
            </seg>
            <seg n="f4ffef1c">
              Däremot är tekniska lösningar som är innovativa inom databranschen
              det. Denna gränsdragning ligger på PRV att definiera.
            </seg>
            <seg n="ccc9f5ed">
              PRV, som ska stödja små och medelstora företag gällande immaterialrättsliga
              frågor, har numera interaktiva e-tjänster och en söktjänst i arkivet
              Svensk patentdatabas med uppgifter och dokument från 1885 fram
              till dags dato.
            </seg>
          </u>
          <note n="ba855554">
            När det gäller upphovsrättslagen, som syftar till skydd av konstnärer
            och skribenter, finns det olika internationella konventioner,
            avtal, direktiv och fördrag. Världsorganisationen för den intellektuella
            äganderätten, Wipo, lade till ett fördrag 1996 för att uppdatera
            skyddet, speciellt gällande digitala nyttjanden, och Sverige tillträdde
            fördragen i slutet av 2009.
          </note>
          <u who="unknown" xml:id="i-7ece419f761ab781-0" n="662e2891">
            <seg n="406773a0">
              En upphovsrättsutredning har sett över vissa frågor i upphovsrättslagen,
              och just nu bereds de på Regeringskansliet. Här ingår frågan om
              huruvida upphovsmakarens ställning som avtalspart bör stärkas
              och i så fall på vilket sätt. Även på EU-nivå görs en översyn
              för modernisering av upphovsrätten.
            </seg>
            <seg n="7932b035">
              Här finns motioner som berör många viktiga och komplexa frågor
              som handlar om kultur och skapande, och innovationer i den sfären,
              och den komplicerade problematik som existerar med internet. Även
              digital handel med varor och tjänster, nedladdningar och piratkopieringar
              berörs. Att skydda och hitta ersättningssystem för upphovsmakarna
              på ett sådant sätt att det fortsätter att finnas ett flöde av
              nya verk av alla sorter så att kulturen inte utarmas är av största
              vikt.
            </seg>
            <seg n="016f0696">
              Mycket arbete pågår både i Sverige och internationellt.
            </seg>
            <seg n="dc5a2c6c">
              Jag som har tre skapande döttrar inom design, konst och musik
              hoppas att det fantastiska med nätet, där en hel värld ligger
              för våra fötter i form av information av alla de slag, ska kunna
              kombineras med ett upphovsrättsligt skydd som är övergripande
              och sunt nog för att de och alla andra kreatörer ska kunna och
              vilja fortsätta med sitt skapande.
            </seg>
          </u>
          <note n="fd891d37">
            Jag yrkar avslag på motionerna och bifall till utskottets förslag.
          </note>
          <note type="speaker" n="c67f4229">
            Anf. 42 HELENA LINDAHL (C):
          </note>
          <u who="helena_lindahl_c5f81e" xml:id="i-025e0c67f4cb5bb8-0" n="bd84a92f">
            <seg n="4a085afb">
              Herr talman! Jag kommer ihåg en kvinna som jag läste om i tidningen
              för ganska många år sedan nu. Hon hade uppfunnit en ersättning
              till snus i form av örtsnus. På den tiden jobbade jag extra på
              en bensinmack hemma i Västerbotten, och jag kommer ihåg att hennes
              produkter låg i ett enkelt ställ bakom kassan. Hon kom då och
              då in på bensinmacken för att fylla på stället med sina produkter.
              Men det dröjde inte speciellt länge innan den stora tobaksjätten
              i Sverige tog fram en liknande produkt, men med ett annat namn
              och med tjusigare förpackning. På macken installerade man kylar,
              och jag kunde märka att deras örtsnus började säljas ännu mer.
              Vad jag vet hade kvinnan med ursprungsidén inte en chans att ta
              striden mot det stora företaget. Hon hade helt enkelt inte de
              ekonomiska musklerna.
            </seg>
            <seg n="14e8921a">
              När vi skyddar våra uppfinningar och våra produkter med patent
              tror vi att vi ska ha ett bra skydd mot intrång och kopiering.
              Men tyvärr är inte så alltid fallet. Många företag får sina patent
              kapade, och många företag har svårt att göra något åt det, då
              man – som i exemplet med kvinnan som jag nämnde tidigare – inte
              har tillräckligt med ekonomiska muskler för en tvist eller en
              rättegång.
            </seg>
            <seg n="929c12a3">
              Jag kan till viss del sympatisera med att det skulle vara bra
              med en statlig försäkring för alla små företagare som inte har
              egna pengar för att klara av en strid vid patentintrång, men det
              blir alldeles för dyrt för staten. Därför är det så viktigt att
              företagen söker sig till den privata marknaden och försäkringsbolag.
              Dessutom ser regeringen över detta hela tiden, och nu har PRV
              och Vinnova ett uppdrag från staten att jobba med att hjälpa företag
              med finansiering och råd och hur man till exempel hanterar sina
              immateriella tillgångar på ett affärsstrategiskt sätt.
            </seg>
            <seg n="a61c0de5">
              Herr talman! Många svenska företag har i dag världen som sin
              marknad och en internationell verksamhet där språket är engelska.
              Därför känns det väldigt bra att stå här i dag och yrka bifall
              till regeringens proposition, som innefattar att de företag som
              söker patent i Sverige inom kort också kommer att kunna göra det
              på engelska.
            </seg>
            <seg n="0d4c7c80">
              Det är praktiskt ur flera synvinklar. En fördel är att företaget
              kanske så småningom ska utvidga sin patentansökan i Europa, eller
              utanför Europa, och då sparar företaget pengar på översättningskostnader
              som ofta är väldigt höga. Är det dessutom så att man söker flera
              patent blir det en stor kostnadsbörda med just översättningen
              för många företag.
            </seg>
            <seg n="20c9a3fe">
              Om företagen kan spara pengar på översättningskostnader kan de
              i stället använda dessa till sin huvudverksamhet, det vill säga
              att jobba med innovationer och forskning.
            </seg>
            <seg n="e0b73da1">
              I dag är det så att åtal för patentintrång endast får väckas
              av allmän åklagare om åtal av särskilda skäl är påkallat från
              allmän synpunkt. Vad betyder det? I min mening är det alldeles
              för vagt. Patentintrång är ett brott och borde behandlas därefter.
            </seg>
            <seg n="22b43101">
              För att markera att patentintrång är just ett brott som polis
              och åklagare bör ta sig an i större omfattning måste lagen förtydligas.
              Det är viktigt att reglerna är tydliga och visar när en åklagare
              kan väcka åtal mot patentintrång. Många företagare känner sig
              i dag hjälplösa, då det är oklart vad lagen egentligen avser.
            </seg>
            <seg n="d2ea17a9">
              Därför känns det positivt att regeringen nu kommer att tillsätta
              en utredare som ska analysera reglerna om åtal och åtalsprövning
              när det gäller patentintrång.
            </seg>
          </u>
          <note n="75d00dd4">
            Överläggningen var härmed avslutad.
          </note>
          <note n="e69dc867">
            11 § Elnätsföretagens intäktsramar
          </note>
          <note type="speaker" n="d0660c7f">
            Anf. 43 INGEMAR NILSSON (S):
          </note>
          <u who="ingemar_nilsson_946b73" xml:id="i-d5a2e88d5ccad372-0" n="c79e59a7">
            <seg n="38bc58e2">
              Herr talman! Vi ska nu debattera näringsutskottets betänkande
              2013/14:NU16, där regeringens proposition Elnätsföretagens intäktsramar
              behandlas.
            </seg>
            <seg n="de8c014a">
              Låt mig inledningsvis börja med att yrka bifall till den socialdemokratiska
              reservationen i betänkandet.
            </seg>
            <seg n="1575d6b5">
              Sverige är på många sätt och i många avseenden ett elberoende
              land. Vårt geografiska läge och därav följande klimat, det svenska
              näringslivets struktur och ett i övrigt relativt sett högteknologiskt
              samhälle är några av de omständigheter som medverkar till detta.
            </seg>
            <seg n="fd306942">
              Förutsättningen för jobben såväl i det svenska näringslivet som
              inom offentlig verksamhet är beroendet av el, och en säker leverans
              av el är avgörande.
            </seg>
            <seg n="44ea6149">
              Av den svenska industrin är en stor och avgörande del det som
              i dagligt tal kallas elintensiv industri. En lång rad viktiga
              och avgörande samhällsfunktioner inom exempelvis vård och omsorg
              är i dag helt beroende av en trygg och säker elförsörjning. I
              ett sådant samhälle är ett robust och välfungerande elnät avgörande.
              Elens infrastruktur, som ju elnäten är, avgör om tjänsten kan
              levereras.
            </seg>
            <seg n="bd6503bf">
              Herr talman! Just därför blir frågan om de ekonomiska spelreglerna
              och förutsättningarna för investeringar i landets elnät viktig.
              Det blir också viktigt för alla oss konsumenter men naturligtvis
              också för dem som äger elnäten.
            </seg>
            <seg n="d182e00e">
              Elnäten kan lite slarvigt delas upp i tre nivåer: stamnätet,
              regionnäten och distributionsnäten eller, som man ibland också
              säger, lokalnäten.
            </seg>
            <seg n="407f3fd5">
              Stamnätet, som ägs av det statliga affärsverket Svenska kraftnät,
              berörs inte i denna proposition. Det gör däremot de som äger regionnäten
              – i huvudsak, åtminstone hittills, tre stora aktörer. När det
              gäller distributionsnäten finns det en mängd ägarbolag, i det
              närmaste 170, många av dem kommunala bolag.
            </seg>
            <seg n="fc878a17">
              Elnäten är, som nämnts, ett naturligt monopol. För att konsumenterna
              ska ges rimliga förutsättningar och för att ägarna av ett naturligt
              monopol inte ska kunna utnyttja sitt ägande på ett orimligt sätt
              krävs att prissättningen regleras på ett rimligt sätt. Sedan 2012
              görs detta när det gäller elnäten genom en på förhand bestämd
              så kallad intäktsram. Intäktsramen bestämmer vad som ska vara
              skäliga kostnader för nätet och vad som bedöms vara en rimlig
              avkastning på gjorda investeringar.
            </seg>
            <seg n="46041e8d">
              Herr talman! Tillämpningen av den nu gällande modellen för detta
              har lett till en lång rad processer i domstol för tolkning av
              regelverket, det vill säga av den nuvarande lagstiftningen. Det
              är bland annat mot den bakgrunden som regeringen lägger fram denna
              proposition om nya regler för den kommande tillsynsperioden, 2016–2019.
            </seg>
            <seg n="2319e154">
              Låt mig än en gång slå fast att vi socialdemokrater i detta fall
              verkligen står på konsumenternas sida. Ett naturligt monopol,
              och dess prissättning, måste vara öppet och transparent och ge
              kunden, konsumenten, det skydd som krävs för att undvika orimliga,
              godtyckliga prissättningar.
            </seg>
            <seg n="e6326682">
              Samtidigt är det oerhört viktigt att elnäten och deras ägare
              ges rimliga förutsättningar att klara såväl underhåll som nyinvesteringar.
              Ryckighet och snabba, oförutsedda byten av beräkningsmodeller
              gynnar inte investeringar.
            </seg>
            <seg n="bd899acc">
              Behovet av såväl underhåll som nyinvesteringar visar sig på en
              rad områden. Ett sådant område är ökad vädersäkring, som en direkt
              följd av de stormar vi har upplevt under de senaste åren. Ett
              alltmer elberoende samhälle kräver allt färre och kortare elavbrott.
              Mer vädersäkring för högre leveranssäkerhet kräver ökade investeringar.
            </seg>
            <seg n="990b0990">
              Herr talman! Ökad produktion av el, såväl förnybar el som el
              från befintliga produktionsanläggningar, kräver också ökade investeringar.
              På samma sätt är det med teknisk utveckling, bland annat av det
              som vi brukar benämna smarta elnät – det kräver ökade investeringar.
              Därför är det för alla parter angeläget att de ekonomiska spelreglerna
              blir rimliga, tydliga och långsiktiga.
            </seg>
            <seg n="29235937">
              Det vi socialdemokrater reagerar mot i regeringens proposition
              är inte ambitionen att skapa tydliga och långsiktiga regler. Det
              vi vänder oss mot är fördelningen av ansvar och uppgifter mellan
              regeringen och dess myndigheter, i detta fall Energimarknadsinspektionen.
            </seg>
            <seg n="020f94ca">
              Regeringen föreslår i propositionen ett långtgående bemyndigande
              för myndigheten, alltså Energimarknadsinspektionen, att meddela
              föreskrifter om beräkning av skäliga kostnader och rimlig avkastning.
              Samtidigt är det samma myndighet som ska utöva tillsynen. Det
              innebär ett utvidgat normgivningsbemyndigande, inklusive det som
              kallas subdelegation. Vi anser att detta inte står i överensstämmelse
              med svensk förvaltningstradition.
            </seg>
            <seg n="9a36e1c5">
              Vår motion handlar om att vi anser att det är regeringen som
              ska ha den fulla föreskriftsrätten och att den så kallade subdelegationen
              ska inskränkas till detaljbestämmelser. Det är en synpunkt som
              också delas av Lagrådet i dess yttrande till regeringen.
            </seg>
            <seg n="b042bbf6">
              Elnäten är en samhällsviktig funktion, och de är ett naturligt
              monopol. Därför anser vi att regeringen måste ta sitt ansvar för
              utformningen av reglerna för denna verksamhet och inte överlåta
              detta till en myndighet. Vi anser också, i likhet med Lagrådet,
              att regeringens förslag innebär att riksdagen inte ges tillräcklig
              insyn i detta.
            </seg>
          </u>
          <note n="d7495f9a">
            Därför, herr talman, yrkar jag bifall till reservationen.
          </note>
          <note type="speaker" n="f8e0dfd5">
            Anf. 44 JOHAN JOHANSSON (M):
          </note>
          <u who="johan_johansson_e1589a" xml:id="i-03356c7f22780bfc-0" n="ad2c349c" next="i-14143c142ecae5cb-0">
            <seg n="77d2aeaf">
              Herr talman! Som föregående talare var inne på handlar detta
              om elnätsföretagens intäktsramar och behovet av att säkra skäliga
              elnätsavgifter. I propositionen föreslås att regeringen och Energimarknadsinspektionen
              ska få utökade möjligheter att meddela föreskrifter i frågor som
              rör regleringen av de elnätsavgifter som elnätsföretagen kan ta
              ut.
            </seg>
            <seg n="ae472591">
              Redan sedan tidigare har Energimarknadsinspektionen i uppgift
              att på förhand bestämma inom vilka ramar elnätsföretagen kan ta
              ut avgifter av sina kunder. Syftet med förslaget är att skydda
              konsumenterna mot oskäliga elnätsavgifter. På grund av att många
              beslut har överklagats av elnätsföretagen råder det i dag osäkerhet
              om hur intäktsramarna ska beräknas, eftersom det nu är förvaltningsdomstolarna
              som efter långa domstolsprocesser avgör vilka avgifter elnätsföretagen
              kan ta ut.
            </seg>
            <seg n="4017e8a3">
              För att undvika utdragna rättsprocesser och ge Energimarknadsinspektionen
              ännu bättre möjligheter att säkerställa att de elnätsavgifter
              som tas ut är skäliga föreslås nu i propositionen att regeringen
              och Energimarknadsinspektionen i större omfattning ska få besluta
              om vad som ska bedömas som skäliga kostnader och på vilken nivå
              elnätsföretagens avkastning ska anses rimlig.
            </seg>
            <seg n="1da88385">
              Syftet med förändringen är att ge Energimarknadsinspektionen
              ännu bättre möjligheter att skydda elnätskunderna mot orimliga
              elnätsavgifter, samtidigt som ett regelverk skapas som minskar
              osäkerheten för både kunder och företag.
            </seg>
          </u>
          <note n="36326a2a">
            Jag yrkar bifall till utskottets förslag.
          </note>
          <note n="75d00dd4">
            Överläggningen var härmed avslutad.
          </note>
          <note n="bd9664f8">
            12 § En tydligare naturgasreglering
          </note>
          <note n="2302fb14">
            Tredje vice talmannen konstaterade att ingen talare var anmäld.
          </note>
          <note n="9f206308">
            Ajournering
          </note>
          <note n="9717bef6">
            Kammaren beslutade kl. 11.19 på förslag av tredje vice talmannen
            att ajournera förhandlingarna till kl. 13.00, då debatten med
            anledning av vårpropositionens avlämnande skulle äga rum.
          </note>
          <u who="johan_johansson_e1589a" xml:id="i-14143c142ecae5cb-0" n="ad2c349c" prev="i-03356c7f22780bfc-0">
            <seg n="faae904f">
              Återupptagna förhandlingar
            </seg>
          </u>
          <note n="b263bd98">
            Förhandlingarna återupptogs kl. 13.00.
          </note>
          <note n="182f88f6">
            13 § Debatt med anledning av vårpropositionens avlämnande
          </note>
          <note n="d83ff7c3">
            Finansministern överlämnade 2014 års ekonomiska vårproposition
            2013/14:100.
          </note>
          <note type="speaker" n="3d3367e8">
            Anf. 45 Finansminister ANDERS BORG (M):
          </note>
          <u who="anders_borg_minister_2006" xml:id="i-8c66dfb30e89a816-0" n="202bb322">
            <seg n="165207e6">
              Herr talman! Det är åter dags att överlämna en ekonomisk vårproposition,
              Kunskap för stärkt arbetskraft , till Sveriges riksdag. Vi gör
              det i ett läge där den internationella konjunkturen åter stärks
              men i ett trögt och långsamt tempo. Vi ser att USA och Storbritannien
              får upp lite bättre fart. Omfattande reformer och en starkare
              tillväxtförmåga gör att ekonomierna börjar växa.
            </seg>
            <seg n="1106fdfc">
              I Europa är tillväxten långsam. Vi har en tillväxt som har varit
              negativ i två år och som också under de närmaste åren går i maklig
              takt. Det är framför allt de stora ekonomierna Frankrike och Italien
              som växer mycket långsamt. Det är påtagligt att regeringarna har
              tvingats lägga om sin ekonomiska politik, och man har gjort för
              lite och för sent när det gäller jobben. Det har varit för lite
              och för sent när det gäller konkurrenskraften, och det har varit
              för lite och för sent när det gäller offentliga finanser. Vi får
              räkna med att eurozonen växer med någonstans runt 1 och 1 ½ procent
              de kommande åren.
            </seg>
            <seg n="8e0707ed">
              I denna internationella miljö blir det också tydligt att riskerna
              ligger på nedåtsidan. Det europeiska banksystemet har betydande
              svagheter. De stresstester som nu ska genomföras kan mycket väl
              föranleda att man tvingas stärka kapitalet i bankerna. Det kan
              då leda till att balansräkningarna krymper, utlåningen begränsas
              och man landar i en situation där den ekonomiska tillväxten dämpas.
            </seg>
            <seg n="9975a76b">
              Vi har också en mycket oroande geopolitisk utveckling i Ukraina
              som ger risker, på kort sikt av politisk natur, som förmodligen
              kommer att sänka tillväxten i Ryssland. Hur omfattande den inbromsningen
              blir är det svårt att bedöma, och det beror naturligtvis ytterst
              på den politiska utvecklingen. För svensk del kommer detta med
              stor sannolikhet också att dämpa tillväxten i vårt grannland Finland
              som är av avgörande betydelse för Sverige. Riskerna i världsekonomin
              är alltså alltjämt på nedåtsidan.
            </seg>
            <seg n="f8da8bfd">
              I den här situationen står Sverige starkt. Vi är bland de bästa
              länderna när det gäller tillväxt för de kommande åren. Den kommer
              att vara högre i Sverige än i de flesta jämförbara europeiska
              länder. Vi har en starkare reallöneökning, vi har en sysselsättning
              och en sysselsättningsgrad som är bland de starkaste, arbetslösheten
              minskar åter och långtidsarbetslösheten tillhör de lägsta i Europa.
              Vi får rapporter om att svensk sjukvård och svensk äldreomsorg
              står sig väl i jämförelse med nästan alla andra länder. Vi klarar
              jämlikheten och har en mindre andel som lever med tuffa förhållanden
              än nästan alla andra jämförbara länder.
            </seg>
            <seg n="4a84ffdb">
              Utgångspunkten för Sverige är att vi har utmaningar och behov,
              men vi har en möjlighet att möta dem utifrån en styrkeposition.
              Våra offentliga finanser är bland de starkaste i industrivärlden.
              När vi jämför oss med övriga Europa ser vi att vi har mindre underskott,
              lägre skuldsättning och bättre långsiktig uthållighet. Under de
              kommande åren räknar vi med att offentliga finanser förstärks
              med 45 miljarder 2015, med 20 miljarder 2016 och med 25 miljarder
              2017 respektive 2018. Finansdepartementet, Konjunkturinstitutet
              och Ekonomistyrningsverket räknar med att offentliga finanser
              under de kommande åren förstärks med mer än 100 miljarder kronor.
            </seg>
            <seg n="67b41e3d">
              När vi tittar på den ekonomiska politiken är det två utgångspunkter
              som är centrala. Den ena är att politiken ska vara väl avvägd
              i förhållande till konjunkturen. Den andra är att vi ska följa
              vårt ramverk och uppfylla vårt överskottsmål. Skälet till detta
              är naturligtvis att vi ska stabilisera konjunkturen och säkra
              att vi klarar långsiktig uthållighet. Här är det tydligt att regeringen
              har levt upp till ramverken. När vi tog över var tillväxten stark.
              Åren 2007–2008 förstärkte vi offentliga finanser med överskott
              på 124 respektive 75 miljarder. På två år hade vi alltså överskott
              på 200 miljarder kronor i dagens penningvärde.
            </seg>
            <seg n="b47b98e8">
              Vi tog under de goda åren tuffa strukturreformer. Vi skalade
              ned arbetsmarknadspolitiska åtgärder, vi reformerade Ams, vi förändrade
              sjukförsäkringen och vi lättade på skattebördan. Vi finansierade
              de här reformerna krona för krona under 2007 och 2008 därför att
              det var viktigt och centralt att i goda tider bygga buffertar
              för framtiden.
            </seg>
            <seg n="cd754eec">
              Sedan kom den stora recessionen. Som en kvarnsten har Europa
              hängt om halsen på Sverige de senaste åren. Då har regeringen,
              för att föra en väl avvägd, balanserad politik inom de ramverk
              som vi har, stöttat konjunkturen. Det gjorde vi 2009, 2010, 2011,
              2012, 2013 och 2014. På ett klokt sätt har vi kunnat luta oss
              mot vinden och fylla i där den internationella konjunkturen grävt
              hål. Inför år 2014 genomförde vi ett jobbskatteavdrag, förbättrade
              pensionärernas situation med sänkta skatter, genomförde en sänkning
              av a-kasseavgiften, vi satsade på utbildning med fler karriärtjänster
              för lärare, mer matteundervisning och vi förstärkte och introducerade
              en yrkesintroduktion. Det här var en klok politik. Det är åtgärder
              som ger både pensionärer och löntagare mer pengar i plånboken,
              fyller i där efterfrågan saknas och förstärker Sveriges långsiktiga
              produktionsförmåga. Genom att det lönar sig bättre att arbeta
              och genom att vi får ett starkare utbildningssystem står vi bättre
              rustade att möta tider framöver.
            </seg>
            <seg n="5d2701c2">
              Nu ser vi att vi har en förskjutning av fokus i den ekonomiska
              politiken. Vi ser en återhämtning, vi ser en tillväxt i omvärlden,
              och då handlar det återigen om att säkra skyddsvallarna. Vi ser
              att KI, ESV och Finansdepartementet är överens om att det nu kommer
              en förstärkning av de offentliga finanserna på över 100 miljarder
              kronor. Då är det också tid att återuppbygga skyddsvallarna. Vi
              vet varför detta är så viktigt. Världen är en tuff plats för åldrande
              välfärdsstater. Våra grannländer är skuldsatta. De har en så hög
              skuldsättningsgrad att nästa ekonomiska kris kommer att präglas
              av diskussioner om man behöver skriva ned statsskulderna i fler
              länder. Få länder utöver Sverige har kraft att stötta, stimulera
              och skjuta till energi i nästa lågkonjunktur.
            </seg>
            <seg n="341d83d6">
              Vi vet också att Sverige är ett land som drabbas av konjunkturcykler.
              Vi är en liten och öppen ekonomi. Vi är beroende av råvaror. Vi
              är beroende av vår högteknologiska industri, och vi tillverkar
              mycket investeringsvaror. Sverige kommer att påverkas av kommande
              konjunktursvängningar. Då är det viktigt att vi nu använder goda
              tider för att skapa de marginaler, den säkerhet och de buffertar
              som vi så väl kommer att behöva.
            </seg>
            <seg n="0f66756c">
              Sverige har också en hög skuldsättning och ett stort finansiellt
              system. Har man en stor banksektor och en hushållssektor som har
              höga skulder är man utsatt. Lägger man ihop vår konjunkturkänslighet
              och den dåliga situationen i vår omvärld med vår egen höga skuldsättning
              är det uppenbart att skyddsvallarna aldrig har varit viktigare
              än i dag. I dag vore absolut fel tillfälle att börja nedmontera
              de säkerhetsmekanismer vi har.
            </seg>
            <seg n="33ba93ea">
              Därför ska reformer finansieras krona för krona. Det är en välbalanserad
              ekonomisk politik. Vi ska låta arbetslösheten minska så snabbt
              som möjligt och sysselsättningen öka så snabbt som möjligt givet
              att vi ska upprätthålla balans och prisstabilitet under åren framför
              oss. Därmed uppfyller vi också ramverket och överskottsmålet.
              I dåliga tider stimulerar vi, och i goda tider skapar vi de buffertar
              som är nödvändiga.
            </seg>
            <seg n="5f81cac1">
              Så här är det inte för alla länder. Förra året när man i Tyskland
              planerade budgeten för 2014 kunde man inte tillföra resurser därför
              att skuldsättningen är för stor. När det gäller Finland kommer
              man till och med i år och åren framåt att behöva genomföra mycket
              stora åtstramningar i sin ekonomiska politik, därför att man inte
              har haft tillräckligt låg skuldsättning och tillräckligt starka
              buffertar. Det ska vi säkra att Sverige har. Vi ska inte hamna
              i en sits där vi behöver strama åt ekonomin när vi har låg aktivitet
              i omvärlden.
            </seg>
            <seg n="ada43f32">
              Vi kommer alltså inte att överge, ompröva eller se över överskottsmålet.
              Vi kommer inte att avveckla, kringgå eller nedmontera detta mål,
              utan det kommer också de kommande åren att utgöra en hörnsten,
              en skyddsvall, en buffert och en marginal för svensk ekonomi.
              Därför ska vi ge de kärva beskeden under de goda åren. Då är det
              krona för krona som gäller.
            </seg>
            <seg n="d3fb3168">
              Vi har visat att vi har möjlighet att föra en sådan politik.
              Vi lägger nu fram en bred satsning på kunskap. Det handlar om
              att kunskap är viktigt för att stärka arbetskraften. Vi förstärker
              konkurrenskraften om vi har en mer och bättre utbildad arbetskraft.
            </seg>
            <seg n="3d182a2a">
              Vi minskar riskerna för arbetslöshet, för vi vet att långtidsarbetslöshet
              är förknippat med att man inte har sin examen och utbildning på
              plats. Vi vet att vi med utbildning säkrar sammanhållning. Det
              är genom att ha en trygg bas i kunskaper vi kan klara en bra produktivitetsutveckling
              för alla.
            </seg>
            <seg n="7000de29">
              Det viktigaste råd vi kan ge till unga människor var vi än möter
              dem är att de ska sköta sin skola, göra sina läxor och anstränga
              sig så att de klarar provresultaten. Här gör vi viktiga reformer
              för att alla ska lära sig mer.
            </seg>
            <seg n="01d6c71e">
              Det handlar om att vi nu aviserar betyg och förstärker matematikundervisningen.
              Det har vi redan gjort i lågstadiet och mellanstadiet, och nu
              kommer också högstadiet. Vi gör en lågstadiesatsning som gör att
              det blir minskade undervisningsgrupper och som förbättrar förutsättningarna
              för alla barn att få en bra utbildning.
            </seg>
            <seg n="242a815b">
              Vi förstärker stödet för läxläsning så att skolan kan präglas
              av mer undervisningstid, mer läxor, mer prov och mer betyg som
              gör att vi stöttar, möter upp och ger den grund för bra kunskapsutveckling
              som är nödvändig.
            </seg>
            <seg n="a226e3d0">
              Skolan handlar om att alla måste lära sig mer så att färre lämnar
              skolan utan fullgoda kunskaper. Sommarskolan är en viktig del
              av detta. Den förstärker möjligheten att stötta dem som har halkat
              efter under terminerna.
            </seg>
            <seg n="a2c2fd96">
              Lika viktig är svenskundervisningen. Nu kommer det fler människor
              till Sverige. Då går vi in med tre timmar extra svenskundervisning
              under de första fyra åren. Det är ett viktigt stöd för att människor
              ska kunna komma in i utbildningssystemet och därigenom in på arbetsmarknaden.
              Det gör också att de kommuner som tar ett större ansvar för vår
              nationella politik på flyktingområdet får en starkare ekonomisk
              bas att säkra att alla barn i skolan får en bra början.
            </seg>
            <seg n="f376b45c">
              Vi vill stärka arbetskraften framåt. Om vi blickar mot de år
              vi nu har framför oss är det centralt att lägga fast en bred ekonomisk
              politik som leder till full sysselsättning, bra tillväxt och sammanhållning.
            </seg>
            <seg n="5d8e3f7c">
              Den första punkten är stabilitet. Den som tappar greppet om de
              offentliga finanserna och försätter sig i skuld kommer oomkullrunkeligt
              att drabbas av en hårdare kris i nästa lågkonjunktur.
            </seg>
            <seg n="b5c826af">
              Det är centralt att vi håller fast vid att hushållens skulder
              och bankerna måste ställas under hårdare och tydligare regelverk
              framöver så att vi säkrar att fundamenten i svensk ekonomi är
              starka.
            </seg>
            <seg n="3383549b">
              Stabiliteten är den första punkten i varje ansvarsfull ekonomisk
              politik. Det är när man förlorar greppet om stabiliteten man får
              djupa kriser och sår i sin ekonomi.
            </seg>
            <seg n="8c617ee7">
              Vi måste fortsätta att förstärka drivkrafterna. Det är genom
              att vi har fler människor i Sverige som är på arbetsmarknaden,
              går in tidigare, jobbar mer och stannar kvar längre som vi bygger
              välstånd. Det är arbetskraften som i grund och botten bygger välstånd
              för länder. Det är genom att många människor kan och vill arbeta
              som vi långsiktigt säkrar en god tillväxt.
            </seg>
            <seg n="6f230f84">
              Vi måste också fortsätta att förstärka vårt kunskapsuppdrag.
              Inriktningen är mycket tydlig. Med mer undervisningstid, mer kunskaper,
              särskilt i de svåra ämnena, och lärare som har bättre status och
              utbildning samt förutsättningar och möjlighet att ge barnen stöd
              och säkra att alla kommer framåt växer kunskaperna i samhället.
            </seg>
            <seg n="5877fb5a">
              Om vi klarar stabiliteten, drivkrafterna och kunskaperna klarar
              vi sammanhållningen. Den yttersta grunden för att klara sammanhållningen
              är att alla människor har möjlighet att vara på arbetsmarknaden.
              Det är när människor har en stark kunskapsbas och en trygghet
              i arbetslivet från den kunskapsbasen som vi klarar sammanhållningen.
              Därför utgör drivkrafter, stabilitet och kunskap hörnstenarna
              för en politik för sammanhållning för alla.
            </seg>
            <seg n="01576b41">
              Herr talman! Låt mig avslutningsvis välkomna den debatt vi ska
              ha i dag. Vi kommer att se att skiljelinjerna i svensk politik
              är betydande. Det finns avgörande och centrala skiljelinjer kring
              stabilitet, drivkrafter, kunskap och sammanhållning.
            </seg>
            <seg n="3bed07e9">
              Oppositionen står splittrad med omfattande utgiftskrav och ger
              inte raka besked om överskottsmålen. De budgetgräl, svekregeringar
              och motsättningar vi upplevde på 1990-talet kan komma tillbaka.
            </seg>
            <seg n="75f90415">
              När det gäller drivkrafter är höjda skatter för unga, för tjänstenäringen
              och för människor inte rätt väg att säkra vare sig stabilitet,
              kunskap eller sammanhållning.
            </seg>
            <seg n="c9aadc7e">
              Det centrala löftet från den här regeringen är att sammanhållning
              byggs genom arbete, kunskap och stabilitet. Det, herr talman,
              är den avgörande skiljelinjen i svensk politik. Vi står för sammanhållning,
              för vi står för drivkrafter, stabilitet och kunskap. Där går skiljelinjen
              mot oppositionen.
            </seg>
          </u>
          <note type="speaker" n="99980733">
            Anf. 46 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-d31ed143ff0ebecd-0" n="5eb3777b">
            <seg n="595b36a6">
              Herr talman! Vi har fått lyssna till Anders Borgs 16:e budgetpresentation.
              Det är den sista den här mandatperioden och något av en examensdag.
              Nu kan vi utvärdera det som har hänt under de här åtta åren.
            </seg>
            <seg n="969cbc7d">
              Jag ska ge tre exempel. Jag börjar med arbetslösheten. Den är
              i dag 8 procent. 400 000 människor är utan jobb. Det är väsentligt
              fler än när regeringen tillträdde, men då kallade man det för
              massarbetslöshet.
            </seg>
            <seg n="edfa24b4">
              Trots detta lägger Anders Borg i dag fram en budget helt utan
              jobbfokus. Arbetsmarknadsministern har till och med sagt att det
              är slut med reformer på arbetsmarknaden. Man är färdig. Varför
              ger ni upp mot arbetslösheten?
            </seg>
            <seg n="a67f9628">
              Det andra är det underskott Anders Borg använde nio minuter av
              sin talartid till att förklara bort. Anders Borg har gått från
              ett överskott på 65 miljarder i de offentliga finanserna till
              ett underskott på 87 miljarder.
            </seg>
            <seg n="fd462b47">
              Skatterna har sänkts med 134 miljarder. Det mesta av den finansiering
              din bolagsskattesänkning skulle ge, Anders Borg, kommer inte in
              i ESV:s prognoser. Är det inte dags att du erkänner att du har
              lånat för mycket för att klara budgetmålet och att du bryter mot
              budgetreglerna?
            </seg>
            <seg n="fa066582">
              Det tredje är skolan. Vi har haft sjunkande skolresultat i Sverige
              sju år i rad. Vi har den sämsta kunskapsutvecklingen i hela OECD
              enligt PISA. Nu har regeringen de senaste veckorna sagt att man
              kan tänka sig att ställa upp på en del av de förslag vi socialdemokrater
              har lagt fram. Det är sådant ni konsekvent har röstat ned tidigare
              och sagt är alldeles fel.
            </seg>
            <seg n="86df50c8">
              Jag är väldigt glad för att ni har ändrat er, men i den här budgeten
              får skolan vänta. Ni gör ingenting i år. I stället skjuter ni
              över allting till nästa regering.
            </seg>
            <seg n="779f6ac7">
              Efter åtta år har du inte lyckats få fram skolsatsningarna, Anders
              Borg. Varför skulle vi tro på att du klarar det under de kommande
              fyra åren om du får chansen?
            </seg>
          </u>
          <note type="speaker" n="f2be713c">
            Anf. 47 Finansminister ANDERS BORG (M) replik:
          </note>
          <u who="anders_borg_minister_2006" xml:id="i-8c66dfb30e89a816-1" n="202bb322">
            <seg n="f112cbdc">
              Herr talman! Låt oss vara klara över världsekonomin. Vi går igenom
              den stora recessionen. Sverige kommer ut med de starkaste tillväxtsiffrorna,
              bland de starkaste offentliga finanserna och bland de ekonomier
              som har högst sysselsättningsgrad och lägst långtidsarbetslöshet.
              Det är det skick vi kan se efter att vi har hanterat Sverige i
              åtta år.
            </seg>
            <seg n="0fbc97ed">
              Vi har en förstärkning av de offentliga finanserna med 100 miljarder
              de kommande åren. Om Socialdemokraterna inte är nöjda med de 100
              miljarderna vill vi gärna veta vilka åtgärder de tänker komma
              till.
            </seg>
            <seg n="5894e773">
              Jag tror nämligen att det är där vi ser logiken i den socialdemokratiska
              politiken. Man har ett budgethål. Det saknas 20–25 miljarder.
              Man har koalitionspartier man ska göra upp med. Man har 35 procent
              själva. Man ska förhandla sig fram med Vänsterpartiet och Miljöpartiet.
            </seg>
            <seg n="fa565775">
              Vi vet vad Vänsterpartiet kräver. Det är arbetstidsförkortning,
              ytterligare 10 miljarder i bidragshöjningar och rätt till heltid.
              Vi vet vad Miljöpartiet kräver. De ska höja lärarlönerna, sidsteppa
              avtalsförhandlingarna och driva upp lönerna vid sidan av det.
              Det kan vara en bra åtgärd, men det landar ändå i att det ska
              betalas. Man har undrat lite grann när Socialdemokraterna ska
              redovisa sin politik. När ska beskeden komma?
            </seg>
            <seg n="1ac35ac9">
              Beskeden har då krupit fram, gradvis. Vi har sett Magdalena Andersson,
              Fredrik Olovsson, Bo Bernhardsson och andra företrädare berätta
              vad man tänker sig. Man ska se över överskottsmålet. Det kanske
              är dags att skruva ned det när vi har kommit lite längre fram,
              säger Magdalena Andersson i Svenska Dagbladet, Dagens Nyheter
              och Reuters. Per Bolund säger att det är en naturlig diskussion
              som han gärna är med i. Och Ulla Andersson går ut och välkomnar
              den.
            </seg>
            <seg n="c85722b5">
              Är det inte så svaret ser ut? Socialdemokraterna tänker inte
              finansiera de löften som de ska betala Vänsterpartiet och Miljöpartiet
              med. De tänker ta bort överskottsmålet och försätta Sverige i
              en sits där vi går in i nästa lågkonjunktur utan buffertar och
              säkerhetsmarginaler. Varför kan Socialdemokraterna aldrig ge raka
              besked?
            </seg>
          </u>
          <note type="speaker" n="693735b6">
            Anf. 48 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-d31ed143ff0ebecd-1" n="5eb3777b">
            <seg n="d17fb214">
              Herr talman! Finansministern kommer hit med ett budgethål på
              87 miljarder kronor. Och så får vi den här föreställningen. Han
              som bryter mot budgetreglerna ställer andra till svars. Det parti
              som en gång i tiden har varit med och sanerat ekonomin efter Carl
              B Hamilton och andra ska misstänkliggöras för att inte klara budgetmålen.
              Det är oerhört märkligt.
            </seg>
            <seg n="c186df40">
              Anders Borg lånar 200 miljoner i timmen. Bara ett anförande här
              kostar ungefär två och en halv miljon. Under den tiden ska de
              pengarna lånas upp. Det är alltså den politiken som kommer till
              kammaren och som har det här utbrottet.
            </seg>
            <seg n="48af94e7">
              Du svarar inte på min fråga, Anders Borg. Varför klarar ni inte
              budgetmålen? Kan du inte erkänna att du har sänkt skatterna för
              mycket? Och varför har du inga jobbförslag? Varför skjuter du
              hela skolsatsningen någon gång in i framtiden när du inte har
              makt att påverka svensk politik? Det är ett val emellan. Varför
              gör du det inte nu när du har möjligheten? Varför har du försuttit
              den chansen, när vi har den sämsta skolresultatsutvecklingen i
              hela OECD?
            </seg>
          </u>
          <note type="speaker" n="4681a9e0">
            Anf. 49 Finansminister ANDERS BORG (M) replik:
          </note>
          <u who="anders_borg_minister_2006" xml:id="i-8c66dfb30e89a816-2" n="202bb322">
            <seg n="93e9b82d">
              Herr talman! 100 miljarder är vad våra offentliga finanser förstärks
              med under de kommande åren. Det är ESV, KI, Finansdepartementet,
              Riksbanken och alla andra bedömare överens om – 100 miljarder
              i förstärkning under de kommande åren.
            </seg>
            <seg n="428cdfe4">
              Vi kommer att klara överskottsmålet, vi kommer att upprätthålla
              en väl balanserad politik och vi kommer att stötta konjunkturen
              så länge det behövs.
            </seg>
            <seg n="dbcfd288">
              Jag återkommer dock till splittringsalternativet. Det går att
              lista 10, 20, 30, 40, 50, 60 frågor där ni inte är överens. Och
              det är inga små puckar. Vänsterpartiet ska genomföra arbetstidsförkortning,
              och de ska införa rätt till heltid. Miljöpartiet ska göra breda
              satsningar på lärarlöner, järnvägssatsningar och klimatåtgärder
              och allt vad det är. Till det ska Socialdemokraternas 26 miljarder
              i utgifter läggas.
            </seg>
            <seg n="90328da6">
              Jag tror nog att jag förstår vad det är ni säger. Ni säger att
              ni ska se över överskottsmålet, och ingenstans får vi besked från
              Socialdemokraterna. Ingenstans får vi besked från Vänsterpartiet
              och Miljöpartiet om överskottsmålet. Tänker ni upprätthålla överskottsmålet,
              eller är den hemliga planen att sänka överskottsmålet under nästa
              mandatperiod för att betala för löftespolitiken?
            </seg>
          </u>
          <note type="speaker" n="01bf5da2">
            Anf. 50 PER BOLUND (MP) replik:
          </note>
          <u who="per_bolund_4dcd65" xml:id="i-63c2a5492c7d41ee-0" n="f055df27">
            <seg n="fb6d73d1">
              Herr talman! Jag har noterat att Anders Borg gärna talar om sysselsättning
              i hela landet. Nu har Alliansens och Anders Borgs politik prövats
              i snart åtta år, och det är tid för utvärdering av resultatet.
            </seg>
            <seg n="5ab31cc7">
              De verkliga effekterna av Alliansens politik visar sig nu vara
              långt ifrån de fina formuleringarna, och kampen för att minska
              utanförskapet i Sverige är ett slag som Alliansen faktiskt har
              förlorat. Siffror från Statistiska centralbyrån visar att de två
              senaste mandatperioderna har varit förlorade år för jobben utanför
              Helsingfors. Under perioden 2007–2013 har arbetslösheten ökat
              i samtliga län utom ett – Helsingfors. I 20 av 21 län har arbetstillfällen
              försvunnit, och fler människor har fastnat i utanförskap.
            </seg>
            <seg n="b3b249be">
              Alliansens politik har aktivt medverkat till den utvecklingen.
              Sedan 2006 har myndigheter centraliserats. I flera landsbygdskommuner
              har polis, post och arbetsförmedling lagts ned. Och när samhällsservicen
              försvinner blir det svårare för företag att överleva och växa.
              Regeringen har skurit bort 14 000 statliga jobb från Sverige utanför
              storstäderna sedan 2006.
            </seg>
            <seg n="7b0e8361">
              Det vore intressant att höra, finansministern, vilka politiska
              förslag regeringen har för att vända den ökande arbetslösheten
              i Sverige. Vad är egentligen Alliansens jobbpolitik för att öka
              sysselsättningen i de 20 av 21 län där den nu sjunker?
            </seg>
            <seg n="f498bce4">
              Regeringen har byggt sin jobbpolitik på skattesänkningar och
              på att försämra trygghetssystemen. Nu när det är valtider vill
              regeringen inte göra vare sig det ena eller det andra. Då blir
              det också alltmer uppenbart hur naken regeringen står i jobbfrågan.
              Var är egentligen Alliansens jobbpolitik nu, Anders Borg?
            </seg>
          </u>
          <note type="speaker" n="2504507a">
            Anf. 51 Finansminister ANDERS BORG (M) replik:
          </note>
          <u who="anders_borg_minister_2006" xml:id="i-8c66dfb30e89a816-3" n="202bb322">
            <seg n="71fc5a3e">
              Herr talman! Låt oss konstatera att i den senaste månadsstatistiken
              har Sverige den snabbaste sysselsättningstillväxten av de jämförbara
              länderna i EU. Vi har, enligt kommissionen, högre tillväxt under
              de här åren, vi har den högsta sysselsättningsgraden – bland den
              lägsta långtidsarbetslösheten, trots att vi har gått igenom den
              stora recessionen och vi har offentliga finanser som nu stärks
              med 100 miljarder.
            </seg>
            <seg n="13f0a3cc">
              Jag vill dock ändå hålla fast vid frågan om överskottsmålen.
              Vi får alltså inga besked från Socialdemokraterna, och nu skulle
              jag vilja se hur Miljöpartiet resonerar. Låt mig förklara hur
              jag tror att det ser ut.
            </seg>
            <seg n="db0fc912">
              I går fick vi på nyheterna veta att regeringen planerar en östlig
              förbindelse. Socialdemokraterna säger omedelbart ja till den och
              säger att den naturligtvis ska byggas. Dessförinnan har vi fått
              höra att Förbifarten ska byggas. Vi vet att vi behöver göra en
              bred försvarsuppgörelse för att stärka försvaret. Där faller Miljöpartiets
              försvarsbesparingar. Och vi vet att skolpolitiken även med en
              socialdemokratisk regering ska behålla betyg, matematik och ökad
              undervisningstid och prov. Det är naturligtvis en bitter kalk
              för Miljöpartiet.
            </seg>
            <seg n="bb5c97ba">
              Det kommer att krävas rejäl betalning, miljardbetalning, för
              såväl östlig förbindelse, förbifart som försvarsuppgörelse. Och
              vi vet att Miljöpartiet är hårda förhandlare. Vi vet hur det var
              när Jarl Alfredius stod utanför Finansdepartementet och rapporterade
              som om ett krig pågick där inne. Vi vet att ni var tuffa. Därför
              vet vi också att det kommer att kosta Socialdemokraterna miljarder.
              Och då förstår vi vad som kommer att ge vika. Det är överskotten.
            </seg>
            <seg n="51896b6b">
              Jag förstår att du och Socialdemokraterna redan har talat om
              det här eftersom du, när Magdalena Andersson sade att hon skulle
              göra en översyn, sade att du välkomnar en sådan diskussion och
              att det inte var någon naturlag med överskottsmål. Är det inte
              så att förhandlingen ska sluta i ni lägger pannan i djupa veck
              och säljer ut säkerhetsmarginalerna? Sedan står vi med rumpan
              bar när krisen kommer. Är det inte dags – fem månader före valet
              – att ni börjar tala om någonting som ni står för gemensamt? Eller
              är det bara splittring som är ert alternativ?
            </seg>
          </u>
          <note type="speaker" n="6e6b52cc">
            Anf. 52 PER BOLUND (MP) replik:
          </note>
          <u who="per_bolund_4dcd65" xml:id="i-63c2a5492c7d41ee-1" n="f055df27">
            <seg n="f7cba2ca">
              Herr talman! Eftersom Anders Borg är orolig ska jag ge ett klart
              besked. Vi har inga planer på att ändra överskottsmålet eller
              de finanspolitiska ramverken. Vi har i budget efter budget, när
              vi samarbetade, visat att vi kan nå dem, till skillnad från Anders
              Borg som enligt alla sina expertmyndigheter faktiskt inte kommer
              att nå överskottsmålet med den politik som förs nu. Om det är
              någon som har förklaringsansvaret och som har skäl att svara på
              de frågorna är det Anders Borg.
            </seg>
            <seg n="f2d89a77">
              Det var dock talande hur snabbt Anders Borg vek från frågan om
              vilken jobbpolitik han har. Det är uppenbart att han inte har
              någon jobbpolitik kvar över huvud taget. I vårbudgeten är det
              lika tydligt. Det kommer inga nya förslag för att hjälpa de som
              står långt från arbetsmarknaden och för att minska långtidsarbetslösheten.
            </seg>
            <seg n="8547cbb5">
              Nu börjar det också komma skäl till det. I tv står Anders Borg
              och varnar för att jobben kan komma för snabbt och för att det
              skulle kunna spä på inflationen. Det är intressant att höra, Anders
              Borg. Är oron för regeringen nu att jobben kommer att komma för
              snabbt? Är det ytterligare ett av regeringens berömda omslag?
              Är det så att du inte bara har tagit en skattesänkarpaus utan
              också en jobbpolitisk paus, Anders Borg?
            </seg>
          </u>
          <note type="speaker" n="1b301321">
            Anf. 53 Finansminister ANDERS BORG (M) replik:
          </note>
          <u who="anders_borg_minister_2006" xml:id="i-8c66dfb30e89a816-4" n="202bb322">
            <seg n="385e028b">
              Herr talman! Sysselsättningen ska öka så snabbt som möjligt och
              arbetslösheten minska så snabbt som möjligt utan att vi drabbas
              av inflation, obalanser och underskott. Det är en ansvarsfull
              ekonomisk politik. Det är den politik vi står för. Men ni kommer
              inte undan, Per Bolund. Ni är splittrade i 10, 20, 30, 40, 50
              frågor. Vi har fem månader kvar till valet.
            </seg>
            <seg n="9f7c7d5f">
              Låt oss börja med att förstå hur logiken i er politik ser ut.
              Ni ska få kompensation för Förbifarten och östlig förbindelse.
              Vänsterpartiet ska ha igenom sin rätt till heltid och arbetstidsförkortning.
              Till slut ska någon betala för detta. Och Socialdemokraterna har
              tappat sin finansiering. De vågar inte föreslå sänkt jobbskatteavdrag.
              Då förstår vi hur logiken ser ut.
            </seg>
            <seg n="2e932b0c">
              Ni ska kalla in tre fyra ekonomer, kanske någon gammal expert,
              och sedan ska ni enas om att det här med skuldsättning och underskott
              är lite gammalmodigt – är det inte vad Borg sade? Det ska vi inte
              hålla på med. Släng ut överskottsmålet och låt pengarna spruta!
            </seg>
            <seg n="f0a770d3">
              Det är väl så ni ska göra upp det här vartefter.
            </seg>
          </u>
          <note type="speaker" n="80151b3c">
            Anf. 54 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-a4daeb9e17056606-0" n="01eeec5f">
            <seg n="32460e30">
              Herr talman! Vi hörde på din presskonferens tidigare i dag, Anders
              Borg, att ni behöver öka statens intäkter med 100 miljarder för
              att nå överskottsmålet fram till 2018. Då är det rätt intressant
              att få veta hur ni ska nå detta.
            </seg>
            <seg n="324120b4">
              Konjunkturinstitutet gör bedömningen att skatterna behöver höjas
              med 100 miljarder fram till 2018 för att nå det. Nu vill jag ha
              svar: Ska ni höja skatterna eller ska ni försämra välfärden med
              100 miljarder? Det vore intressant att få svar på den frågan.
            </seg>
            <seg n="3b1d92eb">
              Sedan säger du krona för krona, men det stämmer inte, Anders
              Borg. Kommer du ihåg utgifterna som du redovisade för finansutskottet
              för drygt en månad sedan? Om vi bara tar utgifterna för integration,
              migration och ökad EU-avgift, alltså utgifter som har dykt upp
              efter att höstbudgeten lades fram, ser vi att det handlar om 22,9
              miljarder. Är de finansierade krona för krona? Nej, det är de
              inte, men det har du inte berättat.
            </seg>
            <seg n="31773670">
              De 22,9 miljarder som tillkommit efter årsskiftet och som läggs
              på migration, integration och EU-avgift är 1 miljard mer än ni
              satsar på skolan – 1 miljard mer. Det har tillkommit, varför då?
              Jo, därför att ni återigen har misslyckats i förhandlingar med
              EU men också på grund av det huvudlösa beslutet från i höstas
              att ge alla från Syrien som söker asyl permanent uppehållstillstånd.
              Det medför dessa ökade kostnader under en fyraårsperiod. Det är
              19,2 miljarder för migration och integration.
            </seg>
            <seg n="0a308343">
              EU, migration och integration innebär alltså en större utgiftsökning
              än era satsningar på skolan. Det är inte finansierat krona för
              krona. Utan det huvudlösa beslutet i höstas – utan det huvudlösa
              beslutet – hade ni inte behövt försämra för pensionsspararna,
              ni hade inte behövt höja skatten och försämra för dem som vill
              ta sig till jobbet på landsbygden, och ni hade inte behövt stimulera
              den kriminella organiserade brottslighetens ekonomi genom att
              underlätta deras cigarett- och spritsmuggling.
            </seg>
          </u>
          <note type="speaker" n="6e0b69f1">
            Anf. 55 Finansminister ANDERS BORG (M) replik:
          </note>
          <u who="anders_borg_minister_2006" xml:id="i-8c66dfb30e89a816-5" n="202bb322">
            <seg n="2e8af367">
              Herr talman! Sven-Olof Sällström talar om ett huvudlöst beslut.
              Han upprepar flera gånger att det är ett huvudlöst beslut. Det
              är alltså en myndighet i Sverige som gör en bedömning av situationen
              i Syrien. De har att utgå från vad som händer där. Där är det
              inbördeskrig, där pågår våldsamheter, där slåss olika fraktioner
              mot varandra och människor flyr. Myndigheten fattar då beslut
              om att människor ska kunna komma till Sverige och få skydd. Det
              följer av det regelverk vi har.
            </seg>
            <seg n="02ac8385">
              Jag tycker att det är ett självklart beslut. Det är ett beslut
              jag stöder. Om människor befinner sig i kris och vi är ett av
              världens mest välskötta och rikaste länder ska vi naturligtvis
              ställa upp. Jag tycker att det är självklart att ett Sverige med
              fler människor, med en öppenhet för människor, är ett bättre Sverige.
            </seg>
            <seg n="78b7302f">
              Vi kommer att finansiera varje reform krona för krona, men den
              underliggande utgiftsutvecklingen ligger naturligtvis i olika
              prognoser. En del går upp och en del går ned. Det kan man inte
              ta till intäkt för förändringar. Det vi säger är att med de prognoser
              som nu föreligger förstärks de offentliga finanserna med i storleksordningen
              100 miljarder kronor. Det betyder att om vi finansierar alla tillkommande
              beslut krona för krona när vi vill satsa på utbildning eller när
              vi vill stimulera jobben, ja då kommer vi att nå 1 procents överskott
              och kan upprätthålla överskottsmålet.
            </seg>
            <seg n="71aa6369">
              Skiljelinjen mellan mig och Sven-Olof Sällström går i grund och
              botten inte vid om det är finansierat eller inte, utan det handlar
              om att Sven-Olof Sällström inte anser att det är rätt beslut att
              låta Sverige bli en fristad och ge skydd till människor på flykt
              undan krig. Där har vi olika uppfattningar.
            </seg>
          </u>
          <note type="speaker" n="eda8634a">
            Anf. 56 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-a4daeb9e17056606-1" n="01eeec5f">
            <seg n="08b5d5d9">
              Herr talman! Anders Borg! Att vara politiker innebär att ställa
              olika gruppers behov mot varandra. Har ni hört något så skrämmande?
              Det är så det är. Det handlar om prioriteringar, och det gäller
              att ta ansvar för prioriteringarna. Ni har prioriterat – lyssna
              noga nu – att ta ansvar för det som du precis redovisade, Anders
              Borg, vilket inga andra EU-länder gjort. Inga andra EU-länder
              ger permanent uppehållstillstånd till flyktingar från Syrien,
              inga andra.
            </seg>
            <seg n="81e2a4b3">
              Enligt Dublinförordningen som vi och alla våra grannländer omfattas
              av ska huvuddelen av dessa flyktingar söka asyl i andra EU-länder.
              Vi har nämligen frågat Migrationsverket. De som söker asyl i Sverige,
              hur kommer de hit? 70 procent av dem kommer landvägen via annat
              EU-land som omfattas av Dublinförordningen. De bedömer att övriga
              30 procent kommer med flyg via annat EU-land, som även det omfattas
              av Dublinförordningen. De ska söka asyl i annat EU-land, men ni
              lägger det självpåtaget på svenska skattebetalare när inte andra
              EU-länder ställer upp.
            </seg>
            <seg n="cce9a160">
              När ni säger att ni höjer skatterna för att förbättra skolan
              stämmer det inte, Anders Borg. Det stämmer inte.
            </seg>
          </u>
          <note type="speaker" n="3b76eb9c">
            Anf. 57 Finansminister ANDERS BORG (M) replik:
          </note>
          <u who="anders_borg_minister_2006" xml:id="i-8c66dfb30e89a816-6" n="202bb322">
            <seg n="2941f181">
              Herr talman! Jag kan inte alls dela Sven-Olof Sällströms utgångspunkt
              att politik handlar om att ställa olika grupper mot varandra.
              Så ser inte jag på samhället. Jag ser Sverige som ett rikare,
              starkare och bättre samhälle om människor har möjlighet att komma
              hit, arbeta hårt, driva företag, utbilda sig, göra rätt för sig.
              Det innebär att vi släpper in människor som flyr från en kris.
            </seg>
            <seg n="305e1422">
              Den grundläggande skillnaden mellan oss är att Sven-Olof Sällström
              vill ställa grupper mot varandra medan jag vill hålla samman människor.
              Att hålla människor samman är enligt min uppfattning den mest
              naturliga utgångspunkten för politiken i Sverige.
            </seg>
          </u>
          <note type="speaker" n="377307e3">
            Anf. 58 ULLA ANDERSSON (V) replik:
          </note>
          <u who="ulla_andersson_ab2816" xml:id="i-e2105e4e84c447d2-0" n="654b0a52">
            <seg n="2077e67b">
              Herr talman! Jag vet inte om Anders Borg har följt välfärdsdebatten
              på senare tid eller om han har fullt upp med att söka nytt jobb
              till efter valet. Vi andra har i alla fall fått höra berättelser
              om hur välfärden urholkas i jakten på snabba vinster. Vi får höra
              om barn som på Hälsans Förskolor får knäckebröd och vatten till
              frukost bara för att ägarna vill ha ett fint bokslut och kunna
              starta fler förskolor runt om i landet. Det är till men för barnen
              som får gå hungriga, och föräldrarna känner stor oro.
            </seg>
            <seg n="0650a339">
              Vi har kunnat läsa hur en dement man låstes in i en skrubb, om
              kissblöjor som vägs för att de inte ska behöva bytas så ofta,
              om anhöriga som blir tvungna att gå in och jobba på underbemannade
              äldreboenden som drivs av Attendo, om elever som får se sina skolor
              gå i konkurs. Vi får höra hur anställda som larmar kickas från
              jobbet, hur två anställda får ta hand om 63 äldre på nätterna
              och hur Attendo föreslår att man ska installera sprinklersystem
              i stället för att anställa fler. Attendo förresten – en av ägarna
              använder Reinfeldt som sin välfärdsrådgivare.
            </seg>
            <seg n="a240abe6">
              Vi vet att det handlar om riskkapitalbolag, holdingbolag, skatteplanering,
              skatteflykt, räntesnurror, ränteavdrag, vinster, uppköp, försäkringar
              mot skolnedläggningar, konkurser samt företag som inte betalar
              avtalsenliga löner eller gör pensionsinbetalningar och inte heller
              betalar moms och skatt. Det är fiffel och bedrägerier. Så ser
              svensk välfärd ut 2014. Det är styrelser befolkade av män med
              erfarenhet från oljeindustri, pappersservetter och elektronik
              men utan erfarenhet från arbete i välfärden. Det är knappast intresset
              för välfärden som driver dem. Nej, det är välfärden i sig, och
              skattebetalarna finansierar hela deras verksamhet, också deras
              vinster och uppköp.
            </seg>
            <seg n="1ccbf99b">
              Jag vill därför fråga Anders Borg: Var gör pengarna störst nytta,
              i välfärden eller i riskkapitalisternas privata fickor? Är det
              girigt att sko sig på bekostnad av någon annans välfärd?
            </seg>
          </u>
          <note type="speaker" n="cd210543">
            Anf. 59 Finansminister ANDERS BORG (M) replik:
          </note>
          <u who="anders_borg_minister_2006" xml:id="i-8c66dfb30e89a816-7" n="202bb322">
            <seg n="d1eac307">
              Herr talman! Jag delar helt enkelt inte Ulla Anderssons samhällssyn
              och utgångspunkter. Jag tycker att man ska ta sin utgångspunkt
              i fakta när man diskuterar ekonomisk politik. Vi fick i går en
              rapport från ett EU-institut som landar i att Sverige har den
              bästa sjukvården i Europa bland ett antal jämförbara länder. Vi
              har kunnat se att vi på diagnos efter diagnos presterar bättre
              än amerikanerna. Vi vet att OECD, när de jämför äldreomsorgen,
              landar i att vi har högre personaltäthet än andra länder.
            </seg>
            <seg n="6d2a378a">
              Det är inte så att den svenska välfärdsstaten är satt på undantag.
              Vi räknar med att kommunernas skatteintäkter de kommande åren
              ökar med 100 miljarder. Det finns alltså en grund för en bra välfärd
              i Sverige.
            </seg>
            <seg n="6095eee9">
              Nu tillför vi pengar som går till viktiga satsningar på kunskap.
              Det ska vara betyg tidigare så att man på papper kan se vad man
              har uppnått för kunskaper. Det ska vara mer matematikundervisning,
              för matematiken är central och avgörande. Vi vill skapa karriärlärarlöner
              så att de duktiga lärarna kan få lite bättre betalt. Vi vill fortsätta
              med fler prov och mer uppföljning, sommarskolor och stöd med läxläsning
              så att alla barn får en bra kunskapsgrund. Det är vår politik.
              Det är vår utbyggnad av välfärden.
            </seg>
            <seg n="1d6cc390">
              Låt mig sedan landa i överskottsmålet. Ulla Andersson står inför
              ett intressant val. Antingen ska hon ge upp rätten till heltid,
              ge upp sin arbetstidsförkortning, ge upp sina 10 miljarder extra
              och lägga 20 miljarder totalt på att bygga ut bidragssystemen,
              eller så måste hon sätta sig i en koalition med Fredrik Olovsson
              och Per Bolund och ge upp överskottsmålet.
            </seg>
            <seg n="f8a0cd47">
              Om du måste välja, Ulla Andersson, mellan arbetstidsförkortning
              och rätt till heltid och överskottsmålet, kommer du då att välja
              rätt till heltid och arbetstidsförkortning framför överskotten?
              Är det så Vänsterpartiets val ser ut? Och kommer ni att sätta
              er i en koalitionsregering där en av utgångspunkterna kommer att
              vara att man tar bort skyddsvallarna, tar bort buffertarna, nedmonterar
              överskottsmålet och kör in i nästa kris utan att ha några reserver?
              Är det ditt val, Ulla Andersson?
            </seg>
          </u>
          <note type="speaker" n="ea1bcbe2">
            Anf. 60 ULLA ANDERSSON (V) replik:
          </note>
          <u who="ulla_andersson_ab2816" xml:id="i-e2105e4e84c447d2-1" n="654b0a52">
            <seg n="2e6cb968">
              Herr talman! Jag märker att Anders Borg är väldigt obekväm med
              mina frågor. Han berör dem över huvud taget inte. Jag frågade
              om det är mer rimligt att pengarna gör nytta i välfärden än hamnar
              i riskkapitalisternas fickor. Han svarade inte. Jag frågade om
              det är girigt att sko sig på bekostnad av någon annans välfärd.
              Han svarade inte. Jag förstår det.
            </seg>
            <seg n="776d4dae">
              I dag kunde vi läsa om en ny forskningsrapport där forskare från
              andra länder slår larm om experimentet på den extrema skolmarknaden
              i Sverige. Vi vet att ungefär 9 miljarder går till privata vinster.
              Det motsvarar lönerna för 24 000 undersköterskor. Borg brukar
              skälla på bankerna ganska mycket, men det är tre gånger högre
              avkastning i äldreomsorgen än i bankerna. Det är något som har
              gått väldigt fel i svensk välfärd, med holdingbolag och riskkapitalbolag.
              Det går att bygga en annan modell. Det går att bygga en välfärd
              att lita på. Men då måste vi få bort vinstintresset ur välfärden,
              för det leder så fel. Knäckebröd till förskolebarn, äldre som
              lämnas ensamma utan tillsyn – när vinstintresset får styra får
              det konsekvenser.
            </seg>
          </u>
          <note type="speaker" n="097bd337">
            Anf. 61 Finansminister ANDERS BORG (M) replik:
          </note>
          <u who="anders_borg_minister_2006" xml:id="i-8c66dfb30e89a816-8" n="202bb322">
            <seg n="2786ec29">
              Herr talman! En skiljelinje mellan den här regeringen och den
              förra har att göra med att vi har skärpt skattereglerna för ränteavdrag.
              Vi har vid upprepade tillfällen fått kompensera för det som uppstod
              när Socialdemokraterna, Vänsterpartiet och Miljöpartiet öppnade
              för de koncerninterna transaktionerna i början av 2000-talet och
              räntesnurrorna snurrade upp till en stor ballong. Vi har skärpt
              reglerna, och vi är beredda att göra det igen för att alla ska
              betala sin skatt.
            </seg>
            <seg n="11e2e16b">
              Men vi måste ändå diskutera välfärden utifrån hur läget ser ut.
              Rapporterna visar att vår äldreomsorg och sjukvård hör till de
              bästa i Europa och världen. I skolan vill vi ha betyg, obligatorisk
              sommarskola, mer av ordning och reda, mer av matematikundervisning,
              bättre löner för de bästa lärarna och mer av kunskapsorientering.
              Det är vägen framåt. Det är viktiga välfärdsreformer.
            </seg>
            <seg n="0af1af62">
              Och hur blir det nu? Rätt till heltid och arbetstidsförkortning
              eller överskottsmålet – vilket blir valet? När får vi ett enda
              besked från detta splittringsalternativ? I 10, 20, 30, 40, 50,
              60 frågor är ni splittrade och vägrar lämna besked.
            </seg>
          </u>
          <note type="speaker" n="665b30f0">
            Anf. 62 FREDRIK OLOVSSON (S):
          </note>
          <u who="fredrik_olovsson_d8689d" xml:id="i-d31ed143ff0ebecd-2" n="5eb3777b">
            <seg n="03837bd6">
              Herr talman! Det är förstås jobben som är det mest centrala problemet
              för Sverige. Det är arbete som är nyckeln till frihet. Jobben
              är vägen till välstånd och förutsättningen för framtidstro. Ingenting
              är så nedbrytande för människor som att inte få plats, inte vara
              behövd, inte få en inkomst och inte tro på sin framtid. Ingenting
              är heller så kostsamt för samhället som att ställa tiotusentals
              och åter tiotusentals människor vid sidan av.
            </seg>
            <seg n="5cdd6d20">
              Tillsammans med de ofinansierade skattesänkningarna bidrar arbetslösheten
              i hög grad till att regeringen driver upp underskottet i de offentliga
              finanserna. Enligt Ekonomistyrningsverket blir underskottet i
              år 87 miljarder. Regeringen har helt enkelt lånat för mycket till
              sina skattesänkningar, som inte har fungerat för att trycka tillbaka
              arbetslösheten. Det är därför Anders Borg får ägna nio minuter
              åt ett försvarstal för att han inte klarar överskottsmålet. Det
              är alltså kombinationen av Moderaternas omfattande vilja att låna
              till sänkta skatter och deras oförmåga att pressa tillbaka arbetslösheten
              som lett fram till att budgetmålen bryts och att underskotten
              växt till sig.
            </seg>
            <seg n="8b871692">
              Vi har flera gånger upprepat att regeringen bryter mot budgetmålet.
              Vi har lagt stramare budgetar än Anders Borg och naturligtvis
              fått väldigt mycket kritik för det. Men alla expertinstanser säger
              samma sak. Konjunkturinstitutet, Ekonomistyrningsverket, Finanspolitiska
              rådet – alla konstaterar att regeringen bryter mot budgetreglerna.
              Trots det slogs regeringen i den här kammaren med allt de hade
              för bara några månader sedan för att få låna ytterligare några
              miljarder till att sänka skatten för dem med de högsta inkomsterna.
            </seg>
            <seg n="896c21e3">
              Herr talman! Det är heller inget litet jobbmisslyckande som regeringen
              står för. Arbetslösheten är kring 8 procent, väsentligt högre
              än när regeringen tillträdde. 400 000 människor är arbetslösa.
              Långtidsarbetslösheten har nära nog tredubblats. 70 000 människor
              har varit utan jobb i två år eller mer. 35 000 människor har man
              låst in i fas 3, den ändstation på arbetsmarknaden som Anders
              Borg konstruerat. I fas 3 placeras nu också i allt större utsträckning
              unga människor. Det senaste året har ökningen av antalet unga
              i fas 3 varit 50 procent. Ungdomsarbetslösheten är så hög att
              vi till och med får krisstöd från EU för att motverka den.
            </seg>
            <seg n="0afd9409">
              Även jämfört med andra länder klarar sig den svenska jobbpolitiken
              ganska dåligt. När arbetslösheten stigit här har den tvärtom sjunkit
              i många jämförbara länder. Sverige har också en längre resa fram
              till att bli landet med den lägsta arbetslösheten i EU nu än när
              Anders Borg och Fredrik Reinfeldt tillträdde för snart åtta år
              sedan. Framför oss ligger jämförbara länder som Tyskland, Österrike,
              Holland, Danmark och Storbritannien.
            </seg>
            <seg n="9e0920e9">
              Herr talman! Det andra stora misslyckandet är skolan. Där är
              listan över länder som lyckas bättre än vi mycket längre. Vi får
              lägga till länder som Italien, Portugal, Spanien och många fler.
              Det råder inget som helst tvivel om att vi har ett väldigt allvarligt
              läge i svensk skola, med fallande kunskapsresultat och ökade klyftor.
              För att vända utvecklingen behöver skolan stärkas i grunden. Vi
              har konsekvent föreslagit mer resurser till skolan: till mindre
              klasser, till fler speciallärare för tidiga insatser och till
              att stärka lärarna och höja attraktiviteten i läraryrket. Vi vill
              skapa en jämlik skola utan vinstjakt. Regeringen har i åtta budgetar
              framför allt prioriterat skattesänkningar.
            </seg>
            <seg n="5e555a56">
              Samtidigt som resultaten sjunkit snabbare i Sverige än i något
              annat OECD-land har 12 000 lärare försvunnit från den svenska
              skolan jämfört med 2006. Ojämlikheten i skolan ökar. Föräldrarnas
              bakgrund spelar allt större roll. Regeringens svar har framför
              allt varit ett skatteavdrag för privatundervisning. Dessutom har
              regeringens politik gjort skolan till en favoritbransch för riskkapitalbolagens
              vinstjakt. Regeringen tar alltså inte heller den här gången chansen
              att satsa på skolan. Som vanligt får skolan vänta. När de borgerliga
              har makten att genomföra förändringar från höstterminen gör de
              absolut ingenting. I stället skjuter man över alla insatser för
              skolan till nästa regering. Det är i sig anmärkningsvärt.
            </seg>
            <seg n="4d28cc3b">
              Dessutom har regeringen förändrat gymnasieskolan på så sätt att
              utbildningar för branscher med tydlig arbetskraftsbrist tappar
              i attraktivitet bland eleverna. Allt färre av landets ungdomar
              får plats på en högskola, trots högt söktryck. Andelen unga med
              högskoleexamen kommer att minska i Sverige framöver med den här
              regeringens politik. Resultatet av åtta år med borgerlig regering
              är allt fler med allt mindre kunskap.
            </seg>
            <seg n="3d5b7a81">
              Herr talman! Arbetslösheten, budgetunderskottet och skolmisslyckandet
              – allt detta beror på att hela den grund som politiken vilar på
              inte har levererat eller fungerat. Det är den moderata idén om
              att vårt land utvecklas bäst genom att man sänker skatterna, ökar
              otryggheten, ökar klyftorna och privatiserar det gemensamma som
              inte levererar och som leder fel. Det är inte så det blir fler
              jobb, det är inte så skolan förbättras, det är inte så vården
              blir bättre och utvecklas och det är inte så vi värnar omställningsförmågan
              och utvecklar kreativitet och framåtanda. För en sådan utveckling
              krävs en helt annan grund och en annan inriktning på politiken.
              Den kommer vi att presentera under de kommande veckorna i vår
              egen skuggbudget och sedan under månaderna fram till valet.
            </seg>
            <seg n="1aef216b">
              Men det står redan klart att den politik som röstades ned här
              i kammaren av de borgerliga ledamöterna för några månader sedan
              hade varit bättre än den som verkar nu. Så tog det också regeringen
              mindre än ett par månader att komma till retorisk reträtt. Den
              panikomkastningen illustreras av att Anders Borg slogs för de
              sänkta skatterna bara någon månad dessförinnan. Nu gör han allt
              för att människor ska glömma vad som är kärnan i Moderaternas
              politik, nämligen skattesänkningar. Han pratar hellre, precis
              som 2010, om sina i sammanhanget ganska små skattehöjningar i
              stället för sina mycket stora skattesänkningar.
            </seg>
            <seg n="406cdb2e">
              Men Sverige hade redan från årsskiftet behövt våra investeringar
              i mindre klasser i skolan och fler platser på högskolan, våra
              förslag om slopad andra sjuklönevecka, exportstöd och nyföretagargaranti
              och våra investeringar i infrastruktur, bättre miljöpolitik och
              ökat bostadsbyggande. Nu säger regeringen att de gärna vill ha
              en del av allt det där, men det är då slående att de inte gör
              någonting nu när de har makten att förändra. Allting skjuts till
              efter valet, när de inte längre vet om de har möjlighet att genomföra
              det de säger sig vilja göra.
            </seg>
            <seg n="a274be86">
              Herr talman! Vi menar att Sverige har goda möjligheter att utvecklas
              väl. Det ekonomiska klimatet förbättras i vår omvärld, i Europa
              och resten av världen. Med rätt politik kan vi ha bra år framför
              oss. Sverige har potential. Sverige har kapacitet. Och Sverige
              kan mycket bättre än så här.
            </seg>
            <seg n="a340cbf7">
              Vi står i en konjunkturuppgång. Och vi behöver anpassa politiken
              för att få maximal utväxling på den här uppgången så att så många
              som möjligt av de 400 000 människor som i dag är arbetslösa får
              en möjlighet att komma i arbete, inte minst de 70 000 som har
              varit arbetslösa i mer än två år. Men vi behöver en näringspolitik
              som gör att fler vill anställa. Vi behöver ett kunskapslyft på
              arbetsmarknaden som gör att de arbetslösa har den kompetens som
              krävs för att de ska kunna få de jobb som växer fram. Vi behöver
              öka investeringarna i infrastruktur och bostadsbyggande, så att
              människor kan pendla eller flytta dit jobben finns och så att
              svenska företag kan flytta sina varor och produkter.
            </seg>
            <seg n="cba3abaa">
              Nu när ytterligare en ungdomskull om ett par månader går från
              gymnasieskolan till en arbetsmarknad som präglas av alldeles för
              hög arbetslöshet behöver vi stötta våra ungdomar när det gäller
              jobb, praktik eller fortsatt vidareutbildning, men sådana insatser
              är väldigt svåra att hitta i vårbudgeten.
            </seg>
            <seg n="f7588341">
              Herr talman! Vi socialdemokrater vill att Sverige ska ha lägst
              arbetslöshet i EU. Vi vill att samhället ska hålla ihop med mindre
              klyftor och ökad trygghet. Vi vill ha en skola där kunskapsresultaten
              ökar.
            </seg>
            <seg n="6f18fbf1">
              Även om vi som är här på många sätt lever i ett väldigt bra land
              är Sverige längre bort från att vara ett sådant samhälle i dag
              än när den borgerliga regeringen tillträdde. Men att utvecklingen
              har gått åt fel håll är ingen ursäkt för att inte sätta målet
              högre. Det är snarare en uppmaning om att byta inriktning.
            </seg>
          </u>
          <note type="speaker" n="b1b1d20d">
            Anf. 63 Finansminister ANDERS BORG (M) replik:
          </note>
          <u who="anders_borg_minister_2006" xml:id="i-8c66dfb30e89a816-9" n="202bb322">
            <seg n="640e18af">
              Herr talman! Jag har egentligen bara en enda fråga till Fredrik
              Olovsson, till Socialdemokraterna, Miljöpartiet och Vänsterpartiet.
              När kommer beskeden om den gemensamma politiken? När kommer beskeden
              om överskottsmålet, och när kommer beskeden om alla de frågor
              där ni är splittrade?
            </seg>
            <seg n="cdb8bd74">
              Vi vet hur det ser ut i dag. Sverige har starka offentliga finanser,
              starkare än andra länder. När vi kan redovisa den högsta sysselsättningsgraden
              och att vi bäst har klarat skyddet för dem med dåliga villkor
              under krisen är det för att vi har haft starka offentliga finanser.
              Vi stärkte dem när vi tog över 2006 och hade 200 miljarder i överskott.
            </seg>
            <seg n="df66ba81">
              Det är de skyddsvallarna som gör att Sverige inte har den situation
              som övriga Europa i dag upplever. Då väcker det här frågor.
            </seg>
            <seg n="93b5f2d4">
              Hur ska förhandlingarna gå? Rätt till heltid – det ska ni säga
              nej till. Arbetstidsförkortning kostar hur mycket som helst. Det
              ska ni tydligen säga nej till. Hur blir det med alla bidragshöjningar
              från Vänsterpartiet? Det ska ni också säga nej till. Hur blir
              det med de förstärkningar av lärarlönerna som Miljöpartiet vill
              ha? Även det ska ni säga nej till. Hur blir det med avvecklingen
              av kärnkraften, som det ska kompenseras för? Ska ni stoppa den?
              Och hur blir det med de utbyggnader av biståndet som Vänsterpartiet
              och Miljöpartiet vill ha?
            </seg>
            <seg n="5a4a183e">
              Är inte sanningen den att det här är åtgärder som många socialdemokrater
              vill genomföra? Och är det inte så att det, när ni nu låst er
              och inte vågar gå till svenska folket och höja inkomstskatterna,
              bara finns ett sätt att räta ut det här frågetecknet? Det är att
              man nedmonterar skyddsvallarna. Det är att man gör en översyn,
              att man tittar lite på överskottsmålet och landar i: De här 100
              miljarderna behöver vi för att betala för vår koalition.
            </seg>
            <seg n="8e8b6c06">
              Det är startpengarna för att Socialdemokraterna, Vänsterpartiet
              och Miljöpartiet ska kunna komma överens. Det är det som är er
              tanke. Varför inte berätta det för väljarna?
            </seg>
          </u>
          <note type="speaker" n="0661f76d">
            Anf. 64 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-d31ed143ff0ebecd-3" n="5eb3777b">
            <seg n="c4b28ac6">
              Herr talman! Anders Borg kommer alltså hit med ett hål på 87
              miljarder, och så försöker han läxa upp andra som lägger fram
              stramare budgetar. Det är mycket märkligt att du vill sätta lyse
              på denna stora försämring av statsfinanserna, som du står för,
              Anders Borg.
            </seg>
            <seg n="489122e5">
              Vi socialdemokrater uppfann överskottsmålet. Moderaterna var
              emot det. Du behöver inte tvivla en sekund på att vi står fast
              vid stabila offentliga finanser och överskott över en konjunkturcykel.
            </seg>
            <seg n="7dcfc561">
              Vad är det för lek du håller på med?
            </seg>
            <seg n="fa50bae4">
              Vi är ett samarbetsparti i svensk politik. Det har vi varit sedan
              vi bildades. Vi går till val på vår egen politik med förutsättningen
              att vi ska få bilda regering med dem som vi kan bilda en regering
              med. Det krävs ju att man får ihop tillräckligt många röster för
              att få göra det.
            </seg>
            <seg n="f80f8ae9">
              Detta borde Anders Borg själv fundera på. När man tittar på opinionsmätningarna
              i dag ser det nämligen ut som att Socialdemokraterna ensamma har
              fler mandat i den här kammaren efter valet än vad alla de borgerliga
              partierna har tillsammans. Hur ska du få igenom den vårbudget
              som du har lagt fram här? Du har inga svar på den frågan.
            </seg>
            <seg n="76d10ddf">
              Sedan tycker jag att det är relevant att fundera på hur det har
              blivit under de här åtta åren. Kan du inte avsluta med att läsa
              in till kammarens protokoll hur det har gått? Hur blev det med
              arbetslösheten? Hur blev det med sysselsättningsgraden? Hur blev
              det med långtidsarbetslösheten? Hur blev det med budgetöverskottet,
              som du fick ärva? Hur blev det med studiemöjligheterna för landets
              ungdomar? Hur blev det med kunskapsresultaten i den svenska skolan?
              Hur blev egentligen dina åtta år?
            </seg>
          </u>
          <note type="speaker" n="ddae5939">
            Anf. 65 Finansminister ANDERS BORG (M) replik:
          </note>
          <u who="anders_borg_minister_2006" xml:id="i-8c66dfb30e89a816-10" n="202bb322">
            <seg n="39f01236">
              Herr talman! Socialdemokraterna har under 35 procent i väljarstöd.
              Socialdemokraterna säger att de ska bilda en majoritetsregering.
              Då ska man alltså få ihop 15 procent till. Det är alldeles uppenbart
              att det är Vänsterpartiet och Miljöpartiet man tänker regera med.
              Det är inga andra som vill vara med i den regeringen.
            </seg>
            <seg n="17499690">
              Det är fem månader kvar till valet. Vi kan lista fråga efter
              fråga där ni inte lämnar gemensamma besked. Det är inga små poster.
              Arbetstidförkortning, rätt till heltid, lärarsatsningar, biståndsutbyggnader
              och alla de andra frågorna är kostsamma. När ska beskeden komma?
              Vilka vallöften är det som ska strykas med en röd penna? När ska
              det sägas att Socialdemokraterna säger nej till rätt till heltid,
              nej till arbetstidsförkortning, nej till högre lärarlöner och
              nej till bistånd?
            </seg>
            <seg n="99758a76">
              Om ni inte ska vara framme med rödpennan och stryka de här förslagen
              måste ni redovisa gemensamma besked. Det finns ingen anledning
              till att Socialdemokraterna ger så många och tvetydiga svar om
              överskottsmålet om det inte är för att man tänker ta bort det.
              Det är därför ni talar om översyn i var och varannan tidningsartikel.
              Det är för att det är det som är lösningen på era budgetförhandlingar
              med Vänsterpartiet och Miljöpartiet.
            </seg>
          </u>
          <note type="speaker" n="69590860">
            Anf. 66 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-d31ed143ff0ebecd-4" n="5eb3777b">
            <seg n="6b75a199">
              Herr talman! Det råder ingen tvekan om att det är längre till
              att nå överskottsmålet i dag än när Anders Borg tog över. På det
              sättet har han helt rätt. Det är svårare nu än vad det var för
              Anders Borg som fick ärva stora överskott. Det är en utmaning,
              naturligtvis, men den utmaningen tar vi väldigt gärna.
            </seg>
            <seg n="40080843">
              Anders Borg valde att helt strunta i att svara på mina frågor,
              så jag får väl läsa in till kammarens protokoll själv hur det
              gick med allt det viktiga som jag läste upp förut. Jo, arbetslösheten
              gick upp. Sysselsättningsgraden gick ned. Budgetunderskottet gick
              upp. Andelen unga som får en högskoleplats gick ned. Långtidsarbetslösheten
              gick upp. Och skolresultaten gick ned.
            </seg>
            <seg n="52bada61">
              Jag blir inte förvånad om väljarna tycker att det är dags för
              den politiken att gå ut.
            </seg>
          </u>
          <note type="speaker" n="59cbee0a">
            Anf. 67 CARL B HAMILTON (FP) replik:
          </note>
          <u who="unknown" xml:id="i-23c98592f7014992-0" n="662e2891">
            <seg n="246bebb6">
              Herr talman! Det är slående, när man lyssnar på Fredrik Olovsson,
              att han startar med budgeten och budgetmålen. Han säger att regeringen
              har lånat för mycket. Det finns ett budgethål. Och vi är i en
              situation där budgetunderskottet är mycket större än vad det borde
              vara.
            </seg>
            <seg n="a2f03b04">
              Det indikerar att Socialdemokraterna hade velat driva en mer
              åtstramande politik. I den här krisen och i den här lågkonjunkturen
              hade ni, Fredrik Olovsson, alltså velat driva en mer åtstramande
              politik.
            </seg>
            <seg n="41fb8dc7">
              Jag har tidigare sagt det, och jag säger det igen: Detta är ett
              fadermord, inte bara på Keynes utan också på Ernst Wigforss, Gunnar
              Myrdal och Gunnar Sträng. De visste att när det är dåliga tider
              ska man stimulera efterfrågan för att hålla uppe sysselsättningen
              och hålla nere arbetslösheten. Men den politiken har ni övergett.
              Eller rättare sagt: Ni fokuserar på budgeten och budgetbalans,
              inte på samhällsekonomisk balans, som inkluderar situationen på
              arbetsmarknaden.
            </seg>
            <seg n="a2048d83">
              Det är helt fel som Löfven säger och som Fredrik Olovsson sade
              i sin andra del här, att jobben är det viktigaste. Nej, jobben
              är inte det viktigaste, utan det är den här fixeringen vid budgeten.
            </seg>
            <seg n="e27a23ce">
              Kärnan i politiken är inte jobben. Sverige har bland de gamla
              EU-länderna den absolut lägsta skulden. Vi har råd att låna. Det
              är rätt att låna i dåliga tider för att minska arbetslösheten
              och hålla uppe sysselsättningen. Men ni vill gå motsatt väg –
              ni vill strama åt.
            </seg>
            <seg n="4203906e">
              Då uppkommer naturligtvis frågan: Hur tänker ni anpassa er? Om
              ni nu ska göra en så här drakonisk åtstramning – som kommer att
              kosta mellan 20 000 och 50 000 jobb, om man skulle ha balans i
              år, och kanske mellan 16 000 och 44 000 jobb nästa år, om man
              ska ha balans – hur tänker ni gå tillbaka till överskottsmålet?
            </seg>
          </u>
          <note type="speaker" n="1f0b30d9">
            Anf. 68 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-d31ed143ff0ebecd-5" n="5eb3777b">
            <seg n="3a9482bc">
              Herr talman! Det är alltså det här som är den borgerliga samsynen:
              Först talar finansministern i 15 + 2 + 1 minut om överskottsmålet,
              hur viktigt det är och hur hemskt det är med underskott. Sedan
              kommer Carl B Hamilton upp och berättar hur man ska låna ännu
              mer!
            </seg>
            <seg n="52b8fcc7">
              Jag tror nog att Carl B Hamilton känner till Keynes och en massa
              andra ekonomer väl. Det är bra, och mycket av vad de har sagt
              och skrivit är klokt. Men det känns som om Carl B Hamilton lyssnar
              mer på den ena sidan än på den andra. När det går bra ska man
              ju strama åt ordentligt, och man får inte släppa i väg underskottet
              för långt, för då blir det också fel. De insatser som man gör
              måste också svara, så att säga, så att de ger resultat.
            </seg>
            <seg n="3721e88a">
              I Carl B Hamiltons karriär har snarast underskott och att låna
              mer stått i centrum, inte så mycket det andra med att hålla igen
              och spara. Det är min slutsats beträffande Carl B Hamiltons syn
              på Keynes.
            </seg>
            <seg n="aae48e9a">
              Hur ska vi komma tillbaka till överskott? Ja, det blir naturligtvis
              som vanligt en mödosam väg, där reformer ska prövas mot utrymme
              och där man får se till att vässa de insatser som görs. Då har
              man inte råd med stora, ineffektiva skattenedsättningar för vissa
              branscher, till exempel. Man har inte råd att göra sådant utan
              måste vara mer effektiv i sina åtgärder.
            </seg>
            <seg n="b8f63d23">
              Som jag sade i mitt anförande: Problemet med Moderaternas politik
              – som du har röstat för, varje gång här i kammaren – är att den
              inte har lyckats sänka arbetslösheten utan bara har byggt upp
              underskottet.
            </seg>
          </u>
          <note type="speaker" n="253ab84b">
            Anf. 69 CARL B HAMILTON (FP) replik:
          </note>
          <u who="unknown" xml:id="i-23c98592f7014992-1" n="662e2891">
            <seg n="38177033">
              Herr talman! Med den inriktning som Fredrik Olovsson här säger
              sig vilja stå för kommer arbetslösheten att öka med mellan 20
              000 och 50 000 i år, om han skulle styra, och med mellan 16 000
              och 44 000 jobb nästa år. Det är så mycket det kostar i termer
              av sysselsättning om man ska gå till balans, som Fredrik Olovsson
              säger. Det är inga märkvärdigheter. Det går att räkna på detta.
            </seg>
            <seg n="7fd48ff4">
              Fredrik Olovsson hävdar å ena sidan att man ska ha balans i budgeten
              och å andra sidan att regeringen driver en politik som leder till
              alltför hög arbetslöshet. Men hans egen politik skulle, om den
              omsattes i praktiken, leda till tiotusentals jobb som gick förlorade.
              Det är det som är min poäng.
            </seg>
            <seg n="696ac432">
              Utanförskapet har – för att ta ett exempel, tiden är kort – minskat
              i varje län sedan regeringen tillträdde 2006.
            </seg>
          </u>
          <note type="speaker" n="592870d8">
            Anf. 70 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-d31ed143ff0ebecd-6" n="5eb3777b">
            <seg n="32544c19">
              Herr talman! Också för Carl B Hamilton gäller att resultatet
              av den politik som han har röstat igenom här – och som han kanske
              också har fått vara med och diskutera med finansministern – är
              att arbetslösheten har gått upp, att sysselsättningsgraden har
              gått ned, att skolresultaten har försämrats, att mindre andel
              får möjlighet att gå i högre utbildning och att svenskar kan mindre
              nu än tidigare, eftersom skolan inte har fungerat och man inte
              har fått plugga vidare i den utsträckning som man vill.
            </seg>
            <seg n="1cd35623">
              Det är resultatet av Carl B Hamiltons politik i verkligheten
              – det är så det har blivit.
            </seg>
            <seg n="cddb9ad1">
              Jag förstår att det inte är en så kul situation att gå i pension
              från riksdagen med, men det är det ok som Carl B Hamilton får
              bära.
            </seg>
          </u>
          <note type="speaker" n="62d04332">
            Anf. 71 PER ÅSLING (C) replik:
          </note>
          <u who="per_asling_d761ac" xml:id="i-af0e4416159f9734-0" n="6c187fb0">
            <seg n="f2d3fb81">
              Herr talman! I grund och botten har vi, Fredrik Olovsson, samma
              uppfattning, att det behövs resurser till välfärden och att det
              är via företagen och fler jobb som vi skapar de resurserna. Men
              där upphör också likheterna.
            </seg>
            <seg n="806045cf">
              För mig är därför den nödvändiga frågan hur resurserna i välfärden
              ska öka och var jobben ska skapas. På den punkten talar Socialdemokraterna
              desto tystare. Politiken och vad som sägs i talarstolarna hänger
              inte ihop.
            </seg>
            <seg n="f42f93b8">
              Lägst arbetslöshet i EU förpliktar, men det förpliktar också
              till att politiken levererar förslag på hur det skulle kunna förverkligas.
              Faktum är att det bortom valet hotar en kostnads- och regelchock
              för näringslivet.
            </seg>
            <seg n="03950a7e">
              På skatteområdet vet vi att ni på den socialdemokratiska agendan
              har höjda arbetsgivaravgifter och höjd restaurangmoms, och kilometerskatt
              finns också med där. På regelsidan kommer månadsrapportering,
              krav på kollektivavtal för småföretag om man ska vara med i offentlig
              upphandling och nya regler för välfärdsföretag, och då gäller
              det inte regler för att garantera kvalitet, utan det är i stället
              regler som ska förhindra positiva resultat i företagen. Det är
              väldigt paradoxalt att ni vill försvåra för företag på det sättet.
            </seg>
            <seg n="0874b414">
              Kort sagt kan man bara konstatera att det är en lång rad olika
              förslag som försvårar och fördyrar för de småföretag som skapar
              fyra av fem nya jobb.
            </seg>
            <seg n="19d78281">
              Jag vill därför fråga dig, Fredrik Olovsson, varför Socialdemokraterna
              – som numera talar väl om företagare – i praktiken vill göra det
              ännu svårare för företag att skapa nya jobb.
            </seg>
          </u>
          <note type="speaker" n="2842ae45">
            Anf. 72 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-d31ed143ff0ebecd-7" n="5eb3777b">
            <seg n="af298d1a">
              Herr talman! Vid halvårsskiftet vidtar regeringen och Per Åsling
              en åtgärd som han tangerade nu. Han kommer att höja arbetsgivaravgiften
              för 25-åringar. Då kan man undra vilket elände som väntar landets
              25-åringar. Det kan man svara på, om man läser regeringens egna
              utredningar: Det försvinner inga jobb av den åtgärden. Den får
              inga effekter alls. Det är väl de företag som har en 25-åring
              anställd som får lite lägre vinst. Det är väl så man ska se det.
            </seg>
            <seg n="c5684902">
              På precis samma sätt säger alla experter, alla de myndigheter
              som ni lägger uppåt ½ miljard på för att de ska ta fram smarta,
              kloka råd. Men dem väljer ni att inte lyssna på. I stället har
              Maud Olofsson fått diktera politiken på det här området, med de
              här ineffektiva nedsättningarna.
            </seg>
            <seg n="c28e8e86">
              Jag tänkte också passa på att ge Per Åsling lite beröm. Jag tycker
              att det är jättebra att ni nu fyller ut landsbygdsprogrammet.
              Det som regeringen förhandlade bort i EU fyller man nu på med
              egna pengar. Det är jättebra, och jag ser det som en framgång
              för Centerpartiet.
            </seg>
            <seg n="d6e5c9db">
              Däremot undrar jag varför ni i princip väljer att ta lika mycket
              pengar från landets oberoende sparbanker och det nätverk av företag
              som driver bank- och försäkringsrörelse i alla svenska län. Det
              är ju därifrån ni tar pengarna i stället.
            </seg>
            <seg n="300bd0d6">
              Jag håller med om att finanssektorn är underbeskattad. Men Anders
              Borg låter ju direktörerna i de vinstrika, bonusutdelande storbankerna
              få komma undan på de små bankernas bekostnad runt om i landet.
              Jag kan förstå att den fördelningspolitiken faller en moderat
              på läppen. Men hur kan Per Åsling och Centerpartiet gå med på
              detta? Det undrar jag.
            </seg>
          </u>
          <note type="speaker" n="168de374">
            Anf. 73 PER ÅSLING (C) replik:
          </note>
          <u who="per_asling_d761ac" xml:id="i-af0e4416159f9734-1" n="6c187fb0">
            <seg n="a5560c36">
              Herr talman! Fredrik Olovsson svarar som förväntat med nya angrepp
              snarare än med tydliga svar. Jag återkommer senare i mitt anförande
              till hur vi vill gå vidare för att underlätta för småföretagen,
              Sveriges jobbskapare.
            </seg>
            <seg n="1b616e94">
              Men jag måste ändå upprepa min poäng: Det är inget fel på Socialdemokraternas
              vilja att underlätta för företagen. Problemet är att viljan saknar
              motsvarighet i de konkreta förslag som Socialdemokraterna lägger
              fram.
            </seg>
            <seg n="245d08cd">
              När småföretagen själva får prioritera kommer kostnaden för att
              anställa ofta högt upp, och sedan kommer tillgången till kompetens.
              Att det är jobbigt med administrativa pålagor är annat som nämns.
            </seg>
            <seg n="32c6080b">
              Det är viktigt att Socialdemokraterna på dessa punkter klargör
              hur man ställer sig. Lämna ett svar till Sveriges småföretagare!
              Lämna ett svar till den här kammaren!
            </seg>
          </u>
          <note type="speaker" n="53a87157">
            Anf. 74 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-d31ed143ff0ebecd-8" n="5eb3777b">
            <seg n="0fb997d8">
              Herr talman! Vårt alternativ till budgeten kommer om ett par
              veckor – det är så det ser ut. Ni lägger ert förslag i dag, Per
              Åsling, och om ett par veckor presenterar oppositionspartierna
              sina alternativ.
            </seg>
            <seg n="99c54cd0">
              Men det är klart att jag till alla de företag som inte hittar
              kompetent arbetskraft kan säga: Med en socialdemokratisk regering
              kommer det att vara väsentligt större insatser just för att rekryteringsgapet
              ska kunna minska.
            </seg>
            <seg n="a701b627">
              Vi satsar verkligen på detta. Det gjorde vi i vår budget i höstas.
              Jag misstänker att det kommer att vara en hel del av den varan
              också i vår motion till vårbudgeten och senare i vårt valprogram
              för nästa mandatperiod. Det är en väldigt viktig fråga att se
              till att det finns kompetens så att de jobb som redan har skapats
              också kan tillsättas och finnas på riktigt och inte bara som en
              önskan från företagen.
            </seg>
            <seg n="78cdf293">
              Sedan får väl Per Åsling förklara i sitt anförande varför det
              just är småbankerna som ska betala och inte de stora, vinstrika,
              bonusutdelande, miljardvinstdrivande bankerna.
            </seg>
          </u>
          <note type="speaker" n="59be534a">
            Anf. 75 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-a4daeb9e17056606-2" n="01eeec5f">
            <seg n="cec629ea">
              Herr talman! År 2008 genomförde regeringen en försämring för
              de deltidsarbetslösa. A-kassan minskades från 300 dagar till 75
              dagar. Tanken var då att de deltidsarbetslösa skulle tvingas att
              i stället jobba heltid. Och hur gick det? Precis som vi och även
              Socialdemokraterna under lång tid varnade för riskerade man att
              heltidsarbetande som blev arbetslösa inte ville ta ett deltidsarbete,
              därför att de då skulle få försämrad a-kassa.
            </seg>
            <seg n="c3abc7e0">
              Det var precis det som hände. Nu har Riksrevisionen utvärderat
              reformen. Det visar sig att de två effekterna tar ut varandra.
              Man kan inte se några tydliga positiva effekter av regeringens
              reform. Man har försämrat för människor i det här landet. De har
              fått betydligt sämre villkor. Men det har inte gett några positiva
              effekter som är mätbara.
            </seg>
            <seg n="c23449e3">
              Anledningen till att jag tar upp detta med Fredrik Olovsson är
              att vi från oppositionspartierna hade ett gemensamt tillkännagivande
              i frågan till regeringen, och där har det inte hänt någonting,
              vilket i sig är märkligt, men så är det.
            </seg>
            <seg n="57324639">
              Varje enskilt år har vi i Sverigedemokraterna budgeterat för
              att återställa 300-dagarsregeln för de deltidsarbetslösa, och
              det har vi gjort i varje enskild budget. När kan vi förvänta oss
              att få se det här i Socialdemokraternas budget? Jag förmodar att
              ni fortfarande håller med om att reformen ska återställas. Men
              när ska ni budgetera för det?
            </seg>
          </u>
          <note type="speaker" n="706786a6">
            Anf. 76 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-d31ed143ff0ebecd-9" n="5eb3777b">
            <seg n="b640eb6d">
              Herr talman! Som jag sade i mitt tidigare replikskifte återkommer
              vi med våra förslag om ett par veckor. Men det råder ju ingen
              tvekan om att många förändringar som regeringen har genomfört
              på a-kasseområdet har varit väldigt olyckliga. Det råder inte
              heller någon tvekan om att vi tycker att det är viktigt med rejäla
              omställningsförsäkringar som man kan lita på. Det kan man inte
              göra i dag. Dem har Anders Borg i grunden förstört. Att han har
              fått med sig partier som Folkpartiet på detta är ett mysterium.
            </seg>
            <seg n="a6139adb">
              Däremot undrar jag varför Sverigedemokraterna väljer att begära
              replik på mig i just det här ärendet. Jag skulle naturligtvis
              kunna rikta mig till er i många frågor som egentligen inte har
              med detta att göra. Varför lät ni regeringen ge 1 miljard kronor
              till de allra rikaste kommunerna i stället för att fördela pengarna
              till alla landets kommuner så att till exempel äldreomsorgen kunde
              förbättras över hela landet? Varför röstade ni med regeringen
              i frågan om avdrag för privatundervisning, men inte för att få
              göra avdrag för fackavgifter?
            </seg>
            <seg n="94d58909">
              Det finns massor av frågor som man kan ta upp, men jag tycker
              inte riktigt att de hör till det här ärendet.
            </seg>
          </u>
          <note type="speaker" n="560d3124">
            Anf. 77 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-a4daeb9e17056606-3" n="01eeec5f">
            <seg n="f9d97900">
              Herr talman! Jo, men det är rätt naturligt, Fredrik Olovsson.
              Ni pratar sött och lovar väldigt mycket, men i praktisk politik
              finns det ingenting att ta på. Ni har inte budgeterat för det
              här. Ni säger en sak i tillkännagivandet till regeringen, men
              sedan händer det ingenting i praktiken. Man måste ta ansvar för
              sin politik och budgetera för sina förslag.
            </seg>
            <seg n="289acafa">
              Jag förväntar mig att detta finns med i er motion till vårpropositionen.
              Vi hade ett replikskifte om det här i höstas, när vi gick ut med
              vår stora satsning att lova alla offentliganställda att få jobba
              heltid, om de ville det – det rör sig om 100 000 anställda. Det
              har vi avsatt pengar för i vår budget, och vi kommer även att
              göra det framdeles.
            </seg>
            <seg n="1881f236">
              Då lovade du i den här talarstolen att ni vid årsskiftet skulle
              redovisa hur ni skulle lösa frågan. Jag har fortfarande inte sett
              att ni löst detta, men då förväntar jag mig att det finns med
              i er budgetmotion i slutet av april. Är det ett löfte, eller har
              ni frångått det?
            </seg>
          </u>
          <note type="speaker" n="0fa25734">
            Anf. 78 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-d31ed143ff0ebecd-10" n="5eb3777b">
            <seg n="623804bf">
              Herr talman! Vi kommer att lägga fram lika detaljerade förslag
              som alla andra partier på det här området och på alla andra områden.
              Det är en inriktning för den proposition som ska komma i höst.
              I vårt fall kommer den först och främst att vara ett valprogram.
              Där måste man göra tuffa avvägningar. När man har ett budgetunderskott
              på 87 miljarder kronor och lånar 240 miljoner om dagen – 10 miljoner
              i timmen – då har man inte råd att göra allt som man skulle vilja.
              Det blir som vanligt väldigt tufft att få in allt det som man
              vill åstadkomma. Så är det i politiken. Men vi återkommer naturligtvis
              i den här frågan, precis som i alla andra frågor.
            </seg>
            <seg n="8c6b0241">
              För oss är det – och det har vi också avsatt pengar till i vår
              skuggbudget – väldigt viktigt med trygga omställningsförsäkringar.
              Det ska vi ha i ett land som Sverige.
            </seg>
          </u>
          <note type="speaker" n="d95fc858">
            Anf. 79 ULLA ANDERSSON (V) replik:
          </note>
          <u who="ulla_andersson_ab2816" xml:id="i-e2105e4e84c447d2-2" n="654b0a52">
            <seg n="43c9ccfd">
              Herr talman! Vi är överens med Socialdemokraterna i väldigt många
              frågor. Vi tycker att arbetslösheten är det stora samhällsproblemet.
              Vi ser problem med sjunkande sysselsättningsgrad och en långtidsarbetslöshet
              som har eskalerat. Vi är oroliga för den ekonomiska ojämlikheten
              som har växt fram och som under den här regeringen har vuxit åtta
              gånger så mycket som under åren innan regeringen tillträdde. Vi
              ser hur kvinnors ekonomi urholkas i förhållande till mäns. Vi
              ser hur välfärden krackelerar. Och vi är överens om att det behövs
              trygga, starka försäkringssystem och att otrygghet föder otrygghet.
            </seg>
            <seg n="b18d7297">
              Men i fråga om vinster i välfärden har vi hamnat i lite olika
              slutsatser. Jag vet ju att Socialdemokraterna är mer oroliga för
              det som händer än vad till exempel Anders Borg uttryckte, och
              det är kanske inte att undra på eftersom många av hans kompisar
              ingår i dessa bolag.
            </seg>
            <seg n="e9a81c3a">
              Det är ändå rätt oroväckande. Katrine Kielos uttryckte det i
              Aftonbladet som att vi har fått välfärdsoligarker i svensk välfärd.
              Det finns ju riskkapitalbolag, holdingbolag, skatteflykt, skatteplanering,
              konkurser och uppköp och allt vad det är. Det medför helt enkelt
              enorma vinster. Vinsterna 2011 motsvarade ungefär 9 miljarder.
              Det är lika mycket som kostnaderna för 24 000 undersköterskor.
            </seg>
            <seg n="0811d535">
              Det är inte att undra på att man vill vara med. Det finns ju
              ingen annan verksamhet där skattebetalarna står för fiolerna.
              Vi betalar konsumtion, produktion, vinster, uppköp, reklam, lokaler
              och allting.
            </seg>
            <seg n="03a7bf5d">
              Vi i Vänsterpartiet har presenterat en modell där de bolag som
              vill vara kvar i välfärden och som verkar där för välfärdens egen
              skull ska kunna ombildas till en särskild bolagsform med icke
              vinstdrivande verksamhet där allt återinvesteras i företaget,
              där inga pengar kan överföras mellan olika bolag, där inga höga
              styrelsearvoden kan tas ut och så vidare. Man ska inte heller
              kunna sälja till något annat bolag än ett icke vinstdrivande.
              De aktörer som vill vara kvar i välfärden och har ett genuint
              intresse för den kan fortsätta.
            </seg>
            <seg n="d73a49fc">
              Detta är en modell som LO till vår stora glädje nästan i dess
              helhet har tagit efter. Vore det inte något för Socialdemokraterna
              att också hänga på?
            </seg>
          </u>
          <note type="speaker" n="a2429932">
            Anf. 80 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-d31ed143ff0ebecd-11" n="5eb3777b">
            <seg n="d3857c4f">
              Herr talman! Det lät som en inbjudan.
            </seg>
            <seg n="b47943ec">
              Vi delar uppfattningen att vinstintresset inte ska vara styrande
              i välfärden. Det som vi nu ser på många håll är djupt otillständigt.
              Vi socialdemokrater har också en modell för hur vi tycker att
              man ska ta sig bort från denna rovdrift för att man inte ska kunna
              göra stora vinster på välfärdens bekostnad, och då krävs det stopp
              för planerna på tvångsprivatiseringar som nu finns hos många av
              de borgerliga partierna, stopp för den fria dragningsrätten på
              skattepengar som följer av etableringsfrihet, stopp för ett system
              där det är möjligt att välja elever snarare än att elever får
              välja skola genom att man organiserar kön på ett oberoende sätt.
            </seg>
            <seg n="50cd847b">
              Framför allt är vår modell att komma åt företag som sänker kvaliteten
              för att tjäna mer pengar. Den innebär höjda kvalitetskrav så att
              exempelvis personaltäthet och andra kvalitetsfaktorer inte ska
              vara lägre i privat driven verksamhet än i den kommunala. Det
              är vår modell för att komma till rätta med det problem som vi
              uppenbarligen ser båda två.
            </seg>
          </u>
          <note type="speaker" n="a67d6bf1">
            Anf. 81 ULLA ANDERSSON (V) replik:
          </note>
          <u who="ulla_andersson_ab2816" xml:id="i-e2105e4e84c447d2-3" n="654b0a52">
            <seg n="44756b7e">
              Herr talman! Jo, vi vet att det finns hot om lagstiftning om
              vi inte skulle vinna valet. Man vill privatisera även äldreomsorgen
              genom lag. Sjukvården är ju redan privatiserad genom lag.
            </seg>
            <seg n="899a1313">
              Ni säger att ni vill ha kriterier för att säkra kvaliteten, Fredrik
              Olovsson. Jag undrar då hur många kriterier ni vill ha. I Kanada
              hade man 450 kriterier för äldreomsorgen, men man hade glömt att
              tandborstarna inte fick blandas ihop för de äldre på äldreboendet,
              och sedan fick man en epidemi.
            </seg>
            <seg n="ca227363">
              Det är helt enkelt väldigt svårt att utforma kriterier som täcker
              allas enskilda behov. Vi har ju olika behov utifrån att vi är
              olika som människor. Så jag undrar: Hur många kriterier ska ni
              ha? Hur stor kontrollapparat ska det vara? Hur hög avkastning
              på eget insatt kapital är rimligt – i dag är det nästan 40 procent
              i äldreomsorgen? Vad tycker ni är rimligt? Hur stora vinster ska
              man få ta ut?
            </seg>
            <seg n="dd3d9f24">
              Det är några frågor som dyker upp i mitt huvud när jag hör dig.
            </seg>
          </u>
          <note type="speaker" n="c52cac70">
            Anf. 82 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-d31ed143ff0ebecd-12" n="5eb3777b">
            <seg n="cdaf7552">
              Herr talman! Den relevanta frågan är väl hur mycket kvalitet
              man vill ha. Och vi vill ha mycket kvalitet. Då ska man naturligtvis
              definiera vad kvalitet är, och det är någonting som man får komma
              överens om. Det finns redan i dag – det handlar om Socialstyrelsens
              råd och riktlinjer – en hel del indikatorer på vad som är kvalitet.
            </seg>
            <seg n="6c7f1db0">
              All reglering för med sig problem. Det gör också det sätt som
              Vänsterpartiet säger att man vill gå fram med. Det är inte alldeles
              enkelt att få till vinstförbud som är effektiva.
            </seg>
            <seg n="d74e128c">
              Vi socialdemokrater har en lång tradition av att gärna sätta
              resultatet före retoriken. Vill man verkligen få en förändring
              till stånd på detta område, med stopp för rovdriften i svensk
              välfärd, tror vi att vår modell är den allra bästa. Men skulle
              den inte vara det måste man ta nya tag och göra någonting annat.
              Det är det som skiljer den som är pragmatisk från den som är dogmatisk.
            </seg>
          </u>
          <note type="speaker" n="3d7d358b">
            Anf. 83 ANDERS SELLSTRÖM (KD) replik:
          </note>
          <u who="anders_sellstrom_c28c99" xml:id="i-7b6af89f387bda1c-0" n="e7f72e55">
            <seg n="78c555d9">
              Herr talman! De retoriska piruetterna, som är copyrightade av
              Sveavägen 68, kan vara lite trevliga att lyssna på. Men det förändrar
              inte världsekonomins påverkan på Sverige. Det är lätt att stå
              och jämföra högkonjunkturen 2006 med den långa lågkonjunktur vi
              har befunnit oss i.
            </seg>
            <seg n="c81ad38a">
              När jag hör dig tala, Fredrik Olovsson, får jag känslan att du
              vill gå ifrån att staten ska vara det konjunkturgummiband som
              den är ämnad att vara och att smällarna för konjunktursvängningarna
              ska hamna på kommuner och landsting i stället. Det verkar vara
              en helt ny ordning som du vill föra in i vårt land: Staten ska
              inte vara den som stimulerar i lågkonjunktur och håller tillbaka
              i högkonjunktur. En sådan politik får vilken nationalekonom som
              helst att vända och vrida på sig med stort besvär.
            </seg>
            <seg n="3e2f3580">
              Men låt oss gå lite på djupet och se hur socialdemokratisk politik
              fungerar i verkligheten. Skolan är ett bra exempel – det är den
              vi diskuterar ganska mycket.
            </seg>
            <seg n="f1b1c418">
              Vi vet att Lärarförbundet gör vissa undersökningar, och de skriver
              så här: Det som oroar mig är att två av tre S-kommuner ger lärarlöner
              under Sverigesnittet. Det är Eva-Lis Sirén, ordförande i Lärarförbundet,
              som säger det. Två av tre S-kommuner ger lärarlöner under snittet.
            </seg>
            <seg n="0e58c162">
              Det är kommunerna som är huvudmän. Det är kommunerna som styr
              också över lärarlönerna i huvudsak.
            </seg>
            <seg n="10b70537">
              I Dagens Samhälle kan vi läsa följande: 76 procent av de 50 sämsta
              kommunerna som bedriver skolverksamhet i Sverige – alltså där
              utfallet är sämst – styrs av socialdemokrater tillsammans med
              vänsterpartister. Det gäller alltså 76 procent av de 50 sämsta
              skolkommunerna i vårt land. 80 procent av de 50 bästa skolkommunerna
              i vårt land styrs av Alliansen.
            </seg>
            <seg n="26ac82a2">
              När vi tittar på socialdemokratisk skolpolitik i verkligheten
              kommer vi fram till förskräckliga resultat, Fredrik Olovsson.
              Vad är ditt svar på det?
            </seg>
          </u>
          <note type="speaker" n="52ee4f53">
            Anf. 84 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-d31ed143ff0ebecd-13" n="5eb3777b">
            <seg n="19e272d5">
              Herr talman! Mitt svar är att det speglar den ojämlikhet som
              vi har i Sverige och de skillnader som finns mellan våra kommuner
              just i det hänseendet. Den starkaste drivkraften för skillnader
              i skolan i dag är sociala och ekonomiska klyftor. Det ställer
              stora krav på hur vi gemensamt väljer att stötta kommunerna och
              kommunsektorn.
            </seg>
            <seg n="1f3bb265">
              Vi tycker till exempel att den miljard som de tio tolv rikaste
              kommunerna i Sverige fick av Sellström och hans kolleger borde
              ha gått till alla kommuner i stället. Det är så här man gör när
              man skapar klyftor. Man ser till att de kommuner som redan har
              de bästa förutsättningarna, den största skattekraften, kan få
              lite mer och att de andra blir utan.
            </seg>
            <seg n="be10d461">
              På det sättet driver man effektivt fram stora klyftor och försämringar
              i de kommuner som kanske har de sämsta förutsättningarna att klara
              sitt välfärdsuppdrag.
            </seg>
          </u>
          <note type="speaker" n="56c90799">
            Anf. 85 ANDERS SELLSTRÖM (KD) replik:
          </note>
          <u who="anders_sellstrom_c28c99" xml:id="i-7b6af89f387bda1c-1" n="e7f72e55">
            <seg n="e8e72d95">
              Herr talman! Skattereformen som trädde i kraft den 1 januari
              2014 har ju inte påverkat detta som jag nu läser. De 50 sämsta
              kommunerna, Fredrik Olovsson, när man tittar på skolresultatet
              är till 76 procent effekten av socialdemokratiskt styrda kommuner.
              Det är när vi tittar på verkligheten som vi ser hur det fungerar
              när Socialdemokraterna ska styra och ställa.
            </seg>
            <seg n="87339790">
              Det är i kommunerna vi bygger vår välfärd. Det är i landstingen
              vi bygger vår välfärd. Vi i staten ska stödja, uppmuntra, hjälpa
              till och se till att vara det konjunkturella gummibandet.
            </seg>
            <seg n="7685785f">
              I ditt anförande kom det tillbaka: Du vill flytta det från staten
              och trycka ned det på Kommunsverige och på Landstingssverige.
              Du höjer inte lärarlönerna när du sitter och styr i kommuner och
              landsting. Landstingen har inte lärare – folkhögskolor i och för
              sig. Du höjer inte lönerna. Nej, då håller du tillbaka, då begränsar
              du och då försämrar du.
            </seg>
            <seg n="961426f7">
              Jag skulle inte vilja se dig som skolpolitiker i en regering,
              för med sådana här resultat får vi skämmas.
            </seg>
          </u>
          <note type="speaker" n="36e5e28c">
            Anf. 86 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-d31ed143ff0ebecd-14" n="5eb3777b">
            <seg n="538c4c72">
              Herr talman! Det sägs alltså av en politiker som är ansvarig
              för den skolutveckling vi har haft de senaste sju åren, när Sverige
              har haft den sämsta kunskapsutvecklingen i hela OECD-området.
              Det är lätt att skylla ifrån sig på kommunpolitiker, men det verkar
              vara mycket svårare att ta ansvaret från talarstolen här i riksdagen.
            </seg>
            <seg n="a34b3b90">
              Jag tycker nämligen att vi har en nationell skolpolitik. Det
              pratas mycket om att skolan skulle förstatligas, men väldigt mycket
              av ansvaret – det allra mesta faktiskt – styrs ju av regleringar
              och från den statliga nivån redan i dag. Jag tycker att det är
              ett billigt sätt att försöka komma undan det ansvar som Sellström,
              Björklund och alla de andra politikerna som har styrt skolpolitiken
              de senaste snart åtta åren har. Ni har inget bra record att gå
              till val på. Det är naturligtvis därför som panikutryckningen
              kommer i sista sekund och ni försöker stjäla våra skolförslag.
            </seg>
          </u>
          <note type="speaker" n="f54c62bc">
            Anf. 87 PER BOLUND (MP):
          </note>
          <u who="per_bolund_4dcd65" xml:id="i-63c2a5492c7d41ee-2" n="f055df27">
            <seg n="3cac4759">
              Herr talman! Åtta år med Alliansen går mot sitt slut, och det
              är dags att sammanfatta vad regeringen har åstadkommit under sin
              tid vid makten.
            </seg>
            <seg n="b37ea99e">
              Jag har grävt lite i de historiska dokumenten och hittat Alliansens
              valmanifest från år 2006. Det inleds så här: Allians för Sverige
              vill skapa ett nytt hopp för Sverige. Det var detta de gick till
              val på – ett nytt hopp.
            </seg>
            <seg n="d539c72d">
              Jag tycker inte riktigt att jag ser hoppet lysa i ögonen på regeringens
              företrädare längre. Projekt Alliansen har genomfört sina idéer.
              Nu undrar man: Vad vill Alliansen med Sverige? Vi har en regering
              som vacklar fram och tillbaka, sänker studiemedlet för studenter
              för att sedan ångra sig och ta tillbaka. Frågan till Anders Borg
              blir nu: Hur länge kommer snusskattehöjningen att hålla? Den verkar
              inte heller vara helt populär.
            </seg>
            <seg n="f58051d9">
              Ändå vill regeringen stanna kvar vid makten. I brist på egna
              idéer lånar man friskt av andra. Nu senast var det en lässatsning
              som man lånade från Miljöpartiet – och det får man gärna göra.
              Men det får räcka nu! Det är dags för en regering som vill något,
              som har kraft och vilja att förändra.
            </seg>
            <seg n="8b57bfad">
              Herr talman! Bland löftena i Alliansens valmanifest från 2006
              fanns löftet att bekämpa massarbetslösheten. Det var faktiskt
              så man uttryckte sig, bland annat i just den här talarstolen för
              åtta år sedan. Numera vill regeringens företrädare inte ens ta
              ordet arbetslöshet i sin mun. Det är inte så konstigt kanske.
              Det har ju gått sisådär med själva bekämpandet. Arbetslösheten
              har inte minskat utan ökat under regeringens åtta år vid makten.
            </seg>
            <seg n="ff2c2e0d">
              Arbetslöshet är förödande för människor, i synnerhet om den blir
              långvarig, och ännu mer om den drabbar unga människor som ska
              börja sin väg in i arbetslivet.
            </seg>
            <seg n="44c91ee3">
              Alliansregeringen åtog sig att bekämpa ungdomsarbetslösheten.
              Det har inte heller gått så bra. Arbetslösheten bland unga har
              ökat, och nästan 40 000 fler unga är arbetslösa i dag än när regeringen
              tillträdde.
            </seg>
            <seg n="ca7096e3">
              Långtidsarbetslöshet bland unga är dubbelt dåligt. Det är illa
              nog att vara arbetslös, men att fastna i långtidsarbetslöshet
              redan som ung ökar risken att permanent hamna utanför arbetskraften
              och utanför samhället. Men faktum är att långtidsarbetslösheten
              bland unga har fördubblats under alliansregeringen. I slutet av
              2013 fanns det 23 000 unga som hade varit utan jobb i sex månader
              eller mer. Det är den verkliga dubbelstöten mot Sveriges unga.
            </seg>
            <seg n="987aced1">
              Trots denna situation har vårpropositionen inga nya initiativ
              på arbetsområdet. Inga nya åtgärder kommer för att ge stöd till
              dem som står långt från ett arbete. Regeringen står skrämmande
              passiv.
            </seg>
            <seg n="84d63a47">
              Ett annat löfte i Alliansens valmanifest var att ta ansvar för
              de offentliga finanserna. Nu vet vi hur det har gått med den saken.
              Underskottet i statsfinanserna har slagit nya rekord. Statens
              egna myndigheter tror inte längre att överskottsmålet kommer att
              nås med Anders Borgs politik. Jag måste säga att jag är djupt
              oroad över den här utvecklingen.
            </seg>
            <seg n="3924e5f4">
              Miljöpartiet var med och styrde över den ekonomiska politiken
              under de första sex åren med överskottsmål. Vi kämpade budget
              för budget med att hålla ordning på statens finanser, och vi lyckades.
              Överskottsmålet nåddes.
            </seg>
            <seg n="45c8d9c3">
              Men nu är överskottet borta. Sverige har det största underskottet
              sedan överskottsmålet infördes och det trots att vi enligt regeringens
              egna prognoser kommer att ha en tillväxt på ungefär 2,7 procent.
            </seg>
            <seg n="de9ac985">
              Det blir alltmer uppenbart att Anders Borgs prognoser och politik
              är anpassade efter valcyklerna, inte efter konjunkturcyklerna.
              När det är ungefär ett år kvar till valet är det läge att köra
              statsfinanserna med underskott.
            </seg>
            <seg n="d41d6f25">
              Här måste det till en förändring. Miljöpartiet anser att Sverige
              måste tillbaka till överskott i de offentliga finanserna. För
              att klara det kommer det att vara nödvändigt att göra vissa skattehöjningar.
              En smart regering väljer i det läget att höja miljö- och klimatskatterna,
              för genom att göra det når vi klimatmålen samtidigt som de offentliga
              finanserna kan stärkas.
            </seg>
            <seg n="a3a18b68">
              Herr talman! Ett tredje löfte i Alliansens valmanifest handlade
              om mer kunskap i skolan. Behöver jag säga mer än ett enda ord:
              PISA?
            </seg>
            <seg n="7c05a418">
              Oavsett om det gäller läsförståelse, matematik eller problemlösning
              sjunker Sveriges kunskapsresultat, och Sverige sjunker i jämförelse
              med andra länder när det gäller ungas kunskap. Det är resultatet
              av åtta års alliansstyre.
            </seg>
            <seg n="6e06b6b3">
              För Miljöpartiet är det självklart att barnens framtid är viktigare
              än vidlyftiga skattesänkningar. Medan Anders Borg har sänkt skatterna
              med 134 miljarder har skolresultaten i Sverige sjunkit. Det visar
              vilka prioriteringar Alliansen gör.
            </seg>
            <seg n="a43ca7e5">
              För Sveriges långsiktiga utveckling finns det få frågor som är
              så viktiga som skolan. Men skolan har i stället rustats ned. Över
              12 000 pedagogtjänster har försvunnit. Administrationen för lärarna
              har ökat. Lärarna i Sverige gör alltmer annat än att vara just
              lärare.
            </seg>
            <seg n="fc1b446b">
              Miljöpartiet anser att skolan måste få kosta. Vi vill höja lärarlönerna
              och satsa pengar på fler vuxna i skolan. Lärarnas arbetssituation
              måste bli bättre så att barnens kunskaper och framtid förbättras.
            </seg>
            <seg n="85df472c">
              Herr talman! Mänsklighetens största utmaning är klimatförändringen.
              Det var faktiskt Alliansen som skrev så i sitt valmanifest inför
              valet 2006. Men det följdes av ganska många tomma fraser, och
              så har det fortsatt i åtta års tid. Under tiden som regeringen
              har kommit med tomma fraser har klimatutsläppen fortsatt att öka
              globalt, och klimatförändringen blir allt värre.
            </seg>
            <seg n="e49afec5">
              FN:s klimatpanel IPCC varnar i sin senaste rapport för dramatiska
              klimatförändringar som ger försämrade livsvillkor för miljarder
              människor. Nyligen presenterade Nasa en rapport som visar att
              en tredjedel av allt land på jorden kan ödeläggas av torka inom
              en livstid. En tredjedel inom en livstid. De barn som föds i år
              kommer att leva med den förödelsen som följeslagare genom livet.
            </seg>
            <seg n="b632d3c2">
              Vad kan vara viktigare än detta, viktigare än barnens framtid?
              Frågar man Anders Borg och regeringen är det i princip allting
              annat. På i stort sett alla andra områden har man satsat mer än
              man har gjort när det gäller att minska klimatutsläppen.
            </seg>
            <seg n="087291ff">
              Miljöpartiet har en politik för att investera i och modernisera
              ett Sverige bortom de fossila bränslena och bortom klimatpåverkan.
              Vi gör stora satsningar på en fungerande järnväg. Vi gör investeringar
              för att rusta upp våra bostäder och minska energislöseriet. Vi
              gör investeringar i ett modernt energisystem. Vi gör investeringar
              för att producera smarta biodrivmedel i Sverige i stället för
              att importera olja från bland annat Ryssland. Det är investeringar
              som löser miljö- och klimatutmaningen. Det ger också jobb i Sverige
              om man vågar göra de satsningarna.
            </seg>
            <seg n="f29e96dd">
              Kontrasten mot regeringen är stor. I vårpropositionen finns som
              vanligt inte ett enda förslag om hur vi ska möta klimathotet.
              Regeringen har under sina snart två mandatperioder begravt klimatfrågan
              i utredningar. Men de skarpa förslagen, de förslag som utredningarna
              kommer fram till, kommer inte längre än till Finansdepartementet.
              Där hamnar de allihop i Anders Borgs papperskorg. Det är det sorgliga
              resultatet av åtta års regeringspolitik.
            </seg>
            <seg n="e36d3e5e">
              Chansen att göra skillnad har funnits där. Under de senaste åren
              har EU haft en process för och diskussioner om vad vi ska ha för
              klimatmål i Europa under åren fram till 2030. Vi hade kunnat få
              aktiva mål för både förnybar energi och energieffektivisering.
              Men det fick vi inte, för Sveriges regering förenade sig med bakåtsträvande,
              koleldande gamla öststater och röstade ned de förslagen. Regeringen
              hade chansen att göra en insats för klimatet men tog den inte.
            </seg>
            <seg n="0d8f5e65">
              Herr talman! Alliansen, Moderaterna och Anders Borg var väldigt
              tydliga med tre saker när de fortfarande var i opposition. De
              lovade lägre arbetslöshet och minskat utanförskap. De lovade ordning
              och reda i de offentliga finanserna och att inte sänka skatterna
              på ett oansvarigt sätt. De lovade bättre resultat i skolan.
            </seg>
            <seg n="a8c57084">
              På en fjärde punkt var åtminstone Fredrik Reinfeldt tydlig. Han
              darrade inte på manschetten när han i valrörelsen 2006 tydligt
              deklarerade att miljö inte var en prioriterad fråga för Alliansen.
              Så här två mandatperioder senare kan vi konstatera att det i alla
              fall är ett löfte som regeringen har hållit.
            </seg>
            <seg n="25a9658e">
              Herr talman! Den här regeringen, Alliansen, har misslyckats med
              att skapa nytt hopp för Sverige. Men vi i Miljöpartiet är beredda
              att ta vid. Vi har de politiska visionerna, vi har kraften och
              vi har förslagen som behövs för barnens framtid, för jobben, för
              skolan och för klimatet.
            </seg>
          </u>
          <note type="speaker" n="cc160e08">
            Anf. 88 Finansminister ANDERS BORG (M) replik:
          </note>
          <u who="anders_borg_minister_2006" xml:id="i-8c66dfb30e89a816-11" n="202bb322">
            <seg n="8d2f939d">
              Herr talman! Jag följde Per Bolunds anförande med stort intresse.
            </seg>
            <seg n="0497c2e0">
              Lärarlönerna ska brett höjas; det var den viktigaste prioriteringen.
              Det har vi inte fått några gemensamma besked om från de rödgröna.
              Vänsterpartiet och Socialdemokraterna har inte tillsammans med
              Miljöpartiet lagt fram ett sådant förslag.
            </seg>
            <seg n="a419ce0a">
              Vi fick höra att det viktigaste är att man tar hand om klimatskatterna.
              Men, herr talman, samma sak gäller för bensinskatten, lastbilsskatten,
              flyttskatten, flygskatten och elskatten. Där har vi inte fått
              några gemensamma besked, för det finns inga sådana.
            </seg>
            <seg n="e7afd91c">
              Jag hade en fråga till Fredrik Olovsson, som han vägrade svara
              på, och den var: När kommer beskeden? Jag har samma fråga till
              Per Bolund.
            </seg>
            <seg n="525ce7b1">
              När kommer beskeden om arbetskraftsinvandringen? Ni ska sälja
              ut den uppgörelse vi har och göra upp med Socialdemokraterna om
              att stänga landet. Hur ska det se ut?
            </seg>
            <seg n="1d93a8b3">
              När kommer beskeden om rätten till heltid, arbetstidsförkortningen,
              förbifarten, den östliga förbindelsen, fastighetsskatten, biståndet,
              vapenexporten, försvarsanslagen, EU-samarbetet, betygen, RUT-avdragen,
              a-kassan, sjukförsäkringen, förtidspensionen, vinsterna i välfärden,
              inkomstskatten, Gripenutbyggnaden, proven, sommarskolan, friår,
              arvsskatten, förmögenhetsskatten, bolagsskatten? Jag kan fortsätta
              en bra stund till.
            </seg>
            <seg n="e33ff0ce">
              Det finns nämligen 10, 20, 30, 40, 50 frågor där ni inte har
              lämnat besked.
            </seg>
            <seg n="b8dae4cc">
              Det är fem månader kvar till valet. Vi förstår hur det här kommer
              att sluta. Ni säljer ut överskottsmålet som du så gärna diskuterar
              med Magdalena Andersson om vi får tro vad du säger i tidningarna.
              Ni ska göra kompromisserna på offentliga finansers bekostnad.
              Det är så upplägget ser ut. Ni lovar saker på område efter område,
              allt från rätt till heltid och arbetstidsförkortning till utbyggda
              offentliganställningar, höjda lärarlöner, klimatsatsningar, järnvägar
              och alla möjliga saker. Men ni ger inga gemensamma besked. När
              kommer beskeden, Per Bolund?
            </seg>
          </u>
          <note type="speaker" n="9b99edbf">
            Anf. 89 PER BOLUND (MP) replik:
          </note>
          <u who="per_bolund_4dcd65" xml:id="i-63c2a5492c7d41ee-3" n="f055df27">
            <seg n="ffb6f277">
              Herr talman! Det skulle kunna vara en minister från en regering
              som har en majoritet i ryggen som talar. Det låter som om ni har
              ett regeringsalternativ, Anders Borg, som ni bara kan erbjuda
              väljarna och som skulle få en majoritet i ryggen.
            </seg>
            <seg n="af248363">
              Så ser det inte ut, Anders Borg. Jag tycker att Anders Borg ska
              studera sin egen sida, hur det ser ut i opinionsmätningarna och
              hur populär den politik som regeringen för är. Senast jag tittade
              låg de samlade fyra allianspartierna under 40 procent i opinionsmätningarna.
              Glappet är större än det någonsin har varit under ett valår, enligt
              opinionsmätningarna. Två partier av de fyra som ingår i Alliansen
              ligger och skvalpar på 4-procentsstrecket – ibland över men oftast
              under.
            </seg>
            <seg n="0963969f">
              Att då försöka måla upp en bild av att det finns stabilitet på
              regeringssidan är att våga väldigt mycket. Jag tror att väljarna
              lätt kan genomskåda det, Anders Borg. Ska ni skapa majoritet bakom
              era alternativ blir det till att försöka hitta samarbeten även
              på den sidan.
            </seg>
            <seg n="76fa0566">
              Hur ska du, Anders Borg, ersätta Centerpartiet eller Kristdemokraterna
              om de åker ut? Vem ska då förstärka din politik?
            </seg>
            <seg n="ba776b8b">
              När det gäller de politiska förslagen är det uppenbart att det
              spretar betänkligt på regeringssidan också. Det finns många olika
              områden där politiken går åt både höger och vänster, fram och
              tillbaka.
            </seg>
            <seg n="3235d00a">
              När det gäller a-kassan har flera regeringspartier gått ut och
              sagt att man behöver stora höjningar för att den ska bli en trygghetsförsäkring,
              samtidigt som det finns andra partier som inte är intresserade
              av en sådan utveckling. Vissa vill gå med i EMU, och vissa vill
              det inte. Vissa vill gå med i Nato, andra vill det inte. Det spretar
              betänkligt inom regeringen. Trots att man bara har knappt 40 procent
              har man inte lyckats skapa enighet på regeringssidan heller.
            </seg>
            <seg n="73d03ca9">
              Vi har tydligt sagt att vi kommer att gå till val som ett grönt
              parti. Vi kommer att erbjuda väljarna ett politiskt grönt alternativ
              som visar på att vi kan modernisera och bygga om Sverige till
              ett hållbart samhälle och att det samtidigt ger jobb. Väljarna
              får lägga sin röst. Sedan kommer vi att se hur valresultatet blir
              och därefter vilka regeringsmöjligheter som finns.
            </seg>
          </u>
          <note type="speaker" n="42a5e7de">
            Anf. 90 Finansminister ANDERS BORG (M) replik:
          </note>
          <u who="anders_borg_minister_2006" xml:id="i-8c66dfb30e89a816-12" n="202bb322">
            <seg n="5c7c5edf">
              Herr talman! Jag kan ge väldigt raka besked. Vi kommer att söka
              regeringsmakten som Allians för Sverige. Moderaterna, Folkpartiet,
              Centerpartiet och Kristdemokraterna vill regera tillsammans. Vi
              vill ha en gemensam politik. Vi kommer på varje område – krona
              för krona, öre för öre – i ett valmanifest att redovisa hur den
              politiken ska utformas. Det kommer vi att göra före valdagen.
            </seg>
            <seg n="fc214ab7">
              Men när det gäller alla nyckelfrågor för Miljöpartiet – arbetskraftsinvandringen,
              förbifarten och den östliga förbindelsen, som Socialdemokraterna
              ger besked om, vapenexporten, kärnkraften, betygen, bensinskatten,
              lastbilsskatten, EU-samarbetet – som väljarna har rätt att få
              ett svar på, mörkar ni. Ni kommer inte med ett enda svar, och
              den enda rimliga tolkningen av detta att ni inte kan svara ja
              eller nej om överskottsmålet är att planen är att lösa alla dessa
              konflikter genom att dra i väg med utgifterna. Det är så ni tänker
              kompromissa, och det är det beskedet ni borde lämna till väljarna.
              Då kan man få en rak och tydlig diskussion i valrörelsen.
            </seg>
          </u>
          <note type="speaker" n="f853aed2">
            Anf. 91 PER BOLUND (MP) replik:
          </note>
          <u who="per_bolund_4dcd65" xml:id="i-63c2a5492c7d41ee-4" n="f055df27">
            <seg n="2cb35b85">
              Herr talman! Anders Borg använder sig av ett känt grepp: När
              man inte har några egna visioner eller någon politik som kan locka
              väljarna försöker man i stället skrämmas med motståndarsidan.
              Det är det enda sättet Anders Borg kan identifiera för att lyckas
              klamra sig kvar vid makten en gång till. Jag är helt övertygad
              om att Anders Borg inte kommer att lyckas med det.
            </seg>
            <seg n="2e2b1cf9">
              Jag har vid flera tillfällen bara under den här debatten varit
              tydlig med att vi värnar det finanspolitiska ramverket och att
              vi tycker att överskottsmålet ska vara kvar. Sedan kan Anders
              Borg försöka skrämmas så mycket han vill.
            </seg>
            <seg n="26d746c3">
              Jag är övertygad om att väljarna uppskattar att ha tydliga alternativ
              att rösta på. Man vill kunna markera att man vill se en grön framtid
              i Sverige och kunna lägga en röst på ett starkt grönt miljöparti
              och därmed kunna få genomslag i nästa regering och den politik
              som kommer att styra i den regeringsbildningen.
            </seg>
            <seg n="0929d9ae">
              Å andra sidan kan vi se att det är uppenbart att väljarna inte
              uppskattar att man får moderatpolitik även om man lägger sin röst
              på Centerpartiet. Det är det enda man får ut av en centerröst.
              Lägger man sin röst på Kristdemokraterna får man samma moderatpolitik.
              På den sidan gör det alltså ingen skillnad vilket parti man röstar
              på. Det har också uppenbart straffat regeringspartierna.
            </seg>
          </u>
          <note type="speaker" n="fbcacfdb">
            Anf. 92 CARL B HAMILTON (FP) replik:
          </note>
          <u who="unknown" xml:id="i-23c98592f7014992-2" n="662e2891">
            <seg n="421c742c">
              Herr talman! Per Bolund hade inte mycket till övers för regeringens
              sysselsättningspolitik. Ändock har Miljöpartiet – tack för det!
              – faktiskt accepterat jobbskatteavdraget inte bara en och två
              gånger utan fem gånger. Det är ju lite svårt att vara negativ
              till en politik som man i huvudsak har stött själv.
            </seg>
            <seg n="f8cf4dd7">
              Jag har en fråga som gäller detta med kärnkraft. Socialdemokraternas
              ledare Löfven har sagt att han inte kan tänka sig att stänga några
              reaktorer under nästa mandatperiod och att det planeringsarbete
              som pågår på Vattenfall för att ersätta gamla reaktorer med nya
              ska fortsätta. Samtidigt vill Miljöpartiet stänga två reaktorer
              nästa mandatperiod. Här är man fullständigt på kontrakurs med
              varandra. Energifrågan har sprängt regeringsalternativ tidigare,
              och det förefaller mig som om den kommer att göra det denna gång
              också.
            </seg>
            <seg n="4b2cedf2">
              Sedan har vi splittringen när det gäller invandringen. Ni vill,
              tack och lov, ha en generösare invandrings- och asylpolitik än
              Socialdemokraterna, som vill lämna över vetorätten på detta område
              till LO-facken.
            </seg>
            <seg n="65c6c7ea">
              Ni är emot höjda försvarsanslag. Ni vill tvärtom sänka försvarsanslagen.
              Gäller det även med Vladimir Putins Ukrainapolitik? Tänker ni
              fortsätta kräva sänkta försvarsanslag? Det verkar konstigt. Samtidigt
              förefaller Socialdemokraterna och Alliansen att gå mot en uppgörelse
              i frågan.
            </seg>
            <seg n="18604da3">
              Förbifart Helsingfors är en konkret fråga där ni och Socialdemokraterna
              har helt motsatta ståndpunkter. Hur ska ni kunna regera tillsammans?
            </seg>
          </u>
          <note type="speaker" n="49a38064">
            Anf. 93 PER BOLUND (MP) replik:
          </note>
          <u who="per_bolund_4dcd65" xml:id="i-63c2a5492c7d41ee-5" n="f055df27">
            <seg n="09eeb3da">
              Herr talman! Precis som på regeringssidan finns det frågor där
              vi tycker olika. Det är därför det finns olika partier. Man går
              till val på ett program som man tror övertygar väljarna och som
              man tror är det som bygger Sverige starkast. På samma sätt sticker
              Folkpartiet ut i ganska många frågor i regeringen, till exempel
              när det gäller EMU-anslutning och Natomedlemskap. Frågan kan alltså
              studsa tillbaka till Carl B Hamilton: Hur ska ni lyckas komma
              överens?
            </seg>
            <seg n="50bb7a1c">
              När det gäller kärnkraften har i dag Oskarshamn redan signalerat
              att man håller på att stänga en reaktor. Den avvecklingen är redan
              på gång, och det är för att man inte ser de ekonomiska förutsättningarna
              att fortsätta köra den dyra och ineffektiva kärnkraften.
            </seg>
            <seg n="413b1ed2">
              Vi har redan tidigare haft gemensam politik med Socialdemokraterna
              när det gäller energi, och vi har visat att det faktiskt går,
              i takt med att man fasar in förnybar energi och effektiviserar
              energianvändningen, att fasa ut kärnkraften kontrollerat.
            </seg>
            <seg n="a1c7469e">
              Det finns nu prognoser som visar på att vi kommer att ha ett
              rejält elöverskott i Sverige. Att det skulle vara omöjligt att
              fasa ut kärnkraften får nog Carl B Hamilton visa en egen utredning
              om i så fall.
            </seg>
            <seg n="ce2239bc">
              När det gäller arbetskraftsinvandring har vi varit mycket tydliga
              med att vi ser det som en fördel för Sverige om vi kan rekrytera
              kompetens utifrån och ha mer öppna gränser. Inte heller på det
              området är jag det minsta orolig för att det inte ska gå att komma
              överens om en bra politik inför framtiden. Vi har ju regerat tillsammans
              med Socialdemokraterna under många år och utformat budgetar tidigare,
              och vi har en vana vid att kunna hitta överenskommelser.
            </seg>
            <seg n="7caaf10d">
              Sedan oroar sig Carl B Hamilton för försvaret. Vår utgångspunkt
              i försvarspolitiken är att vi ska utgå från den kunskap som tas
              fram gemensamt, inte minst genom till exempel Försvarsberedningen.
              I de rapporter som har kommit har Försvarsberedningen gång på
              gång visat på en breddad hotbild och att vi måste ta hänsyn till
              mer än bara militära hot. Det har Miljöpartiet lyssnat på. Vi
              har avsatt en del av försvarsbudgeten just för att möta till exempel
              klimathotet. Vi vet att konsekvenserna av ett förändrat klimat
              kommer att bli dramatiska, och vi måste rusta vårt land för att
              möta det hotet, vilket Folkpartiet tyvärr inte inser.
            </seg>
          </u>
          <note type="speaker" n="0355f4bd">
            Anf. 94 CARL B HAMILTON (FP) replik:
          </note>
          <u who="unknown" xml:id="i-23c98592f7014992-3" n="662e2891">
            <seg n="0c40f142">
              Herr talman! Det är riktigt att vi har en annan åsikt än flera
              av de andra allianspartierna beträffande Nato och EMU. Men det
              är en annan karaktär på de motsättningar ni har med Socialdemokraterna.
              Kärnkraften går inte att undvika. De gamla reaktorerna måste tas
              ur drift inom åtta tio år.
            </seg>
            <seg n="d3e03e00">
              När det gäller försvaret är det Vladimir Putin som sätter tidtabellen
              och inte de klimatöverväganden som du, Per Bolund, tar upp. Man
              kan inte bromsa Putins och Rysslands expansionism genom att satsa
              mer pengar på klimatåtgärder. Det biter inte.
            </seg>
            <seg n="5268af4b">
              Förbifart Helsingfors är en mycket konkret fråga. Ska man få
              köra bil på Förbifart Helsingfors eller inte? Där har ni helt
              konträra ståndpunkter.
            </seg>
            <seg n="cbd1c2fa">
              Det är alltså en annan karaktär på era motsättningar. De går
              inte att förena genom att man glider på det över tid eller på
              något annat sätt.
            </seg>
          </u>
          <note type="speaker" n="086efe04">
            Anf. 95 PER BOLUND (MP) replik:
          </note>
          <u who="per_bolund_4dcd65" xml:id="i-63c2a5492c7d41ee-6" n="f055df27">
            <seg n="5e172bfe">
              Herr talman! Detta med den andra karaktären får Carl B Hamilton
              gärna förklara för mig efteråt. Antingen är man med i EMU eller
              inte. Hur det skulle kunna vara förenligt att både vilja vara
              med och inte vilja vara med får gärna Carl B Hamilton förklara.
              När det gäller Nato är man antingen med eller inte, och hur går
              de två ståndpunkterna att förena – om det nu är möjligt att förena
              de ståndpunkterna? Det vore intressant att höra hur Carl B Hamilton
              kommer fram till sin slutsats.
            </seg>
            <seg n="af242405">
              Jag tror att väljarna tydligt uppfattar vad vi ser som framtiden.
              Det är ett 100 procent förnybart energisystem, vilket också är
              vad både Danmark och Tyskland har beslutat sig för att gå mot.
              Jag kan bara beklaga att Carl B Hamilton och Folkpartiet fortfarande
              sitter kvar i kärnkraftstänkandet, som ju är ett tänkande från
              50-talet och inget som vinner mark globalt i dag.
            </seg>
            <seg n="ab961bb7">
              Även när det gäller klimatanpassning och att rusta våra samhällen
              för ett förändrat klimat måste vi inse att det som ledande forskare
              och FN varnar för kommer att hända. Vi måste rusta våra samhällen.
              Att sedan Carl B Hamilton och Folkpartiet inte har vaknat och
              insett det kan vi bara beklaga.
            </seg>
          </u>
          <note type="speaker" n="ff054671">
            Anf. 96 PER ÅSLING (C) replik:
          </note>
          <u who="per_asling_d761ac" xml:id="i-af0e4416159f9734-2" n="6c187fb0">
            <seg n="e2f718b2">
              Herr talman! Det är lätt att instämma i en del av vad du säger
              när det gäller företagens betydelse, Per Bolund. Likväl måste
              frågan ställas om vad som inte lyfts fram här. Det finns en stor
              oro bland landets företagare, Per Bolund. Vad kommer en rödgrön
              politik att innebära när det gäller skattehöjningar som drabbar
              just jobbskaparna?
            </seg>
            <seg n="f215cd8a">
              Ni har på er agenda höjda arbetsgivaravgifter, energiskatter,
              skatt på avstånd och lastbilsskatt. Socialdemokraterna adderar
              till ytterligare, däribland återställare av restaurangmomsen.
              Vänsterpartiet vill göra skattechocker med fastighetsskatt, bolagsskatt,
              höjda arbetsgivaravgifter, restaurangmoms och höjd inkomstskatt.
            </seg>
            <seg n="13264e4f">
              Det tarvar ändå att vi får ett besked. Hur ser du på den kommande
              näringspolitiken? Hur kommer en rödgrön näringspolitik att vara
              utformad på skatteområdet? Hur kommer en rödgrön näringspolitik
              att vara utformad när det gäller regelverket? Kommer vi att få
              en regelchock?
            </seg>
            <seg n="9e07fbb7">
              Kommer vi att se en tillbakagång från den historiska situation
              som vi nu befinner oss i, där vi för första gången har sett att
              det blir enklare, billigare och mindre krångel att driva företag?
              Du är skyldig att lämna ett besked, Per Bolund.
            </seg>
          </u>
          <note type="speaker" n="3fadce37">
            Anf. 97 PER BOLUND (MP) replik:
          </note>
          <u who="per_bolund_4dcd65" xml:id="i-63c2a5492c7d41ee-7" n="f055df27">
            <seg n="9f8f86e9">
              Herr talman! Det är regeringen som har en klar minoritet i Sveriges
              riksdag om man tror på de opinionsundersökningar som gäller just
              nu. Regeringspartierna har också en skyldighet att förklara. Hur
              tror de att de ska kunna få en majoritet bakom någon form av politik
              som de driver? Det har vi inte sett några besked om över huvud
              taget. De låtsas fortfarande som att de skulle kunna nå en majoritet
              i riksdagen, och så ser det långt ifrån ut i dagsläget. Det svaret
              ligger lika mycket på regeringssidan som på oppositionen.
            </seg>
            <seg n="d3d2ad13">
              När det gäller företagen har vi gett tydliga besked. Det stämmer
              inte som Per Åsling säger, att vi vill höja arbetsgivaravgiften,
              utan vi vill göra en omfördelning. Vi vill sänka arbetsgivaravgiften
              för småföretag och ta bort regeringens ineffektiva sänkning för
              unga. När vi jämför våra förslag och ber riksdagens utredningstjänst
              att titta på dem får åtta av tio företag sänkta kostnader med
              vårt förslag jämfört med det som regeringen driver. Från företagens
              sida tror jag att de skulle välkomna en sådan övergång.
            </seg>
            <seg n="0feb28a2">
              Per Åsling frågar också om regelbördan och reglerna. Miljöpartiet
              har en historia av att göra upp över blockgränsen. Vi gjorde upp
              med de borgerliga partierna för mer än tio år sedan just om mindre
              regler. Det vi var överens om då var 25 procent minskad regelbörda.
              Sedan har det varit åtta år av alliansstyre, och tyvärr är det
              målet långt ifrån att nås. Det har inte varit i närheten av det
              som vi var överens om. Här behövs det en ökad takt snarare än
              en minskad takt. Där ser vi tyvärr alldeles för lite av aktivitet
              från regeringens sida.
            </seg>
            <seg n="9b63fa21">
              Som vanligt försöker Per Åsling skrämma med lastbilsskatt. I
              dag ser vi en utveckling där allt fler åkare i Sverige slås ut.
              Jobben tas till exempel över av utländska åkare som kommer hit
              för att man har förmånligare regler. I Tyskland, där man har infört
              en lastbilsskatt, får man inte den utvecklingen. Där har man lika
              konkurrensvillkor mellan svenska och utländska åkare. Att Centerpartiet
              är så mycket emot en sådan utveckling har jag tyvärr väldigt svårt
              att förstå.
            </seg>
          </u>
          <note type="speaker" n="cff117e5">
            Anf. 98 PER ÅSLING (C) replik:
          </note>
          <u who="per_asling_d761ac" xml:id="i-af0e4416159f9734-3" n="6c187fb0">
            <seg n="08185eba">
              Herr talman! Svaret var väl ungefär som jag kunde vänta mig.
              De facto kvarstår att vi som bildar allians lägger fast en politik
              före valet. Vi går till val på en gemensam politik. Ni på den
              rödgröna sidan är väldigt spretiga. Det är därför jag väljer att
              lyfta upp de här frågorna här och nu.
            </seg>
            <seg n="e636865d">
              Jag kan upprepa min poäng. Jag tror inte att det är något fel
              på ambitionen hos vissa. Men problemet är att viljan saknar motsvarighet
              i konkreta förslag hos samarbetspartnerna som Miljöpartiet har
              i form av, vad jag förmodar, S och V.
            </seg>
            <seg n="5255f367">
              Det är bara att konstatera att när småföretagen själva får välja
              har de en konkret agenda. Den försöker vi fullfölja och genomföra.
              Hur ser en rödgrön näringspolitik ut, Per Bolund?
            </seg>
          </u>
          <note type="speaker" n="05190426">
            Anf. 99 PER BOLUND (MP) replik:
          </note>
          <u who="per_bolund_4dcd65" xml:id="i-63c2a5492c7d41ee-8" n="f055df27">
            <seg n="a4c13a26">
              Herr talman! Miljöpartiet går till val som enskilt parti. Vi
              tycker att väljarna förtjänar att få ett alternativ i riksdagen
              som har en stark grön profil där vi moderniserar och bygger om
              Sverige bort från energislöseri och fossila bränslen. Vi har också
              en väldigt hög ambitionsnivå när det gäller att förbättra för
              företag.
            </seg>
            <seg n="027a9c66">
              Vi tycker att väljarna förtjänar att få möjligheten att lägga
              en röst på ett grönt parti. Får vi sedan många väljare som står
              bakom vår politik får vi en stark ställning när vi sedan går in
              och diskuterar möjliga regeringsöverenskommelser i framtiden.
            </seg>
            <seg n="50a9880c">
              Företagarna som Per Åsling hänvisar till vill ha sänkta kostnader
              för att anställa och mindre risker när det gäller att anställa.
              Båda de aspekterna har vi lyssnat på. Vi vill sänka arbetsgivaravgifterna
              riktat just mot mindre företag. Vi föreslår att man helt tar bort
              sjuklöneansvaret för de små företagen med upp till tio anställda.
              Det skulle avlasta dem både administration och stora kostnader
              och framför allt stora risker.
            </seg>
            <seg n="69d2388a">
              Här har tyvärr Centerpartiet inte lyckats svara på de önskemål
              som företagen har.
            </seg>
          </u>
          <note type="speaker" n="796f87b5">
            Anf. 100 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-a4daeb9e17056606-4" n="01eeec5f">
            <seg n="e7ed11b9">
              Herr talman! Det var intressant. Jag såg ett replikskifte med
              Carl B Hamilton här förut. Han ville diskutera försvarspolitik
              med Per Bolund. Det tänkte också jag göra.
            </seg>
            <seg n="42aa047c">
              Jag tänker också diskutera försvarspolitik med Carl B Hamilton
              efter hans anförande. Han kan ta tid att förbereda sig. Jag tror
              att han kan behöva den förberedelsetiden. Regeringen har under
              innevarande mandatperiod knappt täckt upp inflationen i sina försvarsanslag.
              Tittar vi i höstbudgeten ser det likadant ut. Det blir en intressant
              diskussion, Carl B Hamilton.
            </seg>
            <seg n="b2a368f4">
              Nu vänder jag mig till Per Bolund. Fram till Krimkrisen fanns
              det på er hemsida en skrivning om ett icke-våldsförsvar. Nu är
              det helt plötsligt borta. Jag vet inte om ni fick kalla fötter.
              Du kan säkert förklara det för mig. När jag ser skrivningar om
              ett icke-våldsförsvar får jag lite mentala bilder. Då ser jag
              framför mig att man på alla hjärtans dag skickar rosor till Putin
              och tror att det räcker.
            </seg>
            <seg n="493de363">
              Detta är viktigt. Enligt vad alla spelbolag tror, och spelbolagen
              visar sig vara mycket bättre än opinionsundersökningar, kommer
              ni att ingå i ett regeringsunderlag. Ni ska påverka svensk försvarspolitik
              under kanske lång tid framöver, om olyckan är framme. Jag vill
              veta: Hur ser er försvarspolitik ut? Det måste Socialdemokraterna
              förhålla sig till.
            </seg>
            <seg n="45313f38">
              Hur ser ert icke-våldsförsvar ut, om det nu existerar? Eller
              har ni ändrat er i skuggan av Putins härjningar i öst och förändrat
              er försvarspolitik? Ni har ändå för innevarande mandatperiod fram
              till 2018 föreslagit sänkta försvarsanslag gentemot regeringen
              med 8 miljarder. Förklara det gärna.
            </seg>
          </u>
          <note type="speaker" n="89bfd90e">
            Anf. 101 PER BOLUND (MP) replik:
          </note>
          <u who="per_bolund_4dcd65" xml:id="i-63c2a5492c7d41ee-9" n="f055df27">
            <seg n="2fdde06a">
              Herr talman! Sven-Olof Sällström och Sverigedemokraterna över
              huvud taget gillar att gå tillbaka till gamla partiprogram och
              titta var partierna skriver där. Det kan man ju göra. Om man skulle
              gå tillbaka i Sverigedemokraternas partiprogram skulle man hitta
              väldigt mycket skrämmande läsning.
            </seg>
            <seg n="668aa628">
              Det är faktiskt så att vi har bytt partiprogram och har ett nytt
              partiprogram där det inte står med. Sven-Olof Sällström får gärna
              läsa det partiprogrammet i stället; det är det som vi går till
              val på. Det är kanske mer intressant för väljarna att diskutera.
            </seg>
            <seg n="beaabad2">
              Tittar man på vår praktiska politik föreslår vi också stora anslag
              till försvaret. Vi är i närheten av 40 miljarder i våra budgetar.
              Vi tycker att det är vettigt att lyssna på Försvarsberedningen,
              där alla partier som satt i riksdagen tidigare har varit representerade.
            </seg>
            <seg n="ccb4cdeb">
              Den säger väldigt tydligt till oss: Vi måste se en bred hotbild.
              Det är många hot som står mot Sverige. Det militära hotet är ett
              av dem. Där har vi också mer pengar i vår budget. Men det finns
              andra hot som vi måste ta hänsyn till.
            </seg>
            <seg n="9c853dbc">
              Ett sådant hot som det gäller att rusta Sverige för är till exempel
              ett förändrat klimat. Det har vi också fört över pengar till.
              Vi vill se till att rusta Sverige och skydda oss mot översvämningar
              och extrema väderhändelser som alla klimatforskare säger är på
              väg att komma.
            </seg>
            <seg n="4563c720">
              Att Sverigedemokraterna, som framför allt är ett parti för klimatförnekare
              och vindkraftsmotståndare, inte kan se det och inte kan uppskatta
              det är inte alls överraskande för min del. Men jag tror att många
              andra människor ser att vi kommer att få ett mycket mer förändrat
              klimat och mycket svåra väderhändelser som vi behöver kunna möta
              i framtiden.
            </seg>
            <seg n="b7b03083">
              Vi ser hur Skånes kust med en stigande havsnivå, som också kommer
              med ett förändrat klimat, kommer att påverkas och urholkas och
              rinna ut i Östersjön.
            </seg>
            <seg n="d636d8b5">
              Vi behöver hela tiden avsätta pengar för att möta detta hot.
              Det är ett akut hot, minst lika akut som det militära hotet. Därför
              måste vi kunna hålla flera bollar i luften. Det är tråkigt att
              Sverigedemokraterna inte klarar av den uppgiften.
            </seg>
          </u>
          <note type="speaker" n="0a791e5f">
            Anf. 102 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-a4daeb9e17056606-5" n="01eeec5f">
            <seg n="e34addf0">
              Herr talman! När Krimkrisen startade, Per Bolund, fanns skrivningen
              kvar när vi kontrollerade. Om ni har antagit andra program och
              inte uppdaterat er hemsida borde ni satsa lite pengar på att förbättra
              er kommunikation ut till väljarna. Den skrivningen fanns kvar
              ända fram tills Krimkrisen startade, det vill säga ett icke-våldsförsvar.
            </seg>
            <seg n="4d270fe5">
              Det är ett faktum att ni har skurit ned 8 miljarder på det militära
              försvaret i ert budgetförslag för nästkommande mandatperiod. Enligt
              er finns inget militärt hot i vår omedelbara närhet. Då måste
              ni förmodligen vara de enda som gör den bedömningen i dagsläget.
              Det skrämmer mig. Och det skrämmer mig därför att Socialdemokraterna
              måste ta hänsyn till era åsikter när de formar svensk försvarspolitik
              – kanske för lång tid framöver. Det skrämmer mig, Per Bolund.
            </seg>
          </u>
          <note type="speaker" n="65f2029b">
            Anf. 103 PER BOLUND (MP) replik:
          </note>
          <u who="per_bolund_4dcd65" xml:id="i-63c2a5492c7d41ee-10" n="f055df27">
            <seg n="fd1a371b">
              Herr talman! Trots att Sven-Olof Sällström försöker pådyvla oss
              något annat har vi också lagt fram stora försvarsanslag. Vi gör
              också satsningar på det militära försvaret. Däremot måste vi,
              precis som Försvarsberedningen upprepade gånger har sagt, ta ansvar
              för många hot mot Sverige. Det handlar om ett militärt hot som
              finns och som kanske kommer att växa framöver. Det vet vi inte.
            </seg>
            <seg n="aeccefee">
              Det handlar också om mer akuta hot som finns här och nu. Till
              exempel är terrorism ett akut hot som Sverige behöver anpassa
              sig till. Även klimatförändringarna kommer att sätta ett hårt
              tryck mot Sverige och innebära stora kostnader.
            </seg>
            <seg n="e4b64619">
              Klimat- och sårbarhetsutredningen lade fram sina förslag 2007.
              Där talas det om kostnader för Sverige på i storleksordningen
              1 000 miljarder under de kommande åren. Det är något som vi måste,
              om vi är ansvarsfulla, rusta Sverige för. Om vi gör investeringar
              nu för att rusta oss för ett förändrat klimat kommer de pengarna
              att betalas tillbaka många gånger om jämfört med att bara sitta,
              som Sverigedemokraterna gör, och vänta på att klimatförändringarna
              ska slå in och ta kostnaderna då när det händer. Det är inte en
              ansvarsfull politik, Sven-Olof Sällström.
            </seg>
          </u>
          <note type="speaker" n="fd377cdd">
            Anf. 104 ULLA ANDERSSON (V) replik:
          </note>
          <u who="ulla_andersson_ab2816" xml:id="i-e2105e4e84c447d2-4" n="654b0a52">
            <seg n="ac29c405">
              Herr talman! Det gläder mig, Per Bolund, att du tog upp FN:s
              klimatpanel och den rapport som nyligen släpptes. Om vi blev oroliga
              av den förra rapporten kan vi säga att det är ännu värre nu. I
              den förra rapporten nämndes ordet kris 40 gånger. I den här rapporten
              tror jag att det är ungefär 230 gånger.
            </seg>
            <seg n="70391cd0">
              Det här visar att läget är allvarligt och att vi måste ställa
              om inom sex år om vi ska vända situationen. Bägge partier menar
              att Sverige har ett stort ansvar för att ta tag i problemen, både
              för att visa att vi kan gå före och för att vi lever över våra
              tillgångar. Det påverkar många människor i andra länder som får
              betala ett högt pris. Det pågår folkförflyttningar på grund av
              vattenbrist, uttorkning, översvämningar, skördar som slår fel,
              och så vidare. Man klarar inte hungern.
            </seg>
            <seg n="7ef3622b">
              Samtidigt har Folkpartiet, som du nyligen debatterade med, fått
              igenom ett förslag om att ta bort lagen om kärnkraftsavveckling,
              ersätta gamla reaktorer med nya och bygga nya kärnkraftverk. Det
              är en uråldrig och kostsam energipolitik. 14 av de 16 miljömålen
              kan inte nås i Sverige. Nyss lades en infrastrukturproposition
              fram som inte heller kopplas ihop till miljö- och klimatmålen
              i den utsträckning som skulle behövas. Miljöministern säljer de
              utsläppsrätter som Sverige har arbetat ihop. Nu får någon annan
              i stället släppa ut dem – eftersom rätterna såldes till en amerikansk
              storbank.
            </seg>
            <seg n="8594e4b2">
              Ni och vi föreslår ungefär lika mycket till klimatinvesteringar.
              Vi är glada över att även ni har kommit upp i de nivåerna. Ni
              flörtar återkommande lite hej vilt åt höger, åt Centern och Folkpartiet.
              Hur har ni tänkt att få ihop detta med två partier som så tydligt
              visar att de inte är så intresserade av miljö- och klimatpolitiken
              i stället för oss två som tycker lika i de frågorna?
            </seg>
          </u>
          <note type="speaker" n="ffbb24c4">
            Anf. 105 PER BOLUND (MP) replik:
          </note>
          <u who="per_bolund_4dcd65" xml:id="i-63c2a5492c7d41ee-11" n="f055df27">
            <seg n="7bf75bf8">
              Herr talman! Jag får väl passa på att välkomna Ulla Andersson
              och Vänsterpartiet till att tala klimatpolitik. Det var trevligt
              att få en kommentar om klimatpolitiken.
            </seg>
            <seg n="dc941bb8">
              Investeringar är en viktig del av klimatpolitiken. Där håller
              jag med Ulla Andersson. Där har vi gjort, som Ulla Andersson också
              påpekar, stora satsningar. Det handlar om att både rusta upp järnvägen,
              bygga ett hållbart energisystem och framför allt använda den energi
              som produceras effektivt, inte minst i våra bostäder.
            </seg>
            <seg n="b5d0cf26">
              Vi för fram en del politiska förslag, som jag än så länge inte
              har sett Vänsterpartiet föra fram, till exempel stimulanser för
              att stödja produktion av biodrivmedel i Sverige. Det tror jag
              skulle vara viktigt eftersom transportsektorn är den sektor där
              det största fossilberoendet finns kvar. Mer än 90 procent av våra
              transporter är beroende av fossila bränslen i dagsläget. Där behövs
              stora pengar för omställning.
            </seg>
            <seg n="66b7bd12">
              Det här är bara ena halvan av klimatpolitiken. Man måste också
              se till att ställa om ekonomin så att man tar ut skatt på de utsläpp
              som sker medan man ser till att sänka skatten på till exempel
              arbetsgivaravgifter – som vi sänker för småföretagen. Man måste
              se till att ekonomin hela tiden styr i en grön riktning. Genom
              att använda styrmedel kan man få den effekten.
            </seg>
            <seg n="2bd6a1cc">
              När det gäller koldioxidskatten saknar vi fortfarande förslag
              på tillräckliga åtgärder från Vänsterpartiet. Där skulle vi gärna
              välkomna att Vänsterpartiet kommer i kapp Miljöpartiet och använder
              de effektivaste styrmedlen som finns och som forskningen lyfter
              fram som de som gör mest skillnad för klimatet. Den här regeringen
              har tvärtom sänkt koldioxidskatten, vilket har lett till att koleldningen
              i Sverige har ökat med 40 procent. Det är såklart en utveckling
              som vi inte tycker går i rätt riktning.
            </seg>
            <seg n="b255997c">
              Miljöpartiet går till val på att vara en stark grön kraft i svensk
              politik. Vi vill erbjuda ett alternativ för de väljare som ser
              klimathotet som en av Sveriges och världens stora utmaningar framöver.
              Om man lägger en röst på Miljöpartiet kan man vara säker på att
              få ett stort grönt genomslag i en kommande regering. Hur det regeringsunderlaget
              ser ut får vi vänta till efter valdagen med att analysera.
            </seg>
          </u>
          <note type="speaker" n="28a784dc">
            Anf. 106 ULLA ANDERSSON (V) replik:
          </note>
          <u who="ulla_andersson_ab2816" xml:id="i-e2105e4e84c447d2-5" n="654b0a52">
            <seg n="870c526a">
              Herr talman! Biodrivmedel har vi haft med länge i vår budget,
              Per Bolund. Du kan vara lugn där. Dessutom har vi med förslag
              om ett försök med avgiftsfri kollektivtrafik. Vi vill bygga ut
              kollektivtrafiken både i storstad och på landsbygd. Vi har pengar
              till miljöteknikutveckling. Vi har forsknings- och utvecklingsavdrag
              för småföretag, och vi satsar mycket på att skapa möjligheter
              på landsbygden så att människor där fortfarande kan – eftersom
              de tvingas till det – använda bil men med miljövänliga alternativ.
            </seg>
            <seg n="78305077">
              Om man ska ställa om behövs ökade offentliga investeringar. Privat
              konsumtion påverkar utsläppen mycket. Ni stimulerar den i stor
              utsträckning i er budget. Jag tror att Miljöpartiet måste tänka
              om eftersom det är tydligt att offentlig konsumtion minskar utsläppen
              eftersom pengarna går till mer som är samhällsnyttigt, det vill
              säga utbildning, vård, omsorg, kollektivtrafik, järnväg, energiomställning,
              energieffektivisering och bostäder som är energieffektiva.
            </seg>
            <seg n="e1eaf337">
              Jag har fortfarande inte förstått hur ni ska få ihop det med
              Folkpartiet och Centern.
            </seg>
          </u>
          <note type="speaker" n="f04aed5a">
            Anf. 107 PER BOLUND (MP) replik:
          </note>
          <u who="per_bolund_4dcd65" xml:id="i-63c2a5492c7d41ee-12" n="f055df27">
            <seg n="df3b2968">
              Herr talman! Vi är också ett parti som ser att det finns stora
              behov av offentliga investeringar. Det går inte att lösa transportproblemen
              på egen hand. Man kan inte bygga spår själv i sin trädgård utan
              det måste göras kollektivt tillsammans. Därför har vi också med
              investeringar på i storleksordningen 50 miljarder i vår budget
              för de kommande åren. Det handlar om att göra stora satsningar
              på en järnväg som faktiskt fungerar, där tågen kommer i tid och
              industrin får fram sina transporter. Det handlar om att bygga
              ut ett modernt energisystem som baserar sig på förnybara energikällor
              i stället för fossila källor och kärnkraft som det är i dag.
            </seg>
            <seg n="87805b32">
              Det finns mycket som behöver göras. Där håller jag verkligen
              med Ulla Andersson. Sedan måste man våga använda sig av de effektivaste
              styrmedlen som finns i dag. Där vågar Miljöpartiet gå betydligt
              längre än Vänsterpartiet. Jag hoppas på att Vänsterpartiet i kommande
              budgetar sparar lite grann och vågar använda de styrmedel som
              forskningen säger är mest effektiva för att minska utsläppen.
            </seg>
          </u>
          <note type="speaker" n="69abe1e7">
            Anf. 108 ANDERS SELLSTRÖM (KD) replik:
          </note>
          <u who="anders_sellstrom_c28c99" xml:id="i-7b6af89f387bda1c-2" n="e7f72e55">
            <seg n="dc0c483c">
              Herr talman! Per Bolund, Miljöpartiet, Fredrik Olovsson, Socialdemokraterna,
              och Ulla Andersson, Vänsterpartiet, kör med samma trick. Ni försöker
              få Sverige att framstå som att landet står helt utanför vad som
              händer i vår omvärld.
            </seg>
            <seg n="3470158c">
              Varför har Svenska riksbanken en styrränta på 0,75 procent? Varför
              har Europeiska centralbanken en styrränta på 0,25 procent? Det
              är historiskt låga nivåer. Jo, det är för att vi fortfarande inte
              har fått fart i ekonomin. En svensk ekonomi som är så beroende
              av sin omvärld påverkas av hur det går utanför landets gränser
              mer än kanske något annat land.
            </seg>
            <seg n="77fe019d">
              Att staten i det läget inte går in för att stimulera ekonomin
              är komplett vansinne.
            </seg>
            <seg n="75f8f22c">
              Per Bolund försöker igen isolera Sverige och köra det tricket
              för att vi ska tro att vi står utanför vår omvärld.
            </seg>
            <seg n="d7f0d082">
              Om man gör som Per Bolund vill kommer kommuner och landsting
              att få ta smällarna, våra välfärdsproducenter, de som ser till
              att välfärden fungerar. Det är tack vare det alliansregeringen
              har gjort under denna långa lågkonjunktur som vi har kunnat hålla
              uppe välfärden och förstärka den under de år som har gått. Det
              är en politik där man möter verkligheten.
            </seg>
            <seg n="d3df5f1f">
              Jag vill dock fråga Per Bolund om någonting helt annat, gåvoavdraget.
              Vi kristdemokrater vill stärka civilsamhället. Det gåvoavdrag
              som vi har infört har inneburit att vi i dag har 761 000 gåvogivare.
              Gåvorna är uppe på nivån 1,3 miljarder kronor, en ökning med 35
              procent sedan 2012. Avdraget är för att ett myller av solidaritet
              ska skapas bland hushåll och människor. Ni vill ta bort gåvoavdraget.
              Ni vill ta undan möjligheten för civilsamhället att agera på sina
              egna villkor. Varför det, Per Bolund?
            </seg>
          </u>
          <note type="speaker" n="88b8ed2c">
            Anf. 109 PER BOLUND (MP) replik:
          </note>
          <u who="per_bolund_4dcd65" xml:id="i-63c2a5492c7d41ee-13" n="f055df27">
            <seg n="78520ada">
              Herr talman! Till att börja med vill jag kommentera Anders Sellströms
              påståenden. Det stämmer inte att vi inte föreslår att man ska
              stimulera ekonomin. Snarare skiljer vi oss åt när det gäller hur
              man stimulerar ekonomin. Alliansregeringen har trott att det enda
              sättet är att sänka skatten med 134 miljarder. Vi har sagt att
              det effektiva sättet att stimulera ekonomin är att göra offentliga
              investeringar. I regeringens proposition om åtgärder efter finanskrisen
              var det precis det regeringen skrev.
            </seg>
            <seg n="1c9a949e">
              Det är mer effektivt att göra offentliga investeringar för att
              skapa fler jobb per krona än att göra skattesänkningar på det
              sätt som regeringen har gjort. Sedan har Alliansen av ideologiska
              skäl valt att i stället göra skattesänkningar. Man skulle stimulera
              ekonomin mer effektivt om man gjorde stora offentliga investeringar
              i till exempel fungerande transportsystem.
            </seg>
            <seg n="af01b98e">
              När det gäller kommuner och landsting är Anders Sellström svaret
              skyldig. Vi har varit på styrelsen för Sveriges Kommuner och Landsting.
              Där var de djupt oroade över den utveckling som nu sker med alliansregeringen.
              Statsanslagen till kommuner och landsting urholkas år för år.
              Det har tvingat många kommer och landsting att höja landstingsskatten
              och kommunalskatten. Bara i årets budget handlar det om över hundra
              som har höjt kommunalskatten.
            </seg>
            <seg n="2282613c">
              Det regeringen har lyckats med är ett slags skatteväxling. Man
              har sänkt den statliga skatten och tvingat kommunerna att höja
              den kommunala skatten. Hur det skulle kunna vara en bättre utveckling
              för skattebetalarna får Anders Sellström gärna svara på.
            </seg>
            <seg n="ec1096b1">
              Anders Sellström frågar om gåvoavdragen. Vi har sett den kritik
              som kommit mot reformen. Anders Sellström och Kristdemokraterna
              stöder gärna de organisationer som står nära deras hjärtan. Däremot
              är det många andra organisationer som inte får ta del av nedsättningen.
              Det gör att det blir en väldig skevhet. Man styr människors engagemang
              till vissa organisationer och föreningar men inte till andra.
              Det tycker jag att man ska ifrågasätta. Vi tror att människors
              engagemang spirar bättre om det får ske ostört utan att regeringen
              lägger sig i.
            </seg>
          </u>
          <note type="speaker" n="b347bedf">
            Anf. 110 ANDERS SELLSTRÖM (KD) replik:
          </note>
          <u who="anders_sellstrom_c28c99" xml:id="i-7b6af89f387bda1c-3" n="e7f72e55">
            <seg n="845f87ea">
              Herr talman! Varför vill Per Bolund inte vara med oss och bygga
              ut det här systemet så att det omfattar ännu fler organisationer?
              Det är det vi försöker driva på. I dag är det ungefär 70 organisationer
              som omfattas. Varför vill ni inte vara med och bygga på det, Per
              Bolund? Det skulle stärka civilsamhället. Du vill backa och ta
              tillbaka och minska myllret av solidaritet som vi vill skapa i
              civilsamhället. Du vill att politiken i stället ska gå in och
              bestämma hur bidragsfördelningen ska se ut. Det tycker jag är
              synd, Per Bolund.
            </seg>
            <seg n="5f03496a">
              Tack vare att vi har sänkt skatter och stimulerat den inhemska
              ekonomin har vi hållit uppe antalet arbetade timmar, det som kommuner
              och landsting lever av – skatteintäkter. Kommuners och landstings
              överskott har aldrig någonsin varit så stora som under de senaste
              åren. Det är tack vare regeringens skattepolitik vi har kunnat
              upprätthålla den välfärd vi har. Kom inte och påstå något annat.
            </seg>
          </u>
          <note type="speaker" n="9815d329">
            Anf. 111 PER BOLUND (MP) replik:
          </note>
          <u who="per_bolund_4dcd65" xml:id="i-63c2a5492c7d41ee-14" n="f055df27">
            <seg n="fa4f2566">
              Herr talman! Jag kommer faktiskt att påstå någonting annat, Anders
              Sellström. Jag har bett riksdagens utredningstjänst titta om skatteintäkterna
              skulle vara större än någonsin trots regeringen skattesänkningar.
              De kommer fram till helt andra slutsatser, att det faktiskt har
              blivit mindre skatteintäkter för det offentliga på grund av regeringens
              politik. Det är någonting som jag är bekymrad över.
            </seg>
            <seg n="455a82e5">
              Framför allt är jag bekymrad när jag lyssnar på Sveriges Kommuner
              och Landsting som oroar sig över hur de neddragningar som kommer
              på grund av att man inte hänger med i statsanslagen kommer att
              slå mot välfärden. Det är ju i kommuner och landsting som välfärden
              skapas. Därför är det värt att göra större satsningar och sätta
              av en del av statens budget för att se till att de kan ha en bra
              verksamhet. Det skulle göra att behoven av skattehöjningar, som
              nu uppenbart är stora i kommuner och landsting, skulle minska.
              Den politiken för inte alliansregeringen.
            </seg>
            <seg n="5bc2fadc">
              70 organisationer omfattas, säger Anders Sellström, av alla de
              tusentals som finns ute i landet. Det enda regeringens politik
              har fått för effekt är att man styr över stöd till de organisationerna
              snarare än till de andra tusentals som finns i landet.
            </seg>
          </u>
          <note type="speaker" n="69fd44fb">
            Anf. 112 CARL B HAMILTON (FP):
          </note>
          <u who="unknown" xml:id="i-23c98592f7014992-4" n="662e2891">
            <seg n="ff324257">
              Herr talman! Detta är en skol- och kunskapsbudget. I fokus står
              våra barn och barnbarn, ansvar för framtida generationer, att
              de ska gå ut i livet med en lätt ryggsäck av mycken kunskap.
            </seg>
            <seg n="a75cfdf7">
              Vi måste komma till rätta med nedgången i svensk skola sedan
              1970-talet. Så länge problemen i skolan finns måste åtgärder vidtas
              och genomförandet kontrolleras. De som föredrar passivitet inför
              skolans problem får vända sig till andra partier än Folkpartiet
              och Alliansen.
            </seg>
            <seg n="9eac2084">
              Fokus i denna budget ligger på förskola och lågstadiet samt på
              fler och bättre lärare. Mer undervisningstid i skolan, tidigare
              betyg för att i god tid fånga upp barn med kunskapsproblem, lågstadielyft,
              förlängd skola till tio år, sommarskola för att komma i fatt,
              läshjälp och läxhjälp är några viktiga åtgärder. För lärare gäller
              en förstärkning av deras kompetens, fler speciallärare, fler förskollärare,
              fler lärare i matematik och naturvetenskap och högre lön för skickliga
              lärare.
            </seg>
            <seg n="d4cd63da">
              Våra barn och barnbarn ska ha haft likartade förutsättningar,
              varhelst i landet de bott, när de går ut i vuxenlivet. De har
              de inte i dag. Olikheterna talar bland annat för en starkare statlig
              styrning av skolan mot mer kunskap och ordning och reda i klassrummen.
            </seg>
            <seg n="43fbd350">
              I varje budget, herr talman, finns det mängder av siffror om
              framtida bnp, sysselsättning, räntor, budgetsaldo, skatteintäkter
              och så vidare. Men man bör ta dessa tal med en näve salt. Glöm
              decimalerna i prognoser för mer än ett år framåt; de speglar mer
              en överdriven matematisk exakthet än en sannolikhet.
            </seg>
            <seg n="e82af0e2">
              Den fokusering på prognoser som man en dag som denna hör får
              en att undra om man tror att den som är bäst på prognoser också
              är bäst på ekonomisk politik. En sådan villfarelse härskar naturligtvis
              inte i denna kammare.
            </seg>
            <seg n="9210d143">
              Det enda vi med säkerhet vet om framtiden är att det inte blir
              som i prognoserna. Det blir bättre eller sämre. Om prognoser brukade
              slå in till punkt och pricka kunde vi ersätta finansministrar,
              riksbankschefer och andra med autopiloter. Men det gör vi inte.
            </seg>
            <seg n="ed4a053b">
              Det viktiga är nämligen att vara flexibel, vara beredd på nya
              svårigheter i en framtid med ny teknik, nya konkurrenter och nya
              och återkommande ekonomiska och politiska kriser. Till exempel
              har världen det senaste decenniet fått ett jätteproblem, nämligen
              finansiell instabilitet. Bankkriser och statsskulder har återkommit
              som ett inslag i världsekonomin. Å andra sidan minskar fattigdomen
              snabbt i länder i Asien och Afrika.
            </seg>
            <seg n="e7f7ca7f">
              De ekonomiska beslutsfattarna ställs numera inför mer komplicerade
              krav och snabbt insatta åtgärder för att parera kriser, och de
              ska dessutom demokratiskt kunna förankra politiken. Behovet av
              ett fungerande internationellt samarbete blir allt större.
            </seg>
            <seg n="9fe774fd">
              Just därför är jag mer pessimistisk än finansministern om det
              kommande decenniet. Vi lever i en fundamentalt mer osäker och
              instabil värld än tidigare. Vi kan inte alls vara säkra på att
              historiska samband är lika trovärdiga i dag som de varit tidigare.
              Det är en svårare värld för riksbankschefer, finansministrar men
              även för ekonomiansvariga parlamentariker.
            </seg>
            <seg n="2e1488a0">
              Jag står förvisso helt bakom finansministerns betoning av överskottsmålet.
              Jag vill dock citera en central mening i budgeten: Takten i förstärkningen
              av de offentliga finanserna bör anpassas efter läget på arbetsmarknaden
              och utvecklingen av resursutnyttjandet. Prognosen är att detta
              kan ske 2018, men det är bara en prognos. Vi vet inte om de historiska
              samband man använder för att göra prognoser håller numera.
            </seg>
            <seg n="c898dcb9">
              För väljarna i höstens val innebär detta, enligt min mening,
              att man ska fästa mindre avseende vid prognoser och decimaler
              och större vikt vid partier och koalitioner som man bedömer är
              omdömesgilla och kan fungera väl i kris. Vilka partier och koalitioner
              kommer att fungera bäst och göra minst misstag? Det bör man fråga
              sig.
            </seg>
            <seg n="27a6e3c4">
              Välj alltså beprövad erfarenhet i stället för oskrivna kort och
              instabila regeringsalternativ – för våra barns och barnbarns skull!
            </seg>
          </u>
          <note type="speaker" n="d5c3a43f">
            Anf. 113 PER BOLUND (MP) replik:
          </note>
          <u who="per_bolund_4dcd65" xml:id="i-63c2a5492c7d41ee-15" n="f055df27">
            <seg n="540decd4">
              Herr talman! Det har varit mycket diskussioner om överskottsmålet
              och det finanspolitiska ramverket här i dag. Finansministern har
              återkommit till det i alla sina repliker, vad jag kan se. Samtidigt
              kan vi se att den nuvarande regeringen har det största underskottet
              i de offentliga finanserna sedan överskottsmålet infördes. Det
              är inte jag som konstaterar detta, utan det gör Ekonomistyrningsverket
              i sin senaste rapport.
            </seg>
            <seg n="d0854e41">
              Samtidigt som regeringens politik har lett till stora underskott
              fortsätter man att göra glädjekalkyler, skulle jag vilja säga,
              för de offentliga finanserna framöver. Man räknar med överskott
              på 1,2 procent av bnp år 2018. Ekonomistyrningsverket och andra
              ansvariga myndigheter för ekonomipolitiken räknar däremot med
              ett betydligt lägre sparande framöver. År 2018 – om bara fyra
              år – är skillnaden ungefär 35 miljarder kronor mellan de olika
              prognoserna.
            </seg>
            <seg n="cc29ae61">
              Den första fråga som jag gärna vill ställa till Carl B Hamilton
              är: Står Carl B Hamilton bakom överskottsmålet? Och tror han på
              allvar att det kommer att kunna nås med det som regeringen lägger
              fram?
            </seg>
            <seg n="7e54c782">
              Den andra frågan är: Varifrån kommer egentligen den stora skillnaden
              mellan Ekonomistyrningsverket och regeringen? Räknar regeringen
              med skattehöjningar på 35 miljarder som Ekonomistyrningsverket
              inte gör? Är det detta som är skillnaden? Eller är det kanske
              besparingar i välfärden som ska göra att regeringen ska komma
              till överskott?
            </seg>
          </u>
          <note type="speaker" n="3c0ec08a">
            Anf. 114 CARL B HAMILTON (FP) replik:
          </note>
          <u who="unknown" xml:id="i-23c98592f7014992-5" n="662e2891">
            <seg n="3a4a6c25">
              Herr talman! Om jag minns rätt är den stora skillnaden ganska
              instruktiv. Det handlar om den oro som jag gjorde mig till tolk
              för här, nämligen att det är skillnader i intäkten från bolagsskatten.
              Bolagsskattebasen är en flyktig skattebas. Den flyttar beroende
              på företagens vinster men också beroende på olika skatteregler
              i olika länder. Det är precis en sådan del av den nya verkligheten
              som jag menar bidrar till att det är mycket svårare att göra till
              exempel budgetprognoser i dag än det var tidigare. Lättflyktigt
              kapital rör sig snabbt över gränserna.
            </seg>
            <seg n="68fadea5">
              Jag ställer upp på överskottsmålet – absolut. Jag tror att man
              just i en sådan här värld, där det är mer fundamentala och svårhanterliga
              osäkerheter som vi har att leva med och hantera, måste ha en större
              buffert. Man måste ha en större beredskap för att det inte går
              som man har tänkt sig. Det är därför jag varnar för en övertro
              på prognoser. Man ska ha en stor beredskap för att det inte går
              som det är tänkt eller som man har räknat med. Då behöver man
              ett överskottsmål.
            </seg>
            <seg n="4a6e7c4f">
              I det korta perspektivet vill jag gärna understryka det som jag
              sade: Jag vet inte om detta går att uppfylla 2018. Det är prognoserna,
              men det är just prognoser. Man måste ha någonting att styra efter
              så att man lägger upp det längs den vägen. Om det sker tidigare
              – det kanske går bättre – eller senare är lite svårt att säga.
              Men för mig är arbetslöshet och sysselsättning A och O.
            </seg>
            <seg n="41ea95f5">
              Som jag sade bör takten i förstärkningen i de offentliga finanserna
              anpassa sig till läget på arbetsmarknaden och utvecklingen för
              resursutnyttjande. Det är en central mening i budgeten för min
              del.
            </seg>
          </u>
          <note type="speaker" n="25eb4bc6">
            Anf. 115 PER BOLUND (MP) replik:
          </note>
          <u who="per_bolund_4dcd65" xml:id="i-63c2a5492c7d41ee-16" n="f055df27">
            <seg n="4fd2c8fd">
              Herr talman! Den meningen kan jag också ställa mig bakom. Jag
              tycker att det låter som ekonomisk common sense.
            </seg>
            <seg n="8e036fc9">
              Skillnaden mellan Ekonomistyrningsverket och regeringens prognos
              är lite förvånande. Det är oklart vad skillnaden består i. Vad
              gäller sysselsättning ligger Ekonomistyrningsverket lite högre.
              Men regeringen har å andra sidan inte något särskilt bra track
              record när det gäller att göra prognoser, så man kanske ska lita
              mer på Ekonomistyrningsverket i det fallet. När det gäller tillväxt
              är det bara några tiondelars procent av bnp som skiljer. Det är
              lite svårt att förstå hur Ekonomistyrningsverket kan komma fram
              till 35 miljarder mindre än regeringen. Om man lyssnar på Ekonomistyrningsverket
              kommer det att krävas förstärkningar på i storleksordningen 100
              miljarder för att överskottsmålen ska nås.
            </seg>
            <seg n="3451a6b6">
              Jag ställer frågan till Carl B Hamilton återigen. Det finns två
              alternativ när det gäller att förstärka – antingen kan man göra
              skattehöjningar eller så kan man göra besparingar som drabbar
              välfärden. Min fråga är egentligen: Ska ni ta till skattehöjningar
              eller ska ni göra besparingar i välfärden för att nå överskottsmålet?
            </seg>
          </u>
          <note type="speaker" n="b6b2fdf2">
            Anf. 116 CARL B HAMILTON (FP) replik:
          </note>
          <u who="unknown" xml:id="i-23c98592f7014992-6" n="662e2891">
            <seg n="f00c4da5">
              Herr talman! Svaret är att vi ska hålla uppe tillväxten. Det
              som ger en god och stabil budgetbas är att man har skattebaser
              och att de växer och inte sjunker ihop. Det krävs att man lyckas
              med den typ av överbryggningspolitik som vi har fört. Det är helt
              centralt. Det är därför vi har starka offentliga finanser i en
              internationell jämförelse; vi har lyckats hålla uppe en inhemsk
              efterfrågan och fått skattebaserna att växa. Därför har vi kunnat
              öka alla de offentliga utgifterna och sänka skatterna samtidigt.
              Det är inte så – som man ibland hör här i kammaren – att vi skulle
              ha dragit ned på välfärden och utgifterna till vård, skola och
              omsorg. Dessa har ökat, och vi har samtidigt kunna sänka skatten
              tack vare att vi har hållit tillväxten uppe.
            </seg>
            <seg n="703aa41d">
              Jag kan inte precis här och nu förklara varför ESV har en annan
              prognos än regeringen. ESV:s huvuduppgift är inte att göra bnp-prognoser,
              utan det är att göra budgetprognoser. Det kan möjligen vara en
              fingervisning om vari skillnaden ligger.
            </seg>
          </u>
          <note type="speaker" n="afbab6db">
            Anf. 117 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-a4daeb9e17056606-6" n="01eeec5f">
            <seg n="c465fa44">
              Herr talman! Vi har en sittande regering som har gjort kraftiga
              nedskärningar på svenskt försvar under snart åtta år. År efter
              år har man i anslagen knappt gett täckning för inflationen. Man
              har inte gett nödvändiga anslag för materiel och personalrekryteringar.
            </seg>
            <seg n="5881675d">
              Riksrevisionen presenterade nyligen en rapport som var förödande
              för regeringen, där man slår fast att försvaret lider av omfattande
              personalbrister vilket inverkar negativt på försvarets förmåga.
              Man påtalar även omfattande materielbrister som gränssättande
              för förmågan.
            </seg>
            <seg n="1ab80106">
              Inte heller finns det planering eller resurser för att kunna
              ta emot hjälp från andra länder eller andra organisationer för
              att klara försvarsförmågan – någonting som anses vara nödvändigt
              för att möta ett väpnat angrepp i det här läget.
            </seg>
            <seg n="1268e234">
              Sammantaget bedömer Riksrevisionen att Försvarsmakten varken
              i dag eller på några års sikt kommer att nå upp till målsättningen
              att det så kallade enveckasförsvaret, som man har talat om, skulle
              vara på plats innevarande år, 2014. Enveckasförsvaret innebär
              att man på ett begränsat område under en vecka ska kunna möta
              ett militärt hot. Det handlar alltså inte om att försvara Sverige,
              utan ett begränsat område under en vecka. Det klarar vi inte av.
              Man säger att vi möjligtvis med ökade försvarsanslag kan nå dit
              2023.
            </seg>
            <seg n="921f939f">
              Det är så regeringens försvarspolitik ser ut, Carl B Hamilton.
              Jag tar upp detta just med dig därför att det är din partiledare
              som har sprungit i medierna i tid och otid under den senaste tiden
              och på något vis försökt påskina att Folkpartiet är ett försvarsvänligt
              parti. Så är icke fallet. Ni har varit med och monterat ned svensk
              försvarsförmåga, och det får du ta ansvar för, Carl B Hamilton.
            </seg>
          </u>
          <note type="speaker" n="d4bc9a87">
            Anf. 118 CARL B HAMILTON (FP) replik:
          </note>
          <u who="unknown" xml:id="i-23c98592f7014992-7" n="662e2891">
            <seg n="cf75bc70">
              Herr talman! Det är otvivelaktigt så att svensk försvarspolitik
              i detta nu är i stöpsleven, om man säger så. Den kommer att ändras;
              det ligger i det arbete som Försvarsberedningen gör. Försvarsministern,
              och kanske även andra ministrar – jag tror att till och med finansministern
              har varit ute – har redan aviserat att vi får se till att de ubåtar
              som är beställda kommer på plats, kommer i vattnet och fungerar.
              Flygplanen ska bli fler, luftvärnsrobotar ska köpas in och fartyg
              i marinen ska bestyckas på ett korrekt sätt.
            </seg>
            <seg n="640a90b3">
              I denna omställningsprocess är naturligtvis Riksrevisionens rapporter
              och analyser – det är inte bara en, och det som nu kom var en
              slutrapport – mycket värdefulla och viktiga.
            </seg>
            <seg n="ef7ef5fd">
              Vi får se vad Försvarsberedningen kommer fram till. Jag vill
              inte krypa bakom Försvarsberedningen, men från Folkpartiets sida
              är vi mycket glada över den omsvängning och det ökade intresset
              för försvarspolitiken som har blivit resultatet av den i och för
              sig mycket dystra utvecklingen i Ukraina och i Ryssland.
            </seg>
            <seg n="5e7857e6">
              Låt mig avsluta med en motfråga till Sven-Olof Sällström. Ni
              är mycket skeptiska till internationellt samarbete. Ni vill att
              Sverige ska lämna Europeiska unionen. Men med det försvarsintresse
              som ni nu visar, tycker ni då att det vore en klok väg för Sverige
              att ingå i ett närmare internationellt försvarspolitiskt samarbete
              inom till exempel Nato? Det kan även finnas andra modeller. Är
              det detta ni vill? Det skulle för övrigt hålla nere kostnaderna.
            </seg>
          </u>
          <note type="speaker" n="15f693d4">
            Anf. 119 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-a4daeb9e17056606-7" n="01eeec5f">
            <seg n="598b7fc8">
              Herr talman! Det tycker vi absolut inte. Med ett sådant samarbete
              skulle vi i Sverige riskera att dras in i en väpnad konflikt i
              närtid. Sverige ska ha en egen försvarsförmåga, och det är den
              som ni har monterat ned.
            </seg>
            <seg n="ac486f9b">
              Sedan vill jag säga till Carl B Hamilton att detta är läpparnas
              bekännelse. I dag när Anders Borg presenterade vårpropositionen
              hade ni nämligen chansen att ge försvaret nödvändiga anslag. Men
              vad har ni gjort? Jo, jag ska berätta vad ni har gjort. Det visar
              sig att utlandsinsatsen har blivit 1 ½ miljard billigare. Vad
              gör man med denna 1 ½ miljard? Tänker man omfördela dessa pengar
              till försvarets övriga delar, till exempel förbandsverksamheten?
              Nej, det har man inte gjort, utan man tar tillbaka 1 ½ miljard.
              Detta är alltså ingenting annat än läpparnas bekännelse. Det är
              en fullständig katastrof, Carl B Hamilton.
            </seg>
            <seg n="4ec527f0">
              Hur kan ni stå här och påstå att ni har gjort en omsvängning
              i försvarspolitiken? Vi står här bara några veckor efter Putins
              aggressioner mot Krim och Ukraina och ni tar tillbaka pengar från
              försvaret, pengar som de behöver för just de investeringar som
              ni nyss talade om. Det är en katastrof, Carl B Hamilton.
            </seg>
          </u>
          <note type="speaker" n="600aa837">
            Anf. 120 CARL B HAMILTON (FP) replik:
          </note>
          <u who="unknown" xml:id="i-23c98592f7014992-8" n="662e2891">
            <seg n="7e911a07">
              Herr talman! Vladimir Putins politik har otvivelaktigt ändrat
              Sveriges säkerhetspolitiska situation. Situationen i Östersjön
              är allvarlig jämfört med tidigare. Vi har också nu en gasledning
              som lades ned för några år sedan som sannolikt är full med avlyssningsutrustning.
              Det är därför som regeringen nu – det förefaller som om Socialdemokraterna
              också mer eller mindre är med på detta och ger sitt eget bidrag
              – kommer att satsa mer pengar på fler fungerande ubåtar, flygplan,
              luftvärnsrobotar, beväpning av Gotland och så vidare. Jag tycker
              att det är bra, och jag är mycket förvånad över att Sven-Olof
              Sällström blir så aggressiv och upprörd över detta. Det verkar
              ju vara en åtgärd som går i rätt riktning. Men vi får väl se.
              Jag tycker naturligtvis att vi dessutom skulle gå med i Nato.
            </seg>
          </u>
          <note type="speaker" n="712e9d3d">
            Anf. 121 ULLA ANDERSSON (V) replik:
          </note>
          <u who="ulla_andersson_ab2816" xml:id="i-e2105e4e84c447d2-6" n="654b0a52">
            <seg n="ca104c86">
              Herr talman! Arbetslösheten är förödande för individen men också
              för svensk ekonomi. Vi måste öka arbetsutbudet. För Vänsterpartiet
              är full sysselsättning det främsta målet i den ekonomiska politiken.
              Genom samhällsnyttiga offentliga investeringar ökar vi efterfrågan
              i ekonomin hos såväl privata som offentliga aktörer. Många av
              de investeringar som vi föreslår gynnar privata företag, till
              exempel utbyggnad av infrastruktur, byggande av hyresrätter så
              att arbetskraften faktiskt kan flytta dit där jobben finns och
              utbildning så att arbetskraften får rätt kompetens. Vi satsar
              också på forskning och utveckling i företagen, och vi vill slopa
              de två första sjuklöneveckorna för små företag. Detta skapar många
              nya jobb och ökar efterfrågan hos privata företag.
            </seg>
            <seg n="78e061f9">
              Om skattesänkningar – 140 miljarder – hade varit lösningen på
              arbetslösheten borde vi ha haft full sysselsättning i dag. En
              fråga till Carl B Hamilton kan vara: Behövs det 140 miljarder
              till i skattesänkningar innan vi når full sysselsättning med er
              ekonomiska politik?
            </seg>
            <seg n="d4e4daec">
              Vi har 77 000 fler arbetslösa i dag än när ni tillträdde, Carl
              B Hamilton. Samtidigt har utbetalningarna till de arbetslösa sjunkit
              med 13 miljarder kronor under samma tid. Ni har infört skärpta
              regelverk för att man ska kvalificera sig till a-kassan, och i
              dag får endast fyra av tio arbetslösa ersättning. När ni tillträdde
              var det åtta av tio. Ni har sänkt ersättningsnivåerna, och de
              arbetslösa betalar högre skatt. Vid en ersättning på ca 15 000
              kronor i månaden, som är taket i a-kassan, betalar en arbetslös
              1 200 kronor mer i skatt i månaden än en som har jobb.
            </seg>
            <seg n="b2c1179e">
              Ni kallar detta för drivkrafter till arbete, det vill säga att
              människan ska ta sig i kragen och ta ett arbete om hon vet att
              hon kommer att få bättre ekonomi av att göra det. Om hon inte
              gör det ska hon straffas. Detta tycker jag visar på en människosyn
              som är helt förkastlig. Men jag skulle vilja ställa en fråga till
              Carl B Hamilton: Stämmer det att ni ser dessa människor som är
              arbetslösa i dag som tärande och att den enda drivkraft som de
              behöver är att veta att de kommer att tjäna mer pengar om de tar
              sig i kragen och tar ett arbete?
            </seg>
          </u>
          <note type="speaker" n="3b13d39c">
            Anf. 122 CARL B HAMILTON (FP) replik:
          </note>
          <u who="unknown" xml:id="i-23c98592f7014992-9" n="662e2891">
            <seg n="df2b6a2f">
              Herr talman! Svaret på den frågan är nej. Men det finns samtidigt
              en erfarenhet från många länder under lång tid, och detta är belagt
              i forskning, som handlar om att om man har höga ersättningsnivåer
              blir intensiteten i sökandet efter ett nytt jobb lägre.
            </seg>
            <seg n="9df72645">
              Jobbskatteavdraget går på två sätt en annan väg när det gäller
              att komma till rätta med arbetslöshet. Det ena är att det blir
              mer lönsamt att arbeta än att inte arbeta. Då söker sig fler människor
              ut på arbetsmarknaden, och då ökar sysselsättningen. Det andra
              är att det ger en stimulans av efterfrågan, och det blir en större
              inhemsk efterfrågan.
            </seg>
            <seg n="9b9d9bf7">
              Vi har inte något utbetalningsmål. Det är inte bra om antalet
              utbetalade kronor i ekonomin ökar. Det kan inte vara ett mål i
              sig.
            </seg>
            <seg n="6a292fe7">
              Sedan vill jag rätta till en del av beskrivningen av svensk arbetsmarknad
              som Ulla Andersson ger. Utanförskapet har minskat i varje län
              i Sverige. 250 000 fler personer, lågt räknat, är sysselsatta
              i dag än när regeringen tillträdde. Sysselsättningsgraden, det
              vill säga den andel som är i arbete och som har sysselsättning,
              har ökat i alla åldersgrupper. Den har ökat även bland pensionärer.
              Den har ökat bland människor i arbetsför ålder, bland dem som
              är unga och bland dem som är utlandsfödda. Sverige har EU:s högsta
              sysselsättningsgrad, och Sverige har EU:s lägsta långtidsarbetslöshet.
              Dessutom jobbar fler som är utrikesfödda, vilket särskilt gläder
              mig, och vi har kanske början på en bättre situation för de utlandsfödda
              i Sverige än vad vi har haft tidigare. Det är faktiskt 750 000
              utlandsfödda som arbetar i Sverige i dag.
            </seg>
          </u>
          <note type="speaker" n="95003119">
            Anf. 123 ULLA ANDERSSON (V) replik:
          </note>
          <u who="ulla_andersson_ab2816" xml:id="i-e2105e4e84c447d2-7" n="654b0a52">
            <seg n="8b77eec5">
              Herr talman! När vi hade en högre ersättningsnivå i a-kassan
              och det var lättare att kvalificera sig hade vi lägre arbetslöshet,
              Carl B Hamilton. Du säger här att utanförskapet har minskat. Ja,
              men er modell är ju självuppfyllande eftersom det är mycket svårare
              att kvalificera sig till arbetslöshetsförsäkringen, och de arbetslösa
              får inte ersättning. Då försvinner de ut från utanförskapet. De
              sjuka utförsäkras, och då försvinner de ut utifrån er utförsäkringsmodell.
            </seg>
            <seg n="83bdb27a">
              Vi har en sysselsättningsgrad enligt arbetskraftsundersökningen
              som innebär att 51 000 färre i befolkningen är sysselsatta nu
              jämfört med när ni tillträdde. Långtidsarbetslösheten har ökat
              med 107 procent.
            </seg>
            <seg n="c462f127">
              Samtidigt har ni sänkt ersättningsnivåerna och gjort det mycket
              svårare att kvalificera sig till a-kassan. Ni bekämpar de arbetslösa
              i stället för att bekämpa arbetslösheten, Carl B Hamilton. Det
              är det som hela er politik bygger på. De arbetslösa ska vara utan
              ersättning så att ni kan sänka skatten för dem som har turen att
              vara friska och ha ett jobb, eller hur?
            </seg>
          </u>
          <note type="speaker" n="3e863fa3">
            Anf. 124 CARL B HAMILTON (FP) replik:
          </note>
          <u who="unknown" xml:id="i-23c98592f7014992-10" n="662e2891">
            <seg n="94c5c8f9">
              Herr talman! Det är fel. Jag tycker att Ulla Andersson gör något
              som är lite olyckligt nu när hon närmast imiterar Thomas Östros
              som på sin tid var krisförnekare. Vi har faktiskt sedan 2006 dels
              haft en akut svår kris 2008–2009, dels haft en utdragen kris som
              har gjort att det har varit mycket svårt för de europeiska ekonomierna
              att komma tillbaka.
            </seg>
            <seg n="ffb4d783">
              Sverige har i dag EU:s lägsta långtidsarbetslöshet. Sverige har
              EU:s högsta sysselsättningsgrad. Fler utrikes födda jobbar. Antalet
              sysselsatta utrikes födda har ökat med 190 000 personer sedan
              2006, och som jag sade tidigare har sysselsättningsgraden bland
              de utrikes födda ökat.
            </seg>
            <seg n="3e8ed89f">
              Jag hinner inte säga något om det här med arbetslöshet. Det var
              ju tråkigt, för jag har en viktig poäng där. Vi får ta det en
              annan gång.
            </seg>
          </u>
          <note type="speaker" n="915436d5">
            Anf. 125 PER ÅSLING (C):
          </note>
          <u who="per_asling_d761ac" xml:id="i-af0e4416159f9734-4" n="6c187fb0">
            <seg n="4de8832e">
              Herr talman! Det händer att jag får frågan varför jag pratar
              så mycket om företagens villkor. Jag svarar alltid detsamma: Jag
              fokuserar på företagarna för att skapa möjligheter för andra att
              också tala om skolan, om välfärden och om miljön.
            </seg>
            <seg n="6b85496a">
              Det är nämligen bara genom företagsamma människor som startar
              företag, anställer och skapar nya skatteintäkter som vi har något
              att fördela här i kammaren. Det är via företagen våra gemensamma
              resurser skapas. Den svenska ekonomin mår bra av, och är egentligen
              beroende av, fler och växande företag. Det känns därför väldigt
              bra att företräda Centerpartiet i Sveriges riksdag, för när vi
              i dag kan summera ytterligare fyra års alliansstyre kan vi också
              summera flera framgångsrika år för jobbskaparna – landets företagare.
            </seg>
            <seg n="70d93aca">
              Herr talman! Låt mig göra en exposé.
            </seg>
            <seg n="6e9a8c80">
              Förra veckan presenterades förslag som dramatiskt sänker småföretagens
              sjuklönekostnader – 80 procent av alla företag med anställda kommer
              att få de mest fördelaktiga villkoren. Skyddet slår in redan efter
              cirka två sjukdagar per anställd och år, vilket minskar företagens
              risk.
            </seg>
            <seg n="4a6f35b9">
              Allt detta skapar möjligheter för fler människor att få en anställning.
            </seg>
            <seg n="de6847eb">
              Herr talman! Landets småföretag skapar fyra av fem nya jobb.
              Allra tydligast är det i småorter och på landsbygden, där utvecklingen
              helt och hållet avgörs av småföretagens möjligheter att verka
              och växa. Dessa generella och viktiga insatser kombineras med
              en aktiv politik för tillväxt och välfärd i hela landet.
            </seg>
            <seg n="cae62af6">
              Anförda av Centerpartiet satsar regeringen nu mer än 3,2 miljarder
              på bredband och 700 miljoner på kommersiell service, vilket riktas
              till landsbygden. Landsbygdsprogrammet innehåller också rejäla
              satsningar på såväl livsmedelsproduktion som en grön omställning.
              På så sätt investeras i ett robustare Sverige där alla regioner
              får bättre möjligheter för boende, tillväxt och utveckling.
            </seg>
            <seg n="faab50e1">
              Herr talman! Det betyder inte att vi är färdiga. Tvärtom återstår
              många åtgärder. Arbetet för att göra det lättare för företag att
              starta, växa och anställa måste fortgå, och satsningarna på tillväxt
              i hela landet behöver intensifieras. Ytterst är detta vad höstens
              val handlar om.
            </seg>
            <seg n="0154d643">
              Jag misstror ogärna mina politiska motståndares vilja att förbättra
              samhället, och i huvudsak råder en bred enighet kring många av
              de satsningar och investeringar som måste göras. Skiljelinjen
              finns dock, och den blir tydlig när det kommer till konkret politik.
              Där Centerpartiet vill underlätta och sänka kostnaderna vill oppositionen
              lägga nya regler och höja skatterna. En sådan politik hotar också
              möjligheten att genomföra den politik man i övrigt går till val
              på.
            </seg>
            <seg n="5dadb963">
              Herr talman! Oavsett var man bor i landet har man samma rätt
              till en bra skolgång, en fungerande välfärd och trygghet på äldre
              dagar. I Skåne likaväl som i Norrbotten och i Uppland likaväl
              som i Jämtland byggs resurserna till välfärden av invånarna i
              landets 290 kommuner. Det är bara genom att skapa förutsättningar
              för fler människor att vara med och bygga framtidens Sverige vi
              får råd att göra de satsningar som vi i grunden är överens om.
            </seg>
            <seg n="d5319744">
              De stora politiska utmaningarna är inte viljan att satsa på välfärden
              – det är förmågan att generera de resurser som krävs. Det har
              varit Centerpartiets utgångspunkt i arbetet med denna vårproposition,
              och det är vårt budskap inför höstens val.
            </seg>
            <seg n="ce30a695">
              (Applåder)
            </seg>
          </u>
          <note n="5063480e">
            I detta anförande instämde finansminister Anders Borg (M).
          </note>
          <note type="speaker" n="e73d053e">
            Anf. 126 PER BOLUND (MP) replik:
          </note>
          <u who="per_bolund_4dcd65" xml:id="i-63c2a5492c7d41ee-17" n="f055df27">
            <seg n="b53b64d5">
              Herr talman! Per Åsling och Centerpartiet talar gärna om utveckling
              i hela landet och åtgärder för det. Man måste dock ändå se det
              track record som nu finns – det resultat som har blivit av åtta
              års alliansstyre.
            </seg>
            <seg n="fcf46c30">
              Tittar man på Statistiska centralbyråns siffror över utvecklingen
              på arbetsmarknaden ser man att arbetslösheten ökar i 20 av 21
              län i vårt land. Det är bara i Helsingfors den har minskat – marginellt.
              Tittar man i stället på sysselsättningen är det samma resultat
              där: I 20 av Sveriges 21 län har sysselsättningen minskat. Det
              är det resultat som har blivit av regeringens politik. Det kan
              man inte bara bortse ifrån och hålla tummarna för att det ska
              bli bättre framöver, utan man måste faktiskt se att den här politiken
              inte har lett till det resultat Centerpartiet har pratat om.
            </seg>
            <seg n="f3b5d16c">
              Jag skulle dock vilja tala om klimatpolitik. Även på det området
              är det nämligen väldigt tunt; i den här budgeten har jag inte
              lyckats hitta några skarpa miljö- och klimatförslag. Trots att
              IPCC kom med sin rapport för bara några dagar sedan – en rapport
              som målar upp en mörk bild av de fruktansvärda konsekvenser som
              kommer att komma av klimatförändringarna – och trots det allvarliga
              läge allt fler forskare pekar på finns det inga nya klimatförslag
              i vårbudgetpropositionen.
            </seg>
            <seg n="5de0a1c6">
              De förslag som finns går tvärtom åt andra hållet. Det handlar
              om subventioner till bensinmackar som regeringen driver igenom.
              Det handlar om många miljarder till nya motorvägar i våra stadsområden,
              där det finns alternativ – det finns kollektivtrafik man kan använda
              sig av. Det handlar om nya flygplatser som ska byggas. Hur kan
              detta på något vis vara ett sätt att möta klimathotet, Per Åsling?
              Varför finns det inget förslag i den här budgeten för att möta
              klimatutmaningarna och minska Sveriges klimatpåverkan när det
              gäller utsläpp?
            </seg>
          </u>
          <note type="speaker" n="8c11716e">
            Anf. 127 PER ÅSLING (C) replik:
          </note>
          <u who="per_asling_d761ac" xml:id="i-af0e4416159f9734-5" n="6c187fb0">
            <seg n="c7e9a16e">
              Herr talman! Dina ingångar här stämmer inte, Per Bolund. När
              det gäller satsningen på miljö och klimat har Sverige varit väldigt
              pådrivande för att ta både ett europeiskt och ett internationellt
              ansvar, och det är av stor betydelse att Sverige intar den positionen.
              Klimatfrågorna måste nämligen lösas mellan länder, och vi måste
              se till att många är med och bidrar. Det ligger i allas intresse
              att se till att så är fallet.
            </seg>
            <seg n="8924abab">
              När det gäller de satsningar regeringen har gjort har vi ändå
              satsat historiskt mycket på en energiomställning för att på så
              sätt möta klimatutmaningarna. Aldrig tidigare har det varit en
              så stor produktion av förnybar energi i Sverige. Vi har ju lyckats
              ställa om politiken. Om du går tillbaka, Per Bolund, och tittar
              på vad du förmådde göra under din tid i Näringsdepartementet –
              före 2006 – tror jag att du blir ganska missnöjd med det resultatet.
            </seg>
            <seg n="74a533c1">
              Jag är nöjd med att vi sedan 2006 har ökat vindkraftsproduktionen
              från 1 terawattimme till över 10 terawattimmar. Jag tycker att
              det är väldigt tillfredsställande att bioenergin har blivit vårt
              största energislag och att vi på så sätt har kunnat fasa ut oljan
              och minska kärnkraftens betydelse. Jag tycker att regeringen har
              gjort mycket på det här området.
            </seg>
          </u>
          <note type="speaker" n="1ebdafe9">
            Anf. 128 PER BOLUND (MP) replik:
          </note>
          <u who="per_bolund_4dcd65" xml:id="i-63c2a5492c7d41ee-18" n="f055df27">
            <seg n="cecc3ed8">
              Herr talman! Jag delar inte den bedömningen, och det finns väldigt
              många andra som också är bekymrade över den väg som Sverige håller
              på att ta. Regeringen kan inte ens bestämma sig för om det är
              kärnkraft eller förnybar energi som är framtiden. Om man inte
              ens kan bestämma sig för en sådan sak och vara tydlig är det inte
              så konstigt att energimarknaden inte vågar göra de stora investeringar
              som är nödvändiga för att vi ska få ett hållbart till hundra procent
              förnybart energisystem.
            </seg>
            <seg n="4d95f884">
              När vi samarbetade med Socialdemokraterna fick vi igenom aktiva
              styrmedel som gjorde att vi styrde ekonomin i en grön riktning.
              Bland annat lyckades vi fasa ut villaoljan, vilket fick upp innovationskraften
              när det gäller alternativa uppvärmningsformer som pelletseldning
              eller till exempel bergvärmepumpar som nu exporteras i global
              skala.
            </seg>
            <seg n="3aa9864a">
              Det är bekymmersamt att trots ett extremt akut läge i klimatsystemen
              kommer inga åtgärder från regeringens sida i denna regeringens
              sista budget.
            </seg>
            <seg n="0866eb74">
              Centerpartiet tycker ju om att tala om att man är miljörösten
              i regeringen, men med detta track record är snarare Alliansens
              gråaste röst eller kanske Alliansens tystaste röst ett mer riktigt
              namn.
            </seg>
          </u>
          <note type="speaker" n="737cb339">
            Anf. 129 PER ÅSLING (C) replik:
          </note>
          <u who="per_asling_d761ac" xml:id="i-af0e4416159f9734-6" n="6c187fb0">
            <seg n="81d1aa21">
              Herr talman! Jag hoppas att jag inte får epitetet tystast nu
              när jag i alla fall talar här.
            </seg>
            <seg n="e58ba512">
              Du svartmålar, Per Bolund, och det vore ju förvånande om du inte
              gjorde det för att på så sätt få mer fokus på din egen politik.
              Sedan kan man tycka att det är mer eller mindre riktigt.
            </seg>
            <seg n="70457aa0">
              Vi har sett till att vi i den budget som ligger i dag för 2014
              gör ordentliga satsningar på solenergi. Vi fortsätter att stimulera
              miljöbilssatsningarna genom att göra det både billigare och enklare
              att köpa miljöbilar och att samtidigt byta från fossilt bränsle
              till miljöriktigt bränsle. Och i den ändringsbudget som ligger
              på bordet i dag finns det en ordentlig satsning i landsbygdsprogrammet
              just på en grön omställning.
            </seg>
          </u>
          <note type="speaker" n="ceb0f14e">
            Anf. 130 ULLA ANDERSSON (V) replik:
          </note>
          <u who="ulla_andersson_ab2816" xml:id="i-e2105e4e84c447d2-8" n="654b0a52">
            <seg n="fb2b00cd">
              Herr talman! Det jag undrar över är varför Centerpartiet aldrig
              talar om kvinnors livsvillkor och varför Centerpartiet har varit
              med och försämrat dem så mycket.
            </seg>
            <seg n="c3db2d70">
              Vi kvinnors ständiga dubbelarbete med huvudansvar för hem och
              barn, lönearbete och en ekonomiskt utsatt situation påverkar hela
              våra liv. Vi har i genomsnitt 3,6 miljoner lägre inkomst under
              ett liv än män. Kvinnors hälsa i dag är mycket sämre än mäns,
              och därför är kvinnor mer sjukskrivna än män. Tacken för det från
              er sida är en sjukförsäkring som inte går att lita på. Man vet
              över huvud taget inte om man får vara sjukskriven eller om den
              administrativa tidsgränsen ska slå till och slänga ut en ur sjukförsäkringen.
            </seg>
            <seg n="c43d5a19">
              De förändringar som ni har genomfört med en stupstock ger sänkta
              ersättningsnivåer och har lett till 75 000 utförsäkrade, varav
              en majoritet är kvinnor.
            </seg>
            <seg n="8ebcbc4f">
              Sett över ett liv är en kvinna sjukskriven med sjukpenning ungefär
              160 fler dagar än en man, och de senaste tre åren har det skett
              en fördubbling av antalet långtidssjukskrivna kvinnor. Ni har
              för oss kvinnor och även män som är sjuka sänkt ersättningsnivåerna
              och infört administrativa tidsgränser för hur länge man får vara
              sjuk, och ni låter sjuka människor betala högre skatt. Vid en
              inkomst på 15 000 kronor betalar en sjuk 1 200 kronor mer i skatt
              per månad än en som är frisk och har ett jobb. Så ser Centerpartiets
              politik ut.
            </seg>
            <seg n="f5936048">
              Under er regeringstid har inkomstskillnaden mellan kvinnor och
              män ökat med 40 procent eller 18 000 kronor per år. Samtidigt
              ser vi hur den relativa fattigdomen bland kvinnor har ökat kraftigt.
            </seg>
            <seg n="efc7e415">
              Varför för Centerpartiet en direkt kvinnofientlig politik, Per
              Åsling?
            </seg>
          </u>
          <note type="speaker" n="5bbcc85d">
            Anf. 131 PER ÅSLING (C) replik:
          </note>
          <u who="per_asling_d761ac" xml:id="i-af0e4416159f9734-7" n="6c187fb0">
            <seg n="f63a3694">
              Herr talman! Centerpartiet har tillsammans med övriga allianspartier
              gjort tydliga satsningar på kvinnors villkor. Vi har gjort det
              inom offentlig sektor och inom privat sektor. Vi satsar väldigt
              mycket på att underlätta för kvinnor att ta steget att bli egna
              företagare. Vi gör det i den budget som läggs fram i år, och det
              har vi gjort på olika sätt hela tiden sedan 2006.
            </seg>
            <seg n="5df93307">
              Maud Olofsson är den som i mångt och mycket har varit drivande
              för att skapa nya möjligheter för kvinnor att förverkliga sig
              själva och sina drömmar att starta företag. Det är ett arbete
              som har gett resultat. Allt fler kvinnor har nu möjlighet att
              ta steget och bli egna företagare.
            </seg>
            <seg n="afc7b7a8">
              Satsningen på att tillåta privata företag inom vård- och omsorgssektorn
              är också ett sätt att låta fler kvinnor få möjlighet att satsa
              på egna företag.
            </seg>
            <seg n="b1784882">
              Det stämmer inte att vi skulle driva en politik som skapar sämre
              förutsättningar för kvinnor, Ulla Andersson.
            </seg>
          </u>
          <note type="speaker" n="cd22717a">
            Anf. 132 ULLA ANDERSSON (V) replik:
          </note>
          <u who="ulla_andersson_ab2816" xml:id="i-e2105e4e84c447d2-9" n="654b0a52">
            <seg n="6c174557">
              Herr talman! Det är färre anställda i välfärden i dag än när
              ni tillträdde om man ser till andel per befolkning. Det säger
              något. Det är till exempel färre anställda i äldreomsorgen som
              slår väldigt hårt mot oss kvinnor. Ni har sänkt ersättningsnivåerna
              i sjukförsäkringen, och en majoritet av dem som är sjukskrivna
              är kvinnor.
            </seg>
            <seg n="f2eb9ab7">
              Ni har sparat väldigt mycket pengar på åtstramningarna i sjukförsäkringen
              och de sänkta ersättningsnivåerna. Man skulle faktiskt kunna säga
              att sjuka kvinnor har fått betala skattesänkningarna för högavlönade
              män, och det är en politik som är helt förkastlig.
            </seg>
            <seg n="10c4b46e">
              Hur kan då inkomstskillnaderna ha ökat med 40 procent under er
              tid, om ni nu är så fantastiska? En inkomstskillnad på 18 000
              kronor har ni medverkat till. Varför ska hårt arbetande, dubbelarbetande
              kvinnor som sliter ut sig straffas ekonomiskt när de blir sjuka
              och inte ens ha en sjukförsäkring som det går att lita på? Dessutom
              ska vi straffbeskattas, Per Åsling.
            </seg>
          </u>
          <note type="speaker" n="b203dd4b">
            Anf. 133 PER ÅSLING (C) replik:
          </note>
          <u who="per_asling_d761ac" xml:id="i-af0e4416159f9734-8" n="6c187fb0">
            <seg n="31edf0ff">
              Herr talman! Ulla Andersson målar upp en bild som inte stämmer
              med verkligheten.
            </seg>
            <seg n="97be8ec1">
              När det gäller de förändringar vi har gjort på socialförsäkringsområdet
              har vi sett alla människor som en tillgång och resurs. Vi har
              ändrat systemet för att låta sjukskrivna människor komma tillbaka
              in i arbetslivet eller få möjlighet till annan kvalitetsverksamhet.
              Behandlingskedjan bygger ju på att inte sjukskriva människor utan
              låta människor få möjlighet att komma tillbaka.
            </seg>
            <seg n="1d9c4d50">
              De satsningar som vi har gjort på det ekonomiska området bygger
              på att allt fler människor ska komma från utanförskapet in i arbetslivet.
              Det är mycket viktigt för att även kvinnors möjligheter ska förbättras.
            </seg>
            <seg n="86138c8a">
              Fler i arbete är det bästa sättet att skapa ett jämlikt samhälle
              och låta både män och kvinnor få bättre förutsättningar.
            </seg>
          </u>
          <note type="speaker" n="238cfc84">
            Anf. 134 SVEN-OLOF SÄLLSTRÖM (SD):
          </note>
          <u who="sven-olof_sallstrom_2f04ec" xml:id="i-a4daeb9e17056606-8" n="01eeec5f">
            <seg n="7d09fcbc">
              Herr talman! Låt oss så här mot slutet av mandatperioden göra
              ett bokslut över vad den sittande regeringen har gjort bra och
              vad den gjort dåligt under de snart åtta gångna åren. Jag kanske
              ska förvarna om att det kommer att bli rätt ensidigt.
            </seg>
            <seg n="176968c8">
              Först och viktigast är att ni fullständigt har misslyckats med
              jobben. Arbetslösheten har sedan ni tog makten ökat från 6,1 procent
              till 8,5 procent, enligt SCB:s senaste arbetskraftsundersökning.
              Enligt samma undersökning har långtidsarbetslösheten ökat från
              25,5 procent till 30 procent och ungdomsarbetslösheten från 18,4
              procent till 25,8 procent. Sysselsättningsgraden har minskat från
              65,8 procent till 64,7 procent.
            </seg>
            <seg n="2b1070ab">
              I den mån antalet sysselsatta har ökat – här brukar framför allt
              Moderaterna gärna lyfta fram att det är fler som jobbar i dag
              än 2006 – har det enbart gjort det därför att befolkningen har
              ökat ännu mer. Det vill säga att det är en lägre andel av befolkningen
              som jobbar i dag, Anders Borg. Det verkar delar av regeringen
              och Alliansen ha svårt att ta till sig, men så är det.
            </seg>
            <seg n="256f9a34">
              Inom vården ser utvecklingen inte mycket muntrare ut. Antalet
              vårdplatser har minskat sakta men säkert år från år, från 2,9
              per 1 000 invånare 2006 när alliansregeringen tog över till 2,6
              enligt den senaste tillgängliga siffran från Sveriges Kommuner
              och Landsting. Det låga antalet vårdplatser, faktiskt lägst i
              Europa, gör att människor bokstavligt talat dör i vänta på rätt
              vårdinsats – i Sverige 2014.
            </seg>
            <seg n="664299eb">
              Försvarsmakten är om möjligt i ännu bedrövligare skick. Det berömda
              enveckasförsvaret där vi kan försvara en bestämd punkt av riket
              under en vecka skulle ha varit på plats i år. Möjligtvis är vi
              där 2023, kanske senare. Men låt oss komma ihåg att ett enveckasförsvar
              när det är på plats ingalunda kan försvara Sverige.
            </seg>
            <seg n="f69c86c5">
              Våra skolelever som en vacker dag ska ta över detta en gång fantastiska
              land – i dag något mindre fantastiskt men ändå bra – har en diger
              uppgift framför sig. Enligt den senaste PISA-rapporten har Sverige
              den absolut sämsta utvecklingen av samtliga OECD-länder, Anders
              Borg, inom viktiga kunskapsområden som matematik, läsförståelse
              och naturvetenskap.
            </seg>
            <seg n="0592b58d">
              Det går inte att skylla på Socialdemokraterna längre. Ni har
              haft makten i snart åtta år. De som går högstadiet i dag gick
              på lågstadiet när ni tog makten. De som går på gymnasiet gick
              i trean fyran. Det är ni som är ansvariga. Sverige ligger numera
              under OECD-genomsnittet på dessa viktiga områden. Sveriges resultat
              har sjunkit kontinuerligt sedan 2006.
            </seg>
            <seg n="7a7121e9">
              Brottsligheten breder ut sig över vårt land. Med vidöppna gränser
              och en nedbantad gränspolis, inte minst i dag genom ytterligare
              förslag på begränsat gränsskydd, frodas smugglingen och den organiserade
              brottsligheten i Anders Borgs och Fredrik Reinfeldts Sverige.
            </seg>
            <seg n="d9084d6b">
              Ni stärker den svarta sektorn inom ekonomin, den kriminella,
              genom punktskattehöjningar på alkohol och tobak. Den organiserade
              brottsligheten gnuggar händerna och gläds åt ytterligare intäkter.
              Har Anders Borg utvärderat hur många jobb denna åtgärd kan tänkas
              skapa i den kriminella sektorn?
            </seg>
            <seg n="d4b8368a">
              År 2006 när regeringen fick makten låg antalet anmälda brott
              per 100 000 invånare på 13 490 – redan det en skrämmande hög siffra.
              Under de senaste åtta åren har antalet ökat till 14 603 anmälda
              brott per 100 000 invånare.
            </seg>
            <seg n="e0e138d4">
              Inte ens om man använder det som Anders Borg och regeringen brukar
              se som sitt trumfkort, att ha ordning och reda i de offentliga
              finanserna, har man lyckats. Enligt Ekonomistyrningsverkets rapport
              från december 2013 kommer vi att ha underskott i de offentliga
              finanserna åtminstone fram till 2016. För 2013 konstaterar verket
              att underskottet är det största sedan överskottsmålet infördes
              för snart 20 år sedan.
            </seg>
            <seg n="3ab1ee95">
              Jag undrar om det över huvud taget har funnits en mer misslyckad
              regering i modern svensk politisk historia. Jag har letat efter
              positiva tecken att rapportera, men jag är ledsen, Anders Borg,
              jag hittar inga. Möjligtvis kan Bildtregeringen i början av 90-talet
              tävla om titeln. Detta säger jag som innan jag blev sverigedemokrat
              alltid röstade borgerligt. Men det är så jag ser på det i dag.
            </seg>
            <seg n="84a922df">
              Det enda som talar för den rödgröna oppositionen är just det
              att den sittande regeringen är direkt usel. Det är bara det, ingenting
              annat. De rödgröna har ju varken några lysande politiska alternativ
              som skulle råda bot på Sveriges problem eller ett trovärdigt regeringsalternativ.
              Tvärtom.
            </seg>
            <seg n="53692ccc">
              Låt oss analysera detta alternativ också. Även om Fredrik Olovsson
              tror det kommer Stefan Löfven inte att kunna bilda regering på
              egen hand. Det tror inte heller spelbolagen. De ser alla Per Bolund
              som regeringsbildare och möjligtvis även Ulla Andersson.
            </seg>
            <seg n="de4f7c47">
              Stefan Löfven kommer att vara beroende av både ett rött och ett
              grönt extremistparti, Vänsterpartiet och Miljöpartiet.
            </seg>
            <seg n="70b96b90">
              Om dessa extrema partier får gehör för sin politik innebär det
              ett dråpslag för den svenska landsbygden, för den svenska basindustrin
              och för den svenska transportnäringen. Det skulle innebära att
              kapital och högkvalificerad arbetskraft flydde landet. De vill
              nämligen straffbeskatta allt som rör sig och lite till, vilket
              skulle göra det orimligt dyrt att bo och verka på landsbygden.
            </seg>
            <seg n="1686b221">
              De vill avveckla kärnkraften och höja skatten på vattenkraft,
              vilket inte bara skulle leda till högre elpriser utan också till
              en osäker och slumpartad elförsörjning. Vi får helt enkelt hoppas
              att det aldrig slutar blåsa i Miljöpartiets Sverige. Låt oss alla
              hålla tummarna för det.
            </seg>
            <seg n="d705e5e1">
              De vill återinföra förmögenhetsskatten. Det kan låta sympatiskt,
              men denna skatt är direkt skadlig. Det tror jag att till och med
              Ulla Andersson är medveten om, men det kanske är populistiskt.
              De vill chockhöja inkomstskatterna, inte bara för dem som tjänar
              mest utan också för vanligt folk.
            </seg>
            <seg n="0f1a852d">
              Herr talman! Sverigedemokraterna kommer att prioritera ett antal
              frågor fram till valet. Inte minst kommer vi att prioritera de
              deltidsarbetslösas situation och villkor och rätten att få arbeta
              heltid.
            </seg>
            <seg n="22302302">
              Socialdemokraterna har länge drivit frågan om möjligheten att
              arbeta heltid inom offentlig sektor. Trots detta har de konsekvent
              inte satsat en enda krona på det. Inte ens i de kommuner de har
              styrt under hela denna tid har de infört rätt till heltid för
              offentliganställda.
            </seg>
            <seg n="f92e4f5e">
              Av de 450 000 som jobbar i offentlig sektor, framför allt kvinnor,
              är det ungefär 100 000 som vill gå upp till heltid. Men det får
              de inte för Socialdemokraterna, för det finns inte pengar. Det
              tycker vi är fel, och vi vill erbjuda den möjligheten.
            </seg>
            <seg n="efe893f8">
              Regeringen valde en helt annan väg. De valde att försämra för
              deltidsarbetslösa. I stället för att kunna stämpla och få a-kassa
              i 300 dagar fick man bara 75 dagar. Tanken var att tvinga dem
              att ta heltidsjobb.
            </seg>
            <seg n="43ae3a50">
              Riksrevisionens rapport visar att det blev precis tvärtom. Många
              arbetslösa tog inte ett deltidsjobb eftersom de då fick försämrad
              a-kassa.
            </seg>
            <seg n="bde6d1bb">
              Det var ett tankefel som var förödande, inte bara för jobben
              utan också för människors förmåga att försörja sig. Är det lyckad
              arbetsmarknadspolitik? Nej, det är det inte.
            </seg>
            <seg n="8feaed72">
              22,9 miljarder är ofinansierade utgifter i Anders Borgs budget.
              Det är inte krona för krona.
            </seg>
            <seg n="ea7b3028">
              EU-avgiften, som i fjol slog rekord med 37,3 miljarder, ska höjas
              ytterligare efter förhandlingar med EU.
            </seg>
            <seg n="32856e2c">
              Dessutom gör det ensidiga frångåendet från Dublinförordningen
              och det permanenta uppehållstillståndet till människor som kommer
              till Sverige från Syrien att vi får ytterligare 19,2 miljarder
              i kostnader för immigration och integration under fyra år. Detta
              är helt ofinansierat.
            </seg>
            <seg n="32eeb8da">
              Herr talman! Om ungefär två veckor kommer Sverigedemokraterna
              att presentera sin budgetmotion som ett svar på regeringens proposition.
              Vi kommer då att redovisa hur vi ska adressera de problem jag
              har redovisat.
            </seg>
          </u>
          <note type="speaker" n="df660537">
            Anf. 135 Finansminister ANDERS BORG (M) replik:
          </note>
          <u who="anders_borg_minister_2006" xml:id="i-8c66dfb30e89a816-13" n="202bb322">
            <seg n="7fee2e66">
              Herr talman! Sverige är det land i Europa som har de starkaste
              offentliga finanserna när vi väger ihop finansiellt sparande,
              strukturellt sparande, långsiktig uthållighet och skuldnivå.
            </seg>
            <seg n="68e9d25a">
              Vi har den högsta sysselsättningsgraden och en av de lägsta långtidsarbetslöshetsnivåerna.
              Vår sjukvård är en av de bästa och vår äldreomsorg likaså, om
              man får tro OECD:s bedömningar. Vi återfinns bland de länder som
              har lägst andel invånare med låg materiell standard.
            </seg>
            <seg n="a5b76bfe">
              När det gäller värderingar är vi kanske det mest frihandelsvänliga
              landet. Vi är ett av de mest teknikpositiva länderna. Vi är mest
              toleranta i synen på homosexualitet och jämställdhet, och vi är
              ett av de länder som har flest invandrare per capita i Europa.
            </seg>
            <seg n="9c3bb0ba">
              Alla de finländare, kineser, ryssar, polacker, balter, syrier
              och somalier som kommer till Sverige gör det därför att de tycker
              att Sverige är ett bra land att bo i. När man frågar runt om i
              världen uppfattar man att Sverige är ett tryggt land med hög välfärd
              och goda möjligheter för människor att få arbete.
            </seg>
            <seg n="a94f6167">
              Är det här inte ett uttryck för att det är ett bra land vi lever
              i? Varför vill alla människor komma till Sverige om inte välfärden,
              arbetsmarknaden och ekonomin här fungerar väl? Är det inte bra
              att många människor vill komma till Sverige och vara med och arbeta
              och producera så att Sverige blir starkare?
            </seg>
            <seg n="520aad96">
              Är det i grund och botten inte så att om vi tycker att de här
              sakerna är bra med Sverige är det också begripligt att de här
              människorna vill komma hit, och är det inte därför Sven-Olof Sällström
              måste stå här och svartmåla Sverige? Han tycker nämligen att det
              är obegripligt att så många människor vill komma till Sverige.
            </seg>
          </u>
          <note type="speaker" n="bfeeeb50">
            Anf. 136 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-a4daeb9e17056606-9" n="01eeec5f">
            <seg n="e8070110">
              Herr talman! De positiva sidor av Sverige som du räknar upp –
              jag kan hålla med om de flesta – har regeringen inte någon påverkan
              på. Det regeringen har påverkan på är arbetsmarknadspolitiken,
              finanspolitiken, skolpolitiken och annat, och där går det allt
              sämre.
            </seg>
            <seg n="77d5024b">
              Att Sverige är ett fantastiskt land, dock något mindre fantastiskt
              efter att Anders Borg och Fredrik Reinfeldt har fått härja i snart
              åtta år, råder det ingen tvekan om. Men det är inte regeringens
              förtjänst. Det ni har påverkat har gjort Sverige sämre, fattigare
              och mindre tryggt och säkert, och framför allt har det gjort Sverige
              till ett sämre land både för dem som är födda i Sverige och för
              dem som har kommit till Sverige. Det är så det ser ut, Anders
              Borg.
            </seg>
          </u>
          <note type="speaker" n="5b082f51">
            Anf. 137 Finansminister ANDERS BORG (M) replik:
          </note>
          <u who="anders_borg_minister_2006" xml:id="i-8c66dfb30e89a816-14" n="202bb322">
            <seg n="d1e04646">
              Herr talman! Jag är glad över att Sven-Olof Sällström och jag
              är överens om många av de här sakerna: att det är bra att Sverige
              har många invandrare per capita, att vi är mer toleranta vad gäller
              jämställdhet och i synen på homosexualitet, att vi är mer teknikoptimistiska,
              mer frihandelsvänliga och mer optimistiska när det gäller omvärlden.
            </seg>
            <seg n="6146b389">
              Sedan vill jag bara påpeka att sådana saker som offentliga finanser,
              sjukvård och äldreomsorg, där vi genomgående rankas som ett av
              de bättre länderna – häromdagen sade man att vi har ett av de
              bästa universitetssystemen i världen – är ett uttryck för att
              politiken fungerar väl.
            </seg>
            <seg n="89a22fa8">
              Den här diskussionen kokar ned till det här: Sven-Olof Sällström
              kan inte förstå varför så många människor vill komma till Sverige,
              och han vill egentligen inte att det ska komma många människor
              till Sverige, därför att Sverigedemokraterna inte tycker om att
              människor kommer till Sverige. Därför vill han ge den här bilden
              av att allting i Sverige är dåligt. Men det är inte så, och Sverige
              blir bättre av att fler kommer hit, arbetar och betalar sina skatter.
              Det är väl det vi är oeniga om, Sven-Olof Sällström?
            </seg>
          </u>
          <note type="speaker" n="6145ced3">
            Anf. 138 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-a4daeb9e17056606-10" n="01eeec5f">
            <seg n="69680961">
              Herr talman! Nu står finansministern och fabulerar, som vanligt.
              Det här stämmer naturligtvis inte alls. Människor kommer till
              Sverige för att vi har en i stort sett helt fri arbetskraftsinvandring,
              därför att vi, som inga andra länder i EU, ger permanent uppehållstillstånd
              till flyktingar från Syrien och därför att vi frångår Dublinförordningen,
              vilket inga andra länder i EU gör, och beviljar asyl för människor
              som egentligen borde söka asyl någon annanstans enligt de förordningar
              och avtal som du själv har skrivit under.
            </seg>
            <seg n="03f42fab">
              Jag förstår varför man kommer till Sverige, och jag skulle själv
              också komma hit, men för svenska skattebetalare är det här ingen
              positiv utveckling. Ändå är det så här, Anders, att Sverige är
              ett fantastiskt land, men för varje dag som din regering styr
              det här landet blir Sverige lite mindre fantastiskt. Det är så
              det har sett ut de senaste åtta åren, och det tror jag att majoriteten
              i den här kammaren är överens om.
            </seg>
            <seg n="068e6801">
              Sverige är fortfarande ett fantastiskt land, men låt oss då se
              till att inte Anders Borg och Fredrik Reinfeldt får styra det
              här landet så mycket längre, därför att utvecklingen pekar nedåt
              på alla områden där de kan påverka politiken.
            </seg>
          </u>
          <note type="speaker" n="41d1b45b">
            Anf. 139 CARL B HAMILTON (FP) replik:
          </note>
          <u who="unknown" xml:id="i-23c98592f7014992-11" n="662e2891">
            <seg n="653c4d75">
              Herr talman! Sven-Olof Sällström kom in på frågan om svenska
              skattebetalare och invandring, och detta tänkte jag ta upp här.
              Det har nämligen gjorts ett antal studier i Storbritannien, Sverige
              och i en del andra länder. I Sverige har en studie gjorts av en
              ung ekonom som heter Joakim Ruist som visar att om man bortser
              från allting annat kan man konstatera att för statens finanser
              är det lönsamt med migration från EU-länderna. Det finns ju andra
              aspekter på det här med invandring, men Sven-Olof Sällström tar
              upp det statsfinansiella perspektivet, och man kan se att det
              är lönsamt med invandring från andra EU-länder. Det beror på att
              de här personerna betalar skatt, tar mindre bidrag än genomsnittet,
              betalar arbetsgivaravgifter och inte använder barnomsorg, skola,
              sjukvård och äldreomsorg i samma utsträckning som andra. Jag tycker
              att det här är intressanta studier. Man går ned på personnivå
              i Storbritannien och i Sverige och ser vilka kostnaderna och intäkterna
              är.
            </seg>
            <seg n="554268d8">
              Min fråga till Sven-Olof Sällström är: Om invandring från andra
              EU-länder är statsfinansiellt lönsamt, ändrar det på något sätt
              Sven-Olof Sällströms inställning till invandring, eller är det
              här argumentet egentligen bara ett skalkeskjul för en negativ
              inställning till invandrare som egentligen inte har med ekonomi
              att göra utan har andra bevekelsegrunder?
            </seg>
          </u>
          <note type="speaker" n="5c02454c">
            Anf. 140 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-a4daeb9e17056606-11" n="01eeec5f">
            <seg n="a831dc19">
              Herr talman! Herregud, Carl B Hamilton! Någon koll på vilken
              politik vi står för måste man ha om man tar en debatt i Sveriges
              riksdags kammare. Om du läser gamla protokoll från debatter och
              motioner och liknande ser du vad vi säger. Vi har sagt att vi
              inte har problem med att det kommer människor från övriga EU eller
              Europa och jobbar i Sverige. Vi har inget problem med att svenskar
              åker ut och jobbar i Madrid, London eller Paris.
            </seg>
            <seg n="a349899a">
              Det enda vi säger är att de som kommer till Sverige ska ha samma
              villkor som svenskar. Det ska vara svenska löner, svenska arbetsmiljöregler
              och svenska arbetstidsregler. Vi ska inte ha utstationerad arbetskraft
              i Sverige som kommer hit och jobbar för betydligt lägre löner,
              rena slavlönerna, för att köra svenska åkeriers lastbilar eller
              jobba på svenska byggen under vidriga förhållanden, utan skyddsombud
              och utan säkerhetsskydd. Nej, det ska vi inte ha. Men att människor
              kommer till Sverige och jobbar och konkurrerar med svensk arbetskraft
              på samma villkor är jag inte rädd för, Carl B Hamilton.
            </seg>
            <seg n="3941f661">
              Du har inte läst på. Du har gått på mytbilden av vår politik
              och vad vi står för, och det är skrämmande att du inte har bättre
              koll än så när du tar en debatt i Sveriges riksdag.
            </seg>
          </u>
          <note type="speaker" n="335332e6">
            Anf. 141 CARL B HAMILTON (FP) replik:
          </note>
          <u who="unknown" xml:id="i-23c98592f7014992-12" n="662e2891">
            <seg n="4c65e232">
              Herr talman! Då är vi överens, Sven-Olof Sällström, om att de
              här ekonomiska övervägandena inte bör spela någon roll. Jag konstaterar
              att ökad immigration från EU-länderna är statsfinansiellt lönsamt
              för Sverige. Om vi bara utgår från det perspektivet ska vi naturligtvis
              öka immigrationen från andra EU-länder.
            </seg>
            <seg n="fb1ffaf2">
              Då är min fråga till Sven-Olof Sällström: Ska vi återinföra passtvånget?
              Ska Sverige gå ur Schengensamarbetet som möjliggör för människor
              att komma hit och arbeta utan arbetstillstånd? Ska de som kommer
              hit ha arbetstillstånd, eller ska det vara fri rörlighet? Är ni
              för fri rörlighet?
            </seg>
          </u>
          <note type="speaker" n="fad30ba3">
            Anf. 142 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-a4daeb9e17056606-12" n="01eeec5f">
            <seg n="131d5055">
              Herr talman! Självklart ska vi införa gränskontroll och återinföra
              passkontroller. De som kommer till Sverige, Carl B Hamilton, är
              inte bara människor som kommer hit för att arbeta och försörja
              sig själva och sina familjer. Organiserad kriminalitet, trafficking
              och andra saker som vi inte ska ha i Sverige kommer också hit.
            </seg>
            <seg n="437a4c86">
              Självklart ska vi ha bilaterala samtal. Vi vill, som du vet,
              lämna EU. Men vi kan fortfarande ha bilaterala avtal med övriga
              länder i Europa, precis som vi har haft med de nordiska länderna.
              Det är inte ett problem, Carl B Hamilton. Det löser vi. Vi ser
              inget problem i att människor kommer hit och jobbar och försörjer
              sig med samma löner, samma villkor, samma rättigheter och samma
              skyldigheter och betalar skatt i Sverige, men det är inte så det
              ser ut i dag, Carl B Hamilton.
            </seg>
            <seg n="c15ea166">
              Åk ut på byggena, åk ut och kolla hur det ser ut i transportnäringen.
              De får löner och villkor som är betydligt sämre än för svenska
              arbetare. De jobbar för rena slavlöner på svenska åkerier och
              svenska byggen. Det är så det ser ut. Så ska vi inte ha det, Carl
              B Hamilton. Så ska vi absolut inte ha det. Det är din regering
              som ansvarar för detta.
            </seg>
          </u>
          <note type="speaker" n="155b15bf">
            Anf. 143 ULLA ANDERSSON (V) replik:
          </note>
          <u who="ulla_andersson_ab2816" xml:id="i-e2105e4e84c447d2-10" n="654b0a52">
            <seg n="11631662">
              Herr talman! Jag kan tala om för Sven-Olof Sällström att med
              Vänsterpartiets skattepolitik får låg- och medelinkomsttagare
              betala samma skatt som i dag. De som är långtidsarbetslösa, sjukskrivna
              eller har aktivitetsersättning kommer att få sänkt skatt. Vi straffbeskattar
              inte sjuka och arbetslösa, som till exempel ni gör. Däremot får
              banker och människor med höga inkomster bidra mer eftersom välfärden
              behöver mer resurser.
            </seg>
            <seg n="92613e34">
              Apropå banker tänkte jag tala en del om dem. Sveriges banksektor
              är drygt fyra gånger vår bnp. Den är så stor att den utgör en
              risk för den finansiella stabiliteten, hur strikt reglerad den
              än är.
            </seg>
            <seg n="e4d93b69">
              Storbankernas vinster i fjol var 90 miljarder före skatt. Det
              är ungefär dubbelt så mycket som försvaret kostar i statsbudgeten.
              Det är enorma belopp vi talar om, och det är vinster som har tillkommit
              för att staten, det vill säga skattebetalarna, ger storbankerna
              ett indirekt stöd som bidrar till att de själva lånar billigare
              och blir mindre granskade av sina långivare. Eftersom de har staten
              i ryggen gör de en vinst på ca 30 miljarder kronor per år enligt
              Riksbanken.
            </seg>
            <seg n="c69e8a36">
              Vänsterpartiet har föreslagit att bankerna ska beskattas hårdare
              än i dag eftersom de är kraftigt underbeskattade och får detta
              stöd. De betalar heller inte moms.
            </seg>
            <seg n="d1908f36">
              Runt om i vår omvärld diskuteras förslag om att beskatta bankerna
              mycket hårdare – stämpelskatt, transaktionsskatt, högre arbetsgivaravgifter
              eller den modell Vänsterpartiet har föreslagit: att man tar upp
              och beskattar löner och vinster. Den modellen har också IMF föreslagit.
            </seg>
            <seg n="1a4df854">
              Vår modell ger ungefär 12 miljarder mer till välfärden. Sverigedemokraterna
              går direkt motsatt väg. De följer i stället regeringen och sänker
              storbankernas skatter med 4 miljarder per år.
            </seg>
            <seg n="dcb132c4">
              Min fråga till Sven-Olof Sällström blir därför: Varför ska bankerna
              gynnas så kraftigt i Sverigedemokraternas politik, och varför
              ska inte bankerna bidra mer till välfärden?
            </seg>
          </u>
          <note type="speaker" n="6b09b5de">
            Anf. 144 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-a4daeb9e17056606-13" n="01eeec5f">
            <seg n="036f4c58">
              Herr talman! Problemet på den svenska finansmarknaden, Ulla Andersson,
              är först och främst bristande konkurrens. Vi har fyra storbanker
              som är utsatta för alldeles för dålig konkurrens.
            </seg>
            <seg n="1527d8de">
              Detta innebär att om vi lägger ytterligare pålagor med skatter
              på de fyra storbankerna kommer dessa pålagor i de allra flesta
              fall att flyttas till konsumenten. Det kommer inte att drabba
              aktieägarna, Ulla Andersson.
            </seg>
            <seg n="10210354">
              Den bristande konkurrensen inom svensk finansiell sektor måste
              vi lösa på andra sätt. Jag vill i det här läget inte lägga ytterligare
              pålagor på de svenska hushåll som till exempel står med stora
              bostadslån. Det kommer att slå dubbelt. Det slår naturligtvis
              direkt mot deras privatekonomi men också mot deras köpkraft och
              tillväxten i svensk ekonomi.
            </seg>
            <seg n="fdd4db17">
              Nej, Ulla Andersson, den bristande konkurrensen inom svensk banksektor,
              som är huvudorsaken, måste vi komma till rätta med på andra sätt,
              inte genom att beskatta banksektorn hårdare än i dag. Jag tror
              inte på Ulla Anderssons lösning.
            </seg>
          </u>
          <note type="speaker" n="b8b3994d">
            Anf. 145 ULLA ANDERSSON (V) replik:
          </note>
          <u who="ulla_andersson_ab2816" xml:id="i-e2105e4e84c447d2-11" n="654b0a52">
            <seg n="a5e00c40">
              Herr talman! De flesta tror att bankerna både behöver bidra mer
              och beskattas hårdare för att få en starkare finansiell stabilitet.
            </seg>
            <seg n="b65de98e">
              Vi har lagt fram många förslag för att öka konkurrensen på bankmarknaden.
              Sverigedemokraterna har hittills röstat emot vartenda förslag
              och har inte lagt fram något eget alternativ.
            </seg>
            <seg n="d364361e">
              Med vår modell tvingas bankerna att förhandla med bankkunderna
              utifrån reporäntan och att redovisa varje enskilt påslag, som
              de dessutom måste komma överens med bankkunderna om. Denna modell
              har man i Finland, och den har lyckats väl. Det blir alltså svårt
              att påföra bankkunderna den ökade beskattningen.
            </seg>
            <seg n="1464a55c">
              Jag tycker att det är märkligt att ni i stället går en annan
              väg och sänker storbankernas skatt med 4 miljarder per år. Varför?
              Varför är det så viktigt att dessa banker, som du säger inte har
              någon konkurrens, ska få sänkt skatt med Sverigedemokraternas
              politik? Skulle inte de pengarna behövas till välfärden i stället?
            </seg>
          </u>
          <note type="speaker" n="481a228c">
            Anf. 146 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-a4daeb9e17056606-14" n="01eeec5f">
            <seg n="17ae288b">
              Herr talman! Återigen: Huvudproblemet är den bristande konkurrensen
              i svensk banksektor, Ulla Andersson. Dina skattepålagor drabbar
              inte aktieägarna utan kommer att drabba de svenska konsumenter
              och bolånekunder som du säger dig värna om. De kommer att få de
              ökade pålagorna på sina räntor, ingenting annat. Det är just på
              grund av att det finns en bristande konkurrens i banksektorn.
              Det vill jag absolut inte medverka till.
            </seg>
            <seg n="9aba6b65">
              Det finns andra sätt att komma till rätta med detta. Vi får kanske
              arbeta gemensamt för att ta fram förslag för att öka konkurrensen
              i svensk banksektor. Det är inte något bra förslag, Ulla Andersson,
              och jag ställer mig absolut inte bakom det.
            </seg>
          </u>
          <note type="speaker" n="68c094f3">
            Anf. 147 ANDERS SELLSTRÖM (KD) replik:
          </note>
          <u who="anders_sellstrom_c28c99" xml:id="i-7f4d53661c8b9086-0" n="e7f72e55" next="i-c5519d184c349366-0">
            <seg n="20e487b0">
              Herr talman! Nu råder det ingen tvekan, Sven-Olof Sällström:
              Du och Sverigedemokraterna har varit väldigt tydliga med att ni
              kommer att stödja en annan regeringsbildning vid en eventuell
              vågmästarroll i valet. Det framgår tydligt av det du står och
              säger. Det är ett bra statement och bra för väljarna att veta
              vad som gäller och vilka du stöder.
            </seg>
            <seg n="e4ba9e0b">
              Men min fundering handlar inte om det. Jag har varit inne och
              läst på er hemsida och synat era skrivningar om hur ni ser på
              människan. Så här skriver ni i början: Varje människa har ett
              grundläggande och okränkbart värde och varje människa har rätt
              till frihet, självbestämmande, trygghet, gemenskap samt de basala
              andliga och materiella grundförutsättningar som krävs för att
              kunna leva ett värdigt liv.
            </seg>
          </u>
          <note n="fe3f31f8">
            (SVEN-OLOF SÄLLSTRÖM (SD): Det är väl bra skrivet?)
          </note>
          <u who="anders_sellstrom_c28c99" xml:id="i-c5519d184c349366-0" n="e7f72e55" prev="i-7f4d53661c8b9086-0">
            <seg n="58a97916">
              Det låter trevligt och fint. Lite längre ned skriver ni så här:
              Vårt alternativ till mångkulturalismen är en återgång till en
              gemensamhetsskapande assimilationspolitik liknande den som rådde
              i landet fram till år 1975, där målsättningen är att invandrare
              skall ta seden dit de kommer och på sikt överge sina ursprungliga
              kulturer och identiteter för att istället bli en del av den svenska
              nationen.
            </seg>
            <seg n="9d8582d4">
              Vad var det ni skrev? Jo, att varje människa har ett grundläggande
              och okränkbart värde och att varje människa har rätt till frihet
              och självbestämmande.
            </seg>
            <seg n="101f006a">
              Det finns också skrivningar om att ni ska ta bort allt statligt
              och kommunalt stöd som skulle kunna uppmuntra till att invandare
              av olika skäl skulle uppleva sin kultur. Men den syn ni försöker
              ha på människan och människovärdet stämmer inte alls överens med
              de texter ni skriver längre ned. Jag hänger inte med i hur ni
              resonerar. Kan du berätta?
            </seg>
          </u>
          <note type="speaker" n="4dec2b55">
            Anf. 148 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-a4daeb9e17056606-15" n="01eeec5f">
            <seg n="64bf6058">
              Herr talman! Det gör jag så gärna, Anders Sellström. Detta var
              i och för sig ett väldigt märkligt inlägg i en budgetdebatt, men
              jag tar det ändå om herr talmannen tillåter.
            </seg>
            <seg n="b736ccf4">
              Jag står självklart för båda skrivningarna. Det är väl inget
              motsägelsefullt. Det står var och en fritt om man vill komma till
              Sverige och assimilera sig eller inte. Man har ett fritt val att
              bosätta sig någon annanstans om det inte passar.
            </seg>
            <seg n="be3d9715">
              Det är helt enkelt så, Anders Sellström, att vi som svenskar
              i nationen Sverige naturligtvis har rätt att sätta upp våra regler
              för medborgarskap, vilka som ska komma hit eller inte och hur
              vi ska leva i det här landet. Det inskränker inte för människor
              som inte ska bosätta sig eller leva i Sverige. De väljer att leva
              sina liv. Det är de självklart fria att göra.
            </seg>
            <seg n="2ff48e11">
              Vi har självfallet rätt att se om vårt eget hus, precis som du
              har rätt att neka eller släppa in någon i ditt dem. De får rätta
              sig efter dina regler i ditt hem. Det har vi rätt att göra även
              i Sverige. Det är inget konstigt med det, Anders Sellström.
            </seg>
            <seg n="701cf2be">
              Om någon vill leva precis hur de vill någon annanstans har jag
              ingenting emot det, men här i Sverige har vi som bor här, är medborgare
              och har rätt att rösta, bilda partier och föra opinion rätt att
              bilda regler för vår nation och för hur vi vill verka inom den
              och ha samspel mellan människor. Det är inga konstigheter. Precis
              så är det.
            </seg>
          </u>
          <note type="speaker" n="31432857">
            Anf. 149 ANDERS SELLSTRÖM (KD) replik:
          </note>
          <u who="anders_sellstrom_c28c99" xml:id="i-7b6af89f387bda1c-4" n="e7f72e55">
            <seg n="54ea4d83">
              Herr talman! Varje människa har ett grundläggande och okränkbart
              värde och varje människa har rätt till frihet, självbestämmande,
              trygghet, gemenskap – självfallet följer man de lagar och regler
              som finns i vårt land. Men er portalparagraf inskränker människors
              utlevande av sin kultur, oavsett om den är amerikansk, tysk eller
              från Iran eller Irak.
            </seg>
            <seg n="38153dbf">
              Texterna på er hemsida håller inte ihop. De stämmer inte överens.
              Hela er politik syftar till att underminera människovärdet genom
              att ställa grupper av människor mot varandra.
            </seg>
            <seg n="2a9360d5">
              Det är här den stora genomgående skillnaden finns mellan hur
              vi i politiken ser på människor och deras möjligheter att få verka
              i sin egen kultur och leva ut den i frihet. Att man ska följa
              svenska lagar och regler är vi fullständigt överens om.
            </seg>
            <seg n="7a0ada4d">
              Men detta är en stor skillnad i er politik, och det är den du
              vill föra fram i den ekonomiska politiken, Sven-Olof Sällström.
              Därför pratar vi aldrig samma språk när vi diskuterar den ekonomiska
              politiken kopplat till er syn på människovärdet. Där är den stora
              skillnaden.
            </seg>
          </u>
          <note type="speaker" n="cf2f253d">
            Anf. 150 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-a4daeb9e17056606-16" n="01eeec5f">
            <seg n="9a2ce6a2">
              Herr talman! Spring inte i väg nu, Anders Sellström! Nu är du
              inkonsekvent. Självklart ska de följa lagar och regler. Det säger
              du själv. Men det är vi här i kammaren som har mandat från medborgarna
              och väljarna i detta land att stifta dessa lagar. Där är vi en
              part, och ni är en part. Sedan har alla som vill bo i Sverige
              att förhålla sig till detta.
            </seg>
            <seg n="68e12293">
              Jag är helt övertygad om att du håller med om den första skrivningen
              du läste upp, men du ska inte påstå att du tillåter alla att komma
              till Sverige och leva ut sina utsvävningar, oavsett vad det gäller
              – sexuellt eller kulturellt – och oavsett hur de ser ut. Det gör
              du inte. Också du sätter dina gränser och begränsar andra människors
              möjlighet att leva ut sina kulturer och utsvävningar i Sverige,
              eller hur, Anders Sellström?
            </seg>
            <seg n="a24b9585">
              Det är så det ser ut. Du är inte för total frihet du heller.
              Jag hoppas i alla fall inte det. Som kristdemokrat borde du ha
              åtminstone en liten konservativ ådra kvar i dig. Det innebär att
              du också sätter gränser. Du står här och säger emot dig själv,
              Anders. Att du inte ser det är kanske det mest skrämmande med
              debatten, som inte var en budgetdebatt. Det ber jag om ursäkt
              för.
            </seg>
          </u>
          <note type="speaker" n="ef0e7252">
            Anf. 151 ULLA ANDERSSON (V):
          </note>
          <u who="ulla_andersson_ab2816" xml:id="i-e2105e4e84c447d2-12" n="654b0a52">
            <seg n="899b5357">
              Herr talman! Vi är många som drabbas när girigheten blir drivkraften
              i den svenska välfärden. Det är gamla och det är barn som råkar
              i kläm. Det är de sjuka, och det är de som tar hand om de sjuka.
              Och det är eleverna och deras lärare. Otryggheten i samhället
              ökar, välfärden vittrar sönder och samtidigt uppgår vinsterna
              i välfärdsföretagen till ca 9 miljarder kronor. Det motsvarar
              lönerna för 24 000 undersköterskor. Det är pengar som var avsedda
              för din och min sjukvård, mormors hemtjänst och Sixtens och Aminehs
              skolgång. Det är girigt att plocka ut vinst på bekostnad av andras
              välfärd.
            </seg>
            <seg n="b49dcc82">
              Vi kvinnor drabbas i flera led. Det är nämligen vi som får ta
              över när välfärden inte fungerar. Det är vi som får gå ned på
              deltid och hjälpa gamla mamma. Det är dyrt att födas till kvinna.
              Under ett liv får vi kvinnor 3,6 miljoner i lägre inkomster än
              männen. Det är vi som bär välfärden på våra axlar och betalar
              priset när den fallerar. Vi kläms mellan bristande resurser från
              samhället, yrkesarbetet och huvudansvaret för det obetalda hemarbetet,
              för barn och för åldrande föräldrar.
            </seg>
            <seg n="1fe51af6">
              De strukturer som ligger till grund för orättvisan går tyvärr
              inte att diskutera utan att högern slår ifrån sig. När det politiska
              ansvaret inte tas får vi kvinnor lösa situationen bäst vi kan,
              alldeles efter egen bästa förmåga. Vi har kunnat läsa om hur barnmorskor
              i Helsingfors går ned i arbetstid för att kunna garantera en säker
              och trygg förlossning. Av alla de som har gått ned i arbetstid
              eller slutat jobba helt på grund av att man måste ta hand om anhöriga
              äldre eller barn är ca 80 procent kvinnor.
            </seg>
            <seg n="d63acd9b">
              När barngrupperna är för stora väljer kvinnor att gå ned i arbetstid
              för att säkra sina barns trygghet och utveckling. När de åldrande
              föräldrarna inte får den omsorg de behöver, när matlådorna uteblir
              och den sociala samvaron inte finns där och när sjukvården inte
              fungerar är det kvinnorna som går ned i arbetstid för att garantera
              sina nära en bra omsorg. De som inte kan gå ned i arbetstid får
              slita ännu hårdare på fritiden. Det som borde göras av omtanke
              och kärlek blir i stället en nödvändighet.
            </seg>
            <seg n="c1007008">
              Samtidigt pressas de som arbetar inom välfärden allt hårdare.
              De ska klara av alltmer. Men resurserna är inte anpassade till
              behoven. Arbetstiden, orken och livet räcker liksom inte till.
              Det betalar vi ett högt pris för. Sjukskrivningarna ökar bland
              kvinnor. Med de försämringar av sjukförsäkringen som regeringen
              har infört kan det för många vara lika med fattigdom och otrygghet.
              Det är tacken för allt slit.
            </seg>
            <seg n="1046c9e6">
              Med regeringens politik har inkomstskillnaderna mellan könen
              ökat med 18 000 kronor per år. Kvinnor har dessutom lägre lön,
              sämre möjligheter till karriärutveckling och pensioner som det
              inte går att leva på. I dag är åtta av tio fattigpensionärer kvinnor.
            </seg>
            <seg n="c9ad29ef">
              Det går dock att skapa en ekonomisk politik som sätter kvinnors
              livsvillkor i centrum. Då behövs först och främst insikten om
              att skattesänkningar gynnar dem som inte behöver ta huvudansvaret
              för hem och barn. Det gynnar dem som har höga inkomster och som
              inte är beroende av vård, skola och omsorg för att deras liv ska
              fungera. Skattesänkningar gynnar i huvudsak högavlönade män. Det
              är precis den politik som har förts de senaste åtta åren.
            </seg>
            <seg n="9867bea8">
              140 miljarder i skattesänkningar har inte lett till ett tryggare
              och friare samhälle. Det har inte lett till lägre arbetslöshet,
              högre sysselsättningsgrad och bättre välfärd. Sämre trygghetsförsäkringar
              skapar inte fler jobb eller friskare människor. De skapar enbart
              otrygghet. Höjd skatt på snus är inte lösningen på välfärdens
              underfinansiering. Vi ser ett samhälle växa fram som präglas av
              orättvisor, otrygghet och brist på framtidstro.
            </seg>
            <seg n="145a6017">
              Om skattesänkningar vore svaret på den skyhöga arbetslösheten
              skulle vi ha haft full sysselsättning i dag. I stället har vi
              massarbetslöshet. Men med en ekonomisk politik som tycks hämtad
              ur 90-talets ungmoderata teorier är det kanske inte konstigt att
              verkligheten inte stämmer överens med kartan. En stark ekonomi
              byggs inte med skattesänkningar för de rikaste. Ett starkt samhälle
              byggs inte med växande ojämlikhet eller där man bekämpar de arbetslösa
              i stället för arbetslösheten.
            </seg>
            <seg n="29538792">
              Vi kan dock välja en annan väg. Vi kan bygga ett samhälle där
              vi tar ansvar för varandra. Vi kan sätta solidaritet och omtanke
              före girighet. Vi kan använda skattepengar till välfärd i stället
              för vinster. Och vi kan ge förskolor och fritidshem resurser så
              att pedagogerna hinner med varje barn. Det går också att garantera
              kvinnor en trygg och säker förlossning. Och det går att bygga
              en äldreomsorg där personalen har tid att sitta ned och fika med
              de gamla, möta deras behov just där och då. Vi kan se till att
              vi har sjukvård med tillräckligt med personal och vårdplatser.
              Och det går att göra försäkringar som ger ekonomisk trygghet för
              den enskilde även när olyckan har varit framme. Det är ett val
              som vi gör – ett politiskt val, ett val av vilken sorts samhälle
              vi vill ha.
            </seg>
            <seg n="1f96fba7">
              I ett sådant samhälle har inte riskkapitalister, holdingbolag,
              skattesnurror, ränteavdrag och konkurser något i välfärden att
              göra. Så skapas ingen trygghet, ingen frihet. Välfärden ska inte
              vara till salu. I ett sådant samhälle kastar inte staten bort
              sina pengar på ineffektiva reformer. Vi har inte råd med skattesubventionerade
              hamburgerjobb som kostar 1 ½ miljon kronor styck, eller nedsatta
              arbetsgivaravgifter där varje eventuellt nytt jobb kostar ännu
              mer. Vi har inte råd att skattesubventionera privat städning två
              gånger som vi gör i dag. Vi har inte råd att sänka skatten för
              bankerna. Det finns investeringar och effektiva reformer som skapar
              fler jobb. Det är det pengarna ska användas till.
            </seg>
            <seg n="77ef8230">
              Vi vill se en ekonomisk politik för full sysselsättning där den
              sociala dumpningen på arbetsmarknaden får ett slut. Då krävs det
              att vi prioriterar offentliga samhällsnyttiga investeringar i
              stället för ständiga skattesänkningar. Det är en ansvarsfull ekonomisk
              politik som inte bygger på omslag i vädret och teoriböcker utan
              på beslut som förankras i tillgänglig kunskap och som har effekt
              i människors vardag.
            </seg>
            <seg n="d3d23f34">
              Vi kan bygga hyresrätter så att de unga kan flytta hemifrån till
              egna bostäder i stället för att sova på soffan hos kompisar eller
              släktingar eller flytta runt på andra- och tredjehandskontrakt.
              Det kan inte vara meningen att man som ung i dagens Sverige ska
              behöva bli expert på att bo i kappsäck. Med statliga investeringsstöd
              kopplade till hyresnivåer kan bostadsbristen byggas bort. Med
              upprustningsstöd för hyresfastigheter kan många lägenheter rustas
              upp och bli energieffektivare utan att hyresgästerna behöver flytta
              på grund av kraftigt höjda hyror. Det skapar nya byggjobb, och
              människor kan flytta dit jobben finns.
            </seg>
            <seg n="1eae8fcc">
              Herr talman! Sverige når inte 14 av 16 miljö- och klimatmål samtidigt
              som FN:s klimatpanel konstaterar att vi måste ställa om till 2020
              om vi ska klara det här. Då behövs politiskt ansvarstagande, och
              då kan vi inte fortsätta sälja utsläppsrätter som vi har arbetat
              in till amerikanska banker. Vi behöver en energiomställning där
              energieffektivisering i bostäder, industri och lokaler är centralt
              men också omfattande satsningar för att göra järnvägen till ett
              alternativ till bil och lastbil med billigare priser, bättre underhåll
              och utbyggda spår. Kollektivtrafiken behöver byggas ut och försök
              med avgiftsfri kollektivtrafik införas.
            </seg>
            <seg n="f4285730">
              Det behövs också ett statligt långsiktigt riskkapital för att
              främja teknikutveckling och nya företag och därmed nya jobb. I
              Sveriges storstäder, som här i Helsingfors, skulle vi kunna satsa
              på förnybar energi och sätta solceller på i stort sett vartenda
              tak. Vi är beredda att göra det. Och vi vill göra det tillsammans
              med dem som vill vända utvecklingen.
            </seg>
            <seg n="29e5fa51">
              Vi gör det redan runt om i landet. Vi genomför rätt till heltid,
              avskaffar fas 3 och erbjuder i stället jobb till kollektivavtalsenliga
              löner. Vi blir miljöbästa kommun, satsar på att ge ungdomar jobb,
              erbjuder avgiftsfri kollektivtrafik och ger kvinnojourer ekonomiska
              möjligheter att fortsätta sin verksamhet. Och ja, just det: Vi
              styr dessutom landets mest välskötta kommun.
            </seg>
            <seg n="e84f77c0">
              Vi gör det för att vi vet att solidaritet, jämlikhet och omtanke
              är bättre än ett samhälle där pengarna blivit målet i sig. Vi
              gör det för att vi vet att det fungerar i praktiken och gör skillnad
              i människors liv.
            </seg>
            <seg n="f114c620">
              När vi lägger fram vår ekonomiska politik är det för att vi vet
              att det kan göras bättre. En ansvarsfull budget håller ihop landet.
              Den prioriterar människors behov framför girighet och utdaterade
              nyliberala teoribyggen. Vi vill använda varje skattekrona så att
              den kommer till nytta för dem som betalar. Vår ekonomiska politik
              går ihop på papperet, och till skillnad från regeringens fungerar
              den också i verkligheten. Det är en politik för en välfärd att
              lita på, en politik där välfärden inte är till salu.
            </seg>
          </u>
          <note type="speaker" n="18f4b8d2">
            Anf. 152 Finansminister ANDERS BORG (M) replik:
          </note>
          <u who="anders_borg_minister_2006" xml:id="i-8c66dfb30e89a816-15" n="202bb322">
            <seg n="d562633a">
              Herr talman! Jag har egentligen bara en fråga till Ulla Andersson.
              Det är samma fråga som jag ställt till Fredrik Olovsson och Per
              Bolund men som ingen av dem velat svara på, nämligen: När kommer
              beskedet om hur ett rödgrönt regeringsalternativ ska se ut och
              kommer ett sådant att upprätthålla överskottsmålet?
            </seg>
            <seg n="d2e208ba">
              Ulla Andersson har begärt replik på både Fredrik Olovsson och
              Per Bolund och på det sättet visat hur tydlig splittringen bland
              de rödgröna är. Det gäller viktiga frågor för väljarna. Vi har
              i Europa facit för vänsterregeringar. I Italien har de ett väljarmandat,
              ett budskap före valet, och nu sänker de skatter och avreglerar
              arbetsmarknaden. I Frankrike vinner de valet genom att lova allt
              till alla. Nu står de med en strukturpolitik som kört in i väggen.
              I Danmark lovade de att regera med ökade offentliga utgifter,
              och nu ligger de kvar och har begränsningar på exempelvis arbetslöshetsförsäkringen.
              Alla vänsterregeringar i Europa får kasta ut valmanifestet och
              svika de besked de gett eftersom vänsterpolitiken inte är realistisk.
            </seg>
            <seg n="80583f73">
              Med de opinionssiffror vi nu har och med fem månader kvar till
              valet, då Per Bolund och Fredrik Olovsson ska inta ministerposterna
              ihop med Ulla Andersson, är det väl alldeles uppenbart att väljarna
              måste få någon typ av besked om vart partierna är på väg.
            </seg>
            <seg n="2c99d03b">
              Vänsterpartiet har sin rätt till heltid, sin arbetstidsförkortning,
              sitt pensionssystem, 10 miljarder ytterligare i bidragshöjningar,
              vinster i välfärden, arbetsrätten, försvaret, lärarlönerna, arbetskraftsinvandringen,
              vapenexporten, EU-samarbetet, betygen, RUT, ROT, Förbifart Helsingfors,
              de östliga förbindelserna – vi kan hålla på hur länge som helst
              och räkna upp alla viktiga och centrala frågor där vänsterpartierna
              vägrar att lämna besked.
            </seg>
            <seg n="396a6291">
              Som sagt, jag är rätt säker på vad slutsatsen blir. Man överger
              överskottsmålet, och jag tror att det är precis det Ulla Andersson
              skulle välkomna att man gjorde.
            </seg>
          </u>
          <note type="speaker" n="2e5011b1">
            Anf. 153 ULLA ANDERSSON (V) replik:
          </note>
          <u who="ulla_andersson_ab2816" xml:id="i-e2105e4e84c447d2-13" n="654b0a52">
            <seg n="e373a3be">
              Herr talman! Det är ju så, Anders Borg, att du i praktiken redan
              har övergett överskottsmålet. Utifrån en demokratiprincip hade
              det varit bra om vi skulle ha fattat beslut om det i Sveriges
              riksdag.
            </seg>
            <seg n="9c471fdf">
              Om er politik fungerat så att försämringar i socialförsäkringssystemen
              skapade fler jobb hade vi haft full sysselsättning i dag. Om det
              vore så att sänkta skatter bekämpade arbetslösheten skulle vi
              ha haft full sysselsättning i dag. Ni har sänkt skatterna med
              140 miljarder hittills. Hur mycket mer ska vi sänka skatterna
              innan vi når full sysselsättning i Anders Borgs Sverige?
            </seg>
            <seg n="b910996d">
              I dag kom Konjunkturinstitutet med sin analys av svensk ekonomi.
              Den visar att Anders Borgs prognoser inte alls håller. Eller så
              kan man säga att Anders Borgs prognoser håller men i så fall till
              priset av kraftiga besparingar i den gemensamma välfärden, det
              vill säga att man måste dra ned kraftigt på antalet anställda.
              För oss är full sysselsättning det överordnade ekonomiska målet.
              Massarbetslösheten är det stora ekonomiska problemet i svensk
              politik.
            </seg>
            <seg n="0d849027">
              Jag märker att Anders Borg inte gärna tar ordet arbetslöshet
              i sin mun, för det var väl vänstervridet ni kallade det på er
              stämma med glitter och konfetti, där ni hoppade med arbetskraften.
              Men ni glömde att när arbetskraften väl landar och vrickar foten
              hotas den av utförsäkring från försäkringssystemet.
            </seg>
            <seg n="adf088a3">
              Till skillnad från er bekämpar vi arbetslösheten i stället för
              de arbetslösa. Till skillnad från er vill vi öka arbetsutbudet
              så att de arbetslösa kan få ett arbete. Det är gemensamt för oss
              tre. Vi tror på ett tryggare Sverige, ett Sverige där människorna
              har rätt att känna trygghet och inte behöver gå omkring och vara
              oroliga för att bli sjuka eller arbetslösa. Till skillnad från
              er är vi också rätt överens om att vi gärna gör klimatinvesteringar
              för att möta klimathotet. Och vi är rätt överens om att välfärden
              behöver mer resurser.
            </seg>
            <seg n="90a3ba56">
              Det finns en gemensam bas. För vår del ser vi gärna en rödgrön
              regering, och jag hoppas att Anders Borg ska få söka nytt jobb.
            </seg>
          </u>
          <note type="speaker" n="b0c8a360">
            Anf. 154 Finansminister ANDERS BORG (M) replik:
          </note>
          <u who="anders_borg_minister_2006" xml:id="i-8c66dfb30e89a816-16" n="202bb322">
            <seg n="85af8b9a">
              Herr talman! Jag får en fråga: Hur vill vi göra med skatterna?
              Jag kan garantera Ulla Andersson att vi i valmanifest kommer att
              redovisa exakt vilka skatter vi kan behöva höja och exakt vilka
              skatter som eventuellt skulle behöva sänkas. Jag ser inte något
              utrymme för skattesänkningar, men krona för krona och öre för
              öre kommer varje del att redovisas för väljarna så att de den
              dag de går till valurnorna och lägger sin valsedel vet vad de
              får.
            </seg>
            <seg n="1fe98250">
              Oppositionen redovisar inte ett enda gemensamt svar. Om det till
              exempel rör klimatsatsningarna är det ett budskap från Miljöpartiet
              och ett annat från Vänsterpartiet. Vi får inga svar beträffande
              Ulla Anderssons favoritfrågor – rätt till heltid, arbetstidsförkortning
              och 10 miljarder i höjda bidrag. Alla de löften som Vänsterpartiet
              ställer ut saknar täckning så länge det inte finns ett gemensamt
              besked.
            </seg>
            <seg n="1fd336b0">
              Det enda löfte vi kan lita på när det gäller Vänsterpartiet är
              att om de hamnar i regeringsställning kommer de att svika sina
              vallöften. Det beror på att man inte förbereder sig, inte är beredd
              att redovisa. Då får man heller inte ett väljarmandat.
            </seg>
          </u>
          <note type="speaker" n="6ad03da6">
            Anf. 155 ULLA ANDERSSON (V) replik:
          </note>
          <u who="ulla_andersson_ab2816" xml:id="i-e2105e4e84c447d2-14" n="654b0a52">
            <seg n="915092c6">
              Herr talman! Vänsterpartiet kommer att redovisa hela sin politik,
              och det har vi även gjort hittills. Vi står för ett samhälle där
              människor får ersättning om de blir sjuka eller arbetslösa. Vi
              gör inte som Anders Borg. Det är i dag 77 000 fler arbetslösa
              i Sverige, men deras utbetalningar, deras trygghet, har minskat
              med 13 miljarder. Vi har en lägre sysselsättningsgrad, och vi
              har en långtidsarbetslöshet som har eskalerat. Långtidsarbetslösheten
              har ökat med över 100 procent. Det är ditt Sverige, Anders Borg.
            </seg>
            <seg n="5649ef03">
              Samtidigt ser vi i era prognoser hur ni räknar med att utbetalningarna
              till vård, skola och omsorg ska sjunka kraftigt framöver. Det
              betyder att med er politik kommer välfärden att krackelera. Vi
              kvinnor kommer att få betala ett mycket högt pris för det. Vi
              gör det redan i dag, för våra sjukskrivningar ökar kraftigt. Framför
              allt ökar långtidssjukskrivningarna.
            </seg>
            <seg n="e9df63e7">
              Skattesänkningar har ett pris, Anders Borg. En krackelerande
              välfärd har ett pris. Och girigheten i välfärden har ett pris.
              Det får konsekvenser för barn, för gamla, för anställda.
            </seg>
          </u>
          <note type="speaker" n="8b9bb4ca">
            Anf. 156 CARL B HAMILTON (FP) replik:
          </note>
          <u who="unknown" xml:id="i-23c98592f7014992-13" n="662e2891">
            <seg n="a3c94db9">
              Herr talman! Jag tänkte fokusera på en av de frågor där oppositionen
              är djupt oense och där Vänsterpartiet redan från början skjutit
              ut sig från att vara med i regeringen. Den här diskussionen är
              därför lite syntetisk. Ni har nämligen sagt, Ulla Andersson, att
              ni aldrig kan tänka er att sitta i en regering som godtar vinster
              i välfärden medan Socialdemokraterna tvärtom har ett kongressbeslut
              på att det ska vara möjligt.
            </seg>
            <seg n="5f92f3a6">
              I välfärdsföretagen arbetar 200 000 människor. 300 000 barn och
              ungdomar går i privatägda skolor och förskolor. Det finns mer
              än 10 000 privata vård- och omsorgsföretag av den mindre karaktären,
              de med färre än 20 anställda. Nu vill ni i Vänsterpartiet att
              de kommunala och landstingskommunala bidragen till verksamheterna
              dras in, vilka därmed upphör. Grunden för deras verksamhet försvinner.
              Jag förutsätter att Vänsterpartiet inte kommer att ersätta de
              privata företagen, klinikerna, förskolorna, äldreomsorgen. Ni
              kommer inte att ersätta ägarna till dem, vare sig det är barnmorskor
              eller större företag, utan ni kommer att med en omvänd – expropriation
              är för mycket sagt – hantering dra in verksamheterna helt och
              hållet.
            </seg>
            <seg n="908a43f5">
              Jag vill därför fråga: Vad tänker ni göra i det kaos som då uppstår?
              Bara i Malmö finns det 54 friskolor. Vad ska ni göra med de eleverna?
              Vad ska ni göra med lärarna? Vad ska ni göra med de 200 000 anställda
              vilkas arbetsgivare ni avskaffar?
            </seg>
          </u>
          <note type="speaker" n="907ca56d">
            Anf. 157 ULLA ANDERSSON (V) replik:
          </note>
          <u who="ulla_andersson_ab2816" xml:id="i-e2105e4e84c447d2-15" n="654b0a52">
            <seg n="d5df3a3b">
              Herr talman! Jo du, Carl B Hamilton, det som kommer att hända
              är att eleverna inte behöver gå omkring och vara oroliga för att
              deras skola ska gå i konkurs. Man behöver inte heller rekommendera
              föräldrar och barn att läsa skolornas bokslut innan de väljer
              skola. De anställda kommer att ha möjlighet att vara kvar, de
              som är genuint intresserade av välfärden och inte är där för sitt
              eget vinstintresses skull. De kan ombilda verksamheterna till
              icke vinstdrivande bolag.
            </seg>
            <seg n="9f614cbd">
              Det betyder att de inte kan sälja företaget vidare till vem som
              helst, utan det måste vara till ett icke vinstdrivande bolag,
              om de vill vara kvar. De får inte ta ut höga styrelsearvoden,
              och de tvingas att återinvestera alla pengar utom statslåneräntan
              plus 1 procent. De som bara är där för egen vinnings skull kommer
              alltså säkert att lämna verksamheten. Men vet du, Carl B Hamilton,
              eleverna och lärarna kommer att vara kvar. Däremot kommer det
              att stå något icke vinstdrivande bolags namn ovanför dörren, eller
              kanske Gävle kommun eller Solna kommun. Men undervisningen kommer
              att fortsätta.
            </seg>
            <seg n="bda217c5">
              Ytterligare en skillnad är att lärartätheten troligtvis kommer
              att öka, eftersom de privata skolorna har mycket lägre lärartäthet,
              motsvarande nästan 3 000 lärare i hela Sverige. Och vet du, Carl
              B Hamilton, det kommer att bli fler anställda i äldreomsorgen
              också. Den privata hemtjänsten har långt lägre bemanning per äldre
              än vad den offentliga hemtjänsten har, för det är så man tjänar
              pengar. Med vår modell kommer pengarna att gå till det de är avsedda
              för: till mormors hemtjänst, till elevernas utbildning, till bra
              arbetsvillkor för personalen och till fler arbetskamrater. Och
              det är väl ändå det som är meningen. Eller tycker Carl B Hamilton
              att riskkapitalbolag, holdingbolag, räntesnurror, ränteavdrag,
              skatteplanering, skattesmitning, fiffel och bedrägerier hör hemma
              i svensk välfärd?
            </seg>
          </u>
          <note type="speaker" n="cb0225f3">
            Anf. 158 CARL B HAMILTON (FP) replik:
          </note>
          <u who="unknown" xml:id="i-23c98592f7014992-14" n="662e2891">
            <seg n="7bfafd25">
              Herr talman! Nu har regeringen som bekant vidtagit en lång rad
              åtgärder för att säkra kvaliteten. Det är den vägen man bör gå,
              vilket vi har diskuterat tidigare här i dag.
            </seg>
            <seg n="83f85f05">
              Men Ulla Andersson har inte svar på frågan vad som händer med
              de 200 000 anställda. Ulla Andersson pekar själv på eleverna,
              som naturligtvis är ännu många fler. Vad händer med dem? Vad säger
              man på ett föräldramöte när skolan ska upphöra därför att det
              inte går att driva den på grund av att man inte längre får några
              kommunala bidrag? Vad säger man till barnmorskekooperativet när
              man drar in bidraget? Vad säger man till de mödrar som vill använda
              sig av dessa barnmorskors tjänster? Och så vidare.
            </seg>
            <seg n="12fb3a94">
              Det duger inte, Ulla Andersson, att krypa bakom riskkapitalister.
              Här är det fråga om tiotusentals andra företag som drivs i liten
              skala av några få individer. Du är svaret skyldig, Ulla Andersson.
            </seg>
          </u>
          <note type="speaker" n="a2cabe91">
            Anf. 159 ULLA ANDERSSON (V) replik:
          </note>
          <u who="ulla_andersson_ab2816" xml:id="i-e2105e4e84c447d2-16" n="654b0a52">
            <seg n="14fe1c8b">
              Herr talman! Nio av de tio största bolagen i välfärden ägs i
              dag av riskkapitalbolag. Sverige har till och med gått längre
              än USA. I USA har 14 av de största bolagen 10 procent av marknaden
              inom äldreomsorgen. I Sverige har två bolag, bägge ägda av riskkapitalbolag,
              över 50 procent av marknaden. Det är bolag som ägs av män och
              där män plockar ut vinsten men där kvinnor arbetar.
            </seg>
            <seg n="82ddb0d2">
              Alla de som vill vara i välfärden av eget genuint intresse kommer
              att vara kvar. Kooperativen kommer att fortsätta att få skattepengar
              för sin verksamhet, liksom stiftelser, ideella organisationer
              och icke vinstdrivande bolag. Verksamheten kommer alltså att fortsätta,
              men därmed inte möjligheten att plocka ut vinst.
            </seg>
            <seg n="c772e5c1">
              Jag tror att tryggheten i välfärden kommer att öka på det sättet.
              Eleverna behöver inte gå och oroa sig för att skolan ska vara
              stängd när de kommer dit dagen efter, och vi behöver inte oroa
              oss för att dementa personer ska vara inlåsta i en skrubb eller
              att två personer ska ta hand om 63 gamla, som på Attendos boende
              – Attendo, som inte har betalat en krona i skatt ännu.
            </seg>
          </u>
          <note type="speaker" n="933187f8">
            Anf. 160 ANDERS SELLSTRÖM (KD) replik:
          </note>
          <u who="anders_sellstrom_c28c99" xml:id="i-7b6af89f387bda1c-5" n="e7f72e55">
            <seg n="ffafc5c0">
              Herr talman! Vi hör nu Ulla Andersson och Vänsterpartiet tala
              om enorma skattehöjningar, enorma pålagor på företagen och en
              kraftig minskning av valfriheten. Dessutom öppnar man den statsfinansiella
              falluckan. Företag, människor och kapital kommer att fly landet
              hals över huvud. Sverigedemokraterna har en politik som liknar
              er politik, fast de riktar sig till en annan kundgrupp.
            </seg>
            <seg n="c4b799bf">
              Ni sätter fokus på utförare. Ni vill klämma åt där och jobba
              med att förhindra alternativ inom äldreomsorgen, hemtjänsten och
              sjukvården. Syftet är att slå undan benen på valfriheten. Det
              är politiker som ska bestämma vem som ska vara utförare, inte
              människorna.
            </seg>
            <seg n="0599beb5">
              Vi kristdemokrater sätter fokus på kvaliteten och hur vi utvecklar
              och följer upp den. Möjligheterna för människorna att välja skola,
              vårdcentral, hemtjänstleverantör och på vissa håll äldreboende
              är oerhört viktiga för oss kristdemokrater.
            </seg>
            <seg n="923688a8">
              Här finns en viktig skiljelinje mellan Vänsterpartiet och Kristdemokraterna.
              Det är viktigt att hålla isär detta.
            </seg>
            <seg n="db46b97d">
              Sveriges Kommuner och Landsting är väldigt tydliga i fråga om
              vinster. De som har svarta siffror i sina resultatböcker, oavsett
              om det är kommuner eller friskolor, levererar den bästa kvaliteten
              till sina elever. De som förbrukar mer resurser än de fått och
              går med förlust har sämre resultat för sina skolelever.
            </seg>
            <seg n="fd79e6cd">
              Varför är det ett sådant fokus på vem som är utförare och på
              vinster när vi borde sätta allt vårt fokus på bättre kvalitetsutveckling
              och utförare som vill hjälpa till att förbättra kvaliteten i vår
              välfärd? Varför har ni alltid fokus på utförare och inte på kvalitet?
            </seg>
          </u>
          <note type="speaker" n="c14f23b5">
            Anf. 161 ULLA ANDERSSON (V) replik:
          </note>
          <u who="ulla_andersson_ab2816" xml:id="i-e2105e4e84c447d2-17" n="654b0a52">
            <seg n="e38ac980">
              Herr talman! Det finns en viktig skiljelinje mellan Kristdemokraterna
              och hela svenska folket. En majoritet av svenska folket anser
              att det inte är rimligt att vi leker affär i svensk välfärd. En
              majoritet av svenska folket tycker att det inte är rimligt att
              deras skattepengar ska gå till uppköp, vinster, produktion, konsumtion,
              löner, reklam och lokaler i privat verksamhet. Man tycker att
              pengarna ska gå till det de är avsedda för, och det är det vi
              har fokus på.
            </seg>
            <seg n="6c14e524">
              Vi vill inte att barn ska behöva äta knäckebröd till frukost
              bara för att förskolans ägare ska ha möjlighet att öppna nya förskolor.
              Vi vill inte att dementa personer ska låsas in i skrubbar för
              att äldreboendets ägare ska ha ännu högre vinst. Vi tycker inte
              att folk ska sägas upp för att de larmar när de äldre inte får
              sin biståndsbedömda tid därför att Attendo vill tjäna ännu mer
              pengar. Vi tycker inte att det är rimligt med riskkapitalbolag,
              holdingbolag, skatteplanering, skattesmitning, ränteavdrag, räntesnurror,
              uppköp och konkurser.
            </seg>
            <seg n="208a2b20">
              Tänk om vi hade stått här för 30 år sedan och sagt att svensk
              välfärd skulle se ut så 2014. Då tror jag att de allra flesta
              hade skakat på huvudet och trott att man varit helt sanslös. Men
              så ser det ut i dag i ert Sverige, och det får konsekvenser. När
              vinstintresset kommer in blir det lägre bemanning och färre med
              utbildning i hemtjänsten. Det blir mer visstidsanställningar och
              deltidsanställningar. Det blir lägre utbildningsnivåer bland lärarna
              i de privata skolorna, färre lärare i de privata skolorna och
              så vidare. Och så blir det knäckebröd och sådant som jag inte
              riktigt tycker hör hemma i svensk välfärd.
            </seg>
          </u>
          <note type="speaker" n="b1a5429d">
            Anf. 162 ANDERS SELLSTRÖM (KD) replik:
          </note>
          <u who="anders_sellstrom_c28c99" xml:id="i-7b6af89f387bda1c-6" n="e7f72e55">
            <seg n="1c983368">
              Herr talman! Om det som Ulla Andersson säger stämde skulle jag
              och vårt parti gå i bräschen för att tvinga ut alternativen från
              äldreomsorgen, skolan och sjukvården. Men Ulla Andersson drar
              generella slutsatser av de brister som undantagsvis finns såväl
              inom den kommunala och landstingsdrivna verksamheten som bland
              utförare. När man gör det ger man en felaktig verklighetsbild.
            </seg>
            <seg n="5fddbcad">
              Svenskt Kvalitetsindex mäter årligen hur det ser ut. Betyget
              på hemtjänsten går upp hela tiden bland brukarna. Man blir mer
              och mer nöjd. De som är brukare av den svenska äldreomsorgen blir
              mer och mer nöjda. De som befinner sig inom sjukvården och är
              beroende av den blir också mer och mer nöjda.
            </seg>
            <seg n="b8d51a05">
              När man drar generella slutsatser av undantagen förstör man den
              kvalitetsutveckling som ständigt pågår och som gynnas av alternativ
              inom välfärdens område. Det är du emot, Ulla Andersson. Du försöker
              sprida en felaktig bild av verkligheten, och det får du stå till
              svars för en dag.
            </seg>
          </u>
          <note type="speaker" n="57a83fd9">
            Anf. 163 ULLA ANDERSSON (V) replik:
          </note>
          <u who="ulla_andersson_ab2816" xml:id="i-e2105e4e84c447d2-18" n="654b0a52">
            <seg n="ff21dbc5">
              Herr talman! När man har ett eget bolag har man en affärsidé,
              och då är man inte så intresserad av att sprida den vidare. Men
              om man har något bra i den offentliga välfärden sprider man det
              gärna vidare till alla andra, så att de också kan ta del av det.
            </seg>
            <seg n="93a93a8f">
              Anders Sellström säger att jag sprider en bild som inte stämmer.
              Är det då inte så att nio av de tio största aktörerna i svensk
              välfärd ägs av riskkapitalbolag i dag? Är det inte så att det
              är lägre bemanning i den privatiserade hemtjänsten än i den offentliga?
              Är det inte så att det är färre lärare i de privata skolorna än
              i offentliga skolor och skolor som drivs av kooperativ och stiftelser?
              Är det inte så, Anders Sellström, att visstidsanställningarna
              och deltidsanställningarna är vanligare i den privatiserade hemtjänsten?
              Det är så man gör vinst.
            </seg>
            <seg n="9507bcaa">
              Om 9 miljarder går till privata vinster i stället för att läggas
              på välfärden händer det någonting med kvaliteten, helt enkelt.
              Du kan stoppa huvudet i sanden hur mycket du vill, men svenska
              folket ser vad som händer. Jag tycker att ni ska ta och fundera
              ett tag över den skiljelinje som finns mellan er och svenska folket.
              Det kanske är så att svenska folket har rätt, Anders Sellström.
            </seg>
          </u>
          <note type="speaker" n="7f499fb9">
            Anf. 164 ANDERS SELLSTRÖM (KD):
          </note>
          <u who="anders_sellstrom_c28c99" xml:id="i-7b6af89f387bda1c-7" n="e7f72e55">
            <seg n="decfab23">
              Herr talman! Vi lever i en tid då vi som folk och land aldrig
              har haft det bättre materiellt. Vi har enligt internationella
              mätningar även tillgång till sjukvård och äldreomsorg i världsklass.
              Vi har sedan ett par år tillbaka äntligen lagt om kursen för vår
              svenska skola och stärker den nu ytterligare, i syfte att på sikt
              även där nå epitetet världens bästa skola.
            </seg>
            <seg n="e8ebdce0">
              Sverige som land är oerhört påverkat och beroende av hur vår
              omvärld ter sig. Halva vår bnp bygger på vår export till andra
              länder. Trots den ekonomiska krisens stormhärjningar i vår omvärld
              har de av alliansregeringen uppbyggda skyddsmurarna stått pall
              för trycket och värnat den svenska välfärden.
            </seg>
            <seg n="556763d3">
              När den svenska exporten föll till följd av den ekonomiska krisen
              kompenserades bortfallet till stora delar av att alliansregeringen
              stimulerat den inhemska konsumtionen. Jag bävar för den situation
              vi skulle ha befunnit oss i om detta inte hade gjorts.
            </seg>
            <seg n="369dfa44">
              Det recept för Sverige som den socialdemokratiska politiken förespråkat
              de senaste åren hade gått stick i stäv med den politik som tog
              oss igenom de ekonomiska stormarna. Det är en politik som bevisligen
              gynnat vårt lands välfärd och sysselsättning. Att alliansregeringen
              under den utdragna lågkonjunkturen kunnat föra en politik som
              minskat fattigdomen i Sverige är självklart en bedrift. Att i
              en utdragen lågkonjunktur lyckas öka sysselsättningen med över
              250 000 personer är även det en bedrift.
            </seg>
            <seg n="ac986e46">
              Vi lever i ett Sverige som i dag har den lägsta inkomstspridningen
              i hela OECD-området. Därmed har vi lyckats bryta den negativa
              trend som regeringar före alliansregeringen stått för. Att man
              kan leverera mer och mer resurser till vår gemensamma sjukvård
              trots en utdragen lågkonjunktur är effekten av en resultatinriktad
              politik.
            </seg>
            <seg n="41a8b5dd">
              Att Sverige av biståndsorganisationen Help Age International
              utsetts till bästa land att leva i för alla över 60 år är ingen
              slump. Att sysselsättningsgraden i Sverige och Nederländerna är
              högst i hela EU är effekten av en jobbskapande politik. Som krydda
              på moset kan vi samtidigt konstatera att Sverige är det enda land
              i EU som förväntas minska sin statsskuld mellan 2006 och 2014.
              Sverige är det land som vinner eller hamnar i topp när olika internationella
              mätningar genomförs av det ena eller det andra slaget.
            </seg>
            <seg n="35d3576f">
              Alliansregeringen går nu vidare med att envetet och oförtrutet
              stärka välfärdssektorerna i vårt land. Det är ett arbete som aldrig
              stannat av och aldrig kommer att stanna av. Det arbetet går hand
              i hand med dels den jobbskapande politiken, dels medvetenheten
              om att ett mer relevant skatteuttag av individer och företag genererar
              ökade skatteintäkter och mer resurser till vår välfärd.
            </seg>
            <seg n="ddd2a034">
              Herr talman! Vi kristdemokrater är måna om att minska barngruppernas
              storlek i förskolan, med särskilt fokus på de yngsta barnen. Det
              är självklart att det är kommunerna som har huvudansvaret för
              att se till att barngrupperna har en lämplig storlek. För att
              stödja kommunerna i det arbetet föreslår vi nu riktade resurser.
            </seg>
            <seg n="ea10b113">
              Att vi även kan skapa ytterligare resurser till bättre tillgänglighet
              i cancervården är oerhört viktigt. Nu föreslås totalt 2 miljarder
              kronor extra för att förkorta väntetiderna. Satsningen ska ge
              snabbare vårdförlopp mellan remiss och behandlingsstart samt snabba
              upp fastställandet av en diagnos men även minska skillnaderna
              i utfall mellan de olika landstingen i vårt land.
            </seg>
            <seg n="96302013">
              När medarbetare i ett företag blir sjuka är arbetsgivaren skyldig
              att betala sjuklön under de första två veckorna. För särskilt
              de mindre företagen är sjuklöneansvaret problematiskt. Därför
              förändras nu högkostnadsskyddet så att mindre företag i högre
              grad blir kompenserade för höga sjuklönekostnader.
            </seg>
            <seg n="3695b0d1">
              Herr talman! I kontrast till denna vårproposition ser vi hur
              oppositionspartierna nu snyltar på den av alliansregeringen framgångsrikt
              förda politiken. Det vi blivit vittne till i dag är en opposition
              som befinner sig i en spretighet av sällan skådat slag. Man vrider
              sina politiska axlar ur led i försöken att inte bara övertrumfa
              regeringen utan även varandra.
            </seg>
            <seg n="47cd4abf">
              I detta töcken av vidöppna statsfinansiella falluckor, bidragshöjningar,
              skattehöjningar och dubbel- och trippelstötar riktade mot företag,
              turismbransch och landsbygd vill Socialdemokraterna, Miljöpartiet
              och Vänsterpartiet framstå som ett trovärdigt regeringsalternativ.
            </seg>
            <seg n="f32e3a7c">
              Herr talman! Det är dags att väljarna nu noga funderar igenom
              vilket av de båda alternativen som är bäst lämpat att föra Sverige
              in i framtiden.
            </seg>
          </u>
          <note n="e8b5b973">
            I detta anförande instämde Anders Andersson (KD).
          </note>
          <note type="speaker" n="fb096451">
            Anf. 165 PER BOLUND (MP) replik:
          </note>
          <u who="per_bolund_4dcd65" xml:id="i-63c2a5492c7d41ee-19" n="f055df27">
            <seg n="b405d398">
              Herr talman! Det är närmast ett jubelanförande som Anders Sellström
              håller om hur fantastiskt allting är och hur allting är på väg
              åt rätt håll.
            </seg>
            <seg n="04869240">
              Jag misstänker att ganska många som ser den här debatten och
              som upplever bristerna i välfärden i sin vardag har väldigt svårt
              att känna igen sig i Anders Sellströms berättelse. Det gäller
              dem som till exempel tvingas vända om på vägen till BB för att
              det inte finns plats eller som tvingas föda i en garderob för
              att det inte finns plats i förlossningsrummen. Det gäller dem
              som inte får en skolplats för att det är kö till skolorna och
              dem som har barn i en stor barngrupp på dagis. Barngrupperna har
              ökat i storlek. Andelen barngrupper i förskolan som har fler än
              20 barn har ökat under regeringens tid från 14 procent till 18
              procent. Närmare en av fem barngrupper har fler än 20 barn med
              Alliansens dagispolitik.
            </seg>
            <seg n="ed92f6f1">
              Det är lite grann en kontrast mot den glädjebild som Anders Sellström
              målar upp, men den diskussionen får Anders Sellström kanske ta
              tillsammans med sina väljare i stället.
            </seg>
            <seg n="938e3c40">
              Jag vill ställa en fråga om jämställdhet. Jämställdhet handlar
              såklart om mänskliga rättigheter, men jämställdhet handlar också
              om ekonomi. Det finns gott om studier – nu senast från forskarna
              Johanna Rickne och Olle Folke vid Institutet för Näringslivsforskning
              – som visar att man faktiskt ökar talangen och kompetensen i ledningsgrupper
              om man får mer jämställda ledningar i börsbolag.
            </seg>
            <seg n="839076e7">
              Man kan titta på utvecklingen just nu. Utvecklingen går väldigt
              långsamt. Allbrightrapporten, som kommer varje år, visar att det
              är en väldigt avstannande utveckling. Antalet kvinnor i ledningsgrupper
              har ökat med blygsamma 0,7 procentenheter till 18,5 procent. Det
              är en utveckling som inte alls är i den takt som den borde vara.
            </seg>
            <seg n="7d3721de">
              Kristdemokraterna har här gjort sig till något slags bromskloss
              och är väl de som mest aggressivt argumenterar emot en kvoteringslagstiftning,
              till exempel. Med tanke på den här forskningen och på hur viktigt
              det är med mer mångfald i bolagsstyrelserna undrar jag: Kan ni
              tänka er att ompröva den ståndpunkten, Anders Sellström?
            </seg>
          </u>
          <note type="speaker" n="cc7489a9">
            Anf. 166 ANDERS SELLSTRÖM (KD) replik:
          </note>
          <u who="anders_sellstrom_c28c99" xml:id="i-7b6af89f387bda1c-8" n="e7f72e55">
            <seg n="081c7672">
              Herr talman! Vi vinner i stort sett varenda internationell jämförelse.
              Man jämför och tittar på länderna och ser hur de har klarat den
              ekonomiska kris som har varit. Hur ser det ut om man tittar på
              EU? Vi ligger i topp i varenda mätning. Om vi inte vinner är vi
              tvåa eller trea i stort sett hela tiden.
            </seg>
            <seg n="a9217485">
              Så här skriver Mats Edman, chefredaktör på Dagens Samhälle:
            </seg>
            <seg n="19cc1a02">
              Få länder producerar så bra sjukvård till jämförelsevis rimliga
              kostnader som Sverige. Bland landets 290 kommuner finns både fantastiska
              och bekymmersamma skolor. Detsamma gäller omsorgen om de äldre,
              som över lag får fina brukarbetyg. Och vi har definitivt ingen
              massarbetslöshet. Så den mödosamt byggda välfärden är fortfarande
              ett internationellt föredöme och en potentiell exportvara. Synd
              bara att så många ägnar hela dagarna åt att smutskasta något som
              människor i andra länder avundas oss. Men skuggan faller förr
              eller senare på debattörerna själva.
            </seg>
            <seg n="4e076855">
              Det skriver Mats Edman, chefredaktör på Dagens Samhälle.
            </seg>
            <seg n="8bd5c8eb">
              Det pågår en smutskastning av de förhållanden som finns. Ska
              man mäta hur ett land fungerar, oavsett om man gör det i högkonjunktur
              eller lågkonjunktur, måste man relatera till hur det ser ut i
              andra länder. När det gäller sjukvården ligger vi i topp. När
              det gäller äldreomsorgen ligger vi i topp. Vi har en väl utbyggd
              förskola.
            </seg>
            <seg n="3fe45a07">
              Det är inom skolans område som vi inte har lyckats vända resultaten.
              Men där vände vi för några år sedan hela skutan för att just kunna
              uppnå världens bästa skola också. Men det handlar om den skolpolitik
              som vi har haft med oss sedan det regeringsskifte som varit.
            </seg>
            <seg n="fd47b899">
              När det gäller i stort sett alla andra jämförelser, ekonomiska
              jämförelser eller välfärdsjämförelser, ligger vi i topp. Kallar
              du det att man hittar på, Per Bolund?
            </seg>
          </u>
          <note type="speaker" n="b79b0a6c">
            Anf. 167 PER BOLUND (MP) replik:
          </note>
          <u who="per_bolund_4dcd65" xml:id="i-63c2a5492c7d41ee-20" n="f055df27">
            <seg n="730d2b73">
              Herr talman! Jag konstaterar bara att det inte stämmer överens
              med min bild av hur välfärden fungerar. Tyvärr fungerar välfärden
              sämre på många områden. Jag kom med ett exempel: de stora barngrupperna
              i förskolan, som har ökat under regeringens tid vid makten.
            </seg>
            <seg n="c670ce5a">
              Det är intressant att Anders Sellströms budskap till dem som
              upplever brister i välfärden är att det är sämre i andra länder.
              Det är ett intressant sätt att gå in i valrörelsen och ta debatten
              om välfärden. Jag önskar dig lycka till med att vinna ett val
              med den retoriken. Jag tror att svenska folket förväntar sig att
              ha en bättre fungerande välfärd än vad de får med den sittande
              regeringen. Det är min starka övertygelse.
            </seg>
            <seg n="a381c574">
              Anders Sellström svarar över huvud taget inte på den huvudfråga
              som jag hade, som handlar om jämställdhet. Under regeringens tid
              vid makten har jämställdhetsutvecklingen avstannat på många områden.
              Bolagsstyrelserna är ett tydligt exempel på att det går långsammare
              och långsammare.
            </seg>
            <seg n="53985b80">
              Det finns ett mycket tydligt exempel på hur man kan åtgärda det
              som har prövats i till exempel Norge, nämligen att man kvoterar
              i bolagsstyrelserna. Anders Sellströms parti är väl de som har
              varit de kraftigaste motståndarna till det, så min fråga är: Kan
              ni tänka er att ompröva det, när ni ser att den politik som ni
              driver inte fungerar?
            </seg>
          </u>
          <note type="speaker" n="8570363b">
            Anf. 168 ANDERS SELLSTRÖM (KD) replik:
          </note>
          <u who="anders_sellstrom_c28c99" xml:id="i-7b6af89f387bda1c-9" n="e7f72e55">
            <seg n="8af3893f">
              Herr talman! I mitt anförande var jag tydlig med att vi oförtrutet
              ska jobba vidare för att förbättra vår välfärd. Tack vare att
              vi har det utgångsläge som vi har kan vi få bättre och bättre
              effekt. Vi satsar nu 2 miljarder extra på cancersjukvården. Vi
              satsar pengar extra på att minska barngruppernas storlek i kommunerna,
              trots att det är de som har ansvaret för att hantera den politiken.
              Vi satsar miljarder och åter miljarder inom äldreomsorgen, med
              värdighetsgarantier etcetera för att komma till rätta med problem
              där det finns sådana.
            </seg>
            <seg n="91ec5e8b">
              Vi jagar varje problem som uppstår i välfärden. Men vi har också
              förmågan att se den generella välfärdens möjligheter att finnas.
            </seg>
            <seg n="3efd242c">
              Kvotering är vi emot, av den anledningen att det inkräktar på
              äganderätten. Sedan är vi för att det ska vara så jämställt som
              möjligt i fråga om många olika egenskaper i olika styrelser. Men
              kvotering är ett brott mot äganderätten, och därför är vi emot
              det, Per Bolund.
            </seg>
          </u>
          <note type="speaker" n="aa4e27a7">
            Anf. 169 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-a4daeb9e17056606-17" n="01eeec5f">
            <seg n="1c8f6266">
              Herr talman! Carl B Hamilton fick någon timmes förvarning när
              vi skulle prata försvarspolitik, men det gick inte så där lysande,
              om jag får säga det själv. Anders fick veta i morse i kön i caféet
              att vi skulle prata pensioner, så jag hoppas att han är förberedd.
            </seg>
            <seg n="0e70a42d">
              Den så kallade pensionsbromsen har slagit till tre gånger under
              de senaste fem åren. Det har berott på att inbetalningarna till
              pensionssystemet har varit mindre än utbetalningarna. Vi vet också
              att många pensionärer lever med små marginaler.
            </seg>
            <seg n="5ee0512d">
              Sverigedemokraterna förstår vikten av att ha ett långsiktigt
              hållbart pensionssystem. Vi kan inte lämna över bördan för våra
              pensioner på kommande generationer.
            </seg>
            <seg n="18bec1e9">
              Vad vi däremot inte förstår är att pensionärerna förutom ett
              tidvis nyckfullt pensionssystem också ska behöva betala högre
              skatt än övriga löntagare. Pension är uppskjuten lön och ska beskattas
              som lön – inget annat.
            </seg>
            <seg n="378e9ec0">
              I vår senaste budgetmotion satsar Sverigedemokraterna 9 miljarder
              mer än regeringen på att utjämna skillnaderna när det gäller skatter
              för pensionärer och löntagare. Det skulle ge en genomsnittlig
              pensionär ungefär 417 kronor mer i månaden. Vi lade dessutom till
              10 procent i ökning av garantipensionerna för de allra fattigaste
              pensionärerna.
            </seg>
            <seg n="be0cd7d7">
              Min fråga till Kristdemokraterna är: Är ni nöjda med det här
              systemet, som är så nyckfullt och också straffbeskattar pensionärerna?
            </seg>
          </u>
          <note type="speaker" n="e1a42fc4">
            Anf. 170 ANDERS SELLSTRÖM (KD) replik:
          </note>
          <u who="anders_sellstrom_c28c99" xml:id="i-7b6af89f387bda1c-10" n="e7f72e55">
            <seg n="aa0f6fb8">
              Herr talman! Tack för frågan, Sven-Olof Sällström!
            </seg>
            <seg n="8196c5e1">
              Vi är aldrig nöjda förrän skatten för pensionärer är lika med
              skatten för dem som jobbar. Som kristdemokrater är vi aldrig nöjda
              förrän vi har utjämnat den skillnaden. Det är en självklarhet
              för oss. Men vi gör det i takt med att vi har ekonomi så att vi
              kan klara av det.
            </seg>
            <seg n="beac9bb3">
              Hittills har vi sänkt skatten för pensionärer fem gånger. En
              garantipensionär har fått mer än en månadsutbetalning mer per
              år att röra sig med. Det tycker vi är bra, men vi är inte nöjda,
              utan vi fortsätter det arbetet. Före oss fanns det regeringar
              som inte visste hur man ens kunde sänka en skatt för pensionärer.
              Vi har nu sett till att det går.
            </seg>
            <seg n="b24d7b36">
              Jag säger: Det är tack vare jobbskatteavdraget som vi har kunnat
              genomföra skattesänkningar även för pensionärerna. Här hänger
              politiken ihop. På grund av att vi i en lågkonjunktur skapade
              mer sysselsättning, fler arbetade timmar, kommer mer resurser
              in i pensionssystemet. Hade vi inte gjort det hade bromsen slagit
              till än värre och försämrat inkomsterna i pensionssystemet för
              var och en än mer. Men vi har lyckats dämpa det.
            </seg>
            <seg n="c08b5a5c">
              Trots det är vi inte riktigt nöjda med bromsen i pensionssystemet
              utan ser över detta tillsammans Socialdemokraterna, för att kunna
              hitta en väg att balansera ut den här delen. Men vi får inte glömma
              bort pensionssystemets konstruktion, att Alliansen tillsammans
              med Socialdemokraterna har gjort den för att systemet ska hålla
              långsiktigt. Vi har många länder som vallfärdar till oss för att
              titta på det pensionssystem som finns i Sverige.
            </seg>
            <seg n="e8f70112">
              Sedan dyker det alltid under resans gång upp saker och ting som
              man måste syna, förbättra och förändra, och det är det vi gör
              nu med pensionssystemet. Men att överge det, kasta det över bord
              eller hantera det på ett mycket annorlunda sätt vore förkastligt
              för det statsfinansiella läget, och det vore förkastligt också
              för de framtida pensionärerna.
            </seg>
          </u>
          <note type="speaker" n="e2c81ba0">
            Anf. 171 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-a4daeb9e17056606-18" n="01eeec5f">
            <seg n="28b65eb7">
              Herr talman! Som jag sade när jag inledde: Vi vill naturligtvis
              inte heller ha ett system som riskerar att undergräva och helt
              ruinera framtida statsfinanser – absolut inte. Vi ska inte lägga
              över pensionerna på våra barn och barnbarn.
            </seg>
            <seg n="4ac7f90a">
              Men samtidigt som vi har det här nyckfulla systemet straffbeskattar
              regeringen pensionärerna. Det du undviker att säga, när du säger
              att ni har sänkt skatten för pensionärer fem gånger, är att det
              var ni som införde pensionärsskatten, Anders Sellström. Det var
              ni kristdemokrater som införde pensionärsskatten. Det var inte
              Socialdemokraterna eller några andra, utan det var ni. Det var
              absolut inte vi. Det kommer du inte undan. Det var ni som var
              med och tog beslut om att straffbeskatta pensionärerna. Det tycker
              jag är lite märkligt.
            </seg>
            <seg n="051c526c">
              Men om vi bortser från det: Vad behöver vi göra ytterligare?
              Vi behöver stärka pensionärerna på många sätt, till exempel när
              det gäller maten inom äldrevården. Mycket är bra inom äldrevården,
              men maten, bemanningen och liknande kommer vi att göra stora satsningar
              på i kommande budgetar, framför allt i höstbudgeten.
            </seg>
            <seg n="64264849">
              Vilka satsningar vill ni se för att förbättra för Sveriges pensionärer?
            </seg>
          </u>
          <note type="speaker" n="5364ffd0">
            Anf. 172 ANDERS SELLSTRÖM (KD) replik:
          </note>
          <u who="anders_sellstrom_c28c99" xml:id="i-7b6af89f387bda1c-11" n="e7f72e55">
            <seg n="3640e169">
              Herr talman! Det är en märklig retorik som Sven-Olof Sällström
              använder sig av, att tala om att straffbeskatta pensionärerna.
              Om jag höjer din pension med 100 kronor och höjer min med 50 kronor,
              har någon av oss förlorat på det? Nej, vi har båda vunnit på det.
              Du har vunnit lite mer än jag, men båda har vunnit på det.
            </seg>
            <seg n="ba599586">
              Detsamma gäller en skattesänkning. Om vi sänker din skatt med
              100 kronor och du jobbar och jag som pensionär får en skattesänkning
              på 50 kronor, har någon förlorat på det? Är det någon som är utsatt
              för en straffbeskattning? Nej, båda har ju vunnit på det, om än
              vi vill ändra så att båda får 100 kronor i minskad skatt.
            </seg>
            <seg n="b43d18c0">
              Den retorik du använder innebär att man straffbeskattar om båda
              får skattelättnader. Du försöker använda retoriken att man straffbeskattar
              den andra parten. Det är en väldigt dum retorik. Vi sänker skatterna
              för alla, och vi gör att alla vinner på det, om än i lite olika
              takt, Sven-Olof Sällström.
            </seg>
          </u>
          <note type="speaker" n="52414e6a">
            Anf. 173 ULLA ANDERSSON (V) replik:
          </note>
          <u who="ulla_andersson_ab2816" xml:id="i-e2105e4e84c447d2-19" n="654b0a52">
            <seg n="fa56c72f">
              Herr talman! Ni sänker skatterna framför allt för dem som tjänar
              allra mest. De 10 procent med högst inkomster har ju fått mer
              i inkomstförstärkningar än den halva av befolkningen som har lägst
              inkomster, det vill säga att 10 procent har fått mer än vad 50
              procent av befolkningen har fått.
            </seg>
            <seg n="500777a6">
              Ökningen av den relativa fattigdomen har varit åtta gånger så
              stor under er tid som under åren innan. Andelen ensamstående kvinnor
              med barn som ligger under den relativa fattigdomsgränsen har ökat
              med nästan 50 procent. Andelen personer som lever i långvarig
              låg ekonomisk standard, det vill säga som är utan pengar så gott
              som ständigt, har ökat med nästan 67 procent. Så ser det ut i
              ert Sverige.
            </seg>
            <seg n="5cd97ec0">
              I december månad stod du och jag här. Då slogs ni grymt för att
              få sänka skatten för dem med högst inkomster. Ni valde att sänka
              skatterna med 18 miljarder. Det var då en inkomstförstärkning
              på äldreomsorgen på tror jag 124 miljoner – 18 miljarder i skattesänkningar
              och 124 miljoner till äldreomsorgen i ökade anslag. Jag tycker
              att det säger en hel del.
            </seg>
            <seg n="65cc60cd">
              Vi kan titta på hur det ser ut i Sveriges äldreomsorg i dag.
              Då kan man säga att det är färre anställda än när ni tillträdde
              och färre anställda i hela välfärden per medborgare än när ni
              tillträdde. Personalen i äldreomsorgen räcker absolut inte till.
              De springer in, de springer ut, de lämnar äldre som törstar efter
              sällskap och omsorg men som personalen tyvärr inte har tid med,
              hur gärna de än vill. Så ser Sveriges äldreomsorg ut i dag.
            </seg>
            <seg n="d1fef2a8">
              Det finns enorma resursbehov. Ni pratar gärna om att äldreomsorgskvaliteten
              har blivit bättre, för så säger de äldre när man frågar dem. Men
              enligt Konjunkturinstitutet kan sex av sju äldre inte ens svara
              på enkäterna, för de är så krångligt formulerade. Så vad du bygger
              dina ståndpunkter på kan vi alltid diskutera.
            </seg>
            <seg n="c62511f6">
              Men, Anders Sellström, hur ser det ut i svensk äldreomsorg i
              dag? Tycker du att den är tillräckligt bra? Tycker du att den
              håller kvaliteten, liksom?
            </seg>
          </u>
          <note type="speaker" n="7fb6d07c">
            Anf. 174 ANDERS SELLSTRÖM (KD) replik:
          </note>
          <u who="anders_sellstrom_c28c99" xml:id="i-7b6af89f387bda1c-12" n="e7f72e55">
            <seg n="b9551efc">
              Herr talman! Nu kommer vi in på olika begrepp som sprids om fattigdom,
              relativ fattigdom och annat. I Grekland, som går så dåligt, har
              den relativa fattigdomen minskat.
            </seg>
            <seg n="0c1d3290">
              Det vi mäter i EU, och som jag tycker är viktigt att hålla fast
              vid, är den absoluta fattigdomen. I Sverige har vi minskat den
              sedan 2006. Den är lägst i EU. Den var högre när du stödde Socialdemokraternas
              regering. Då var fattigdomen i vårt land större. Det står att
              läsa i vilket material som helst. Jag tycker att det är ett bra
              mått.
            </seg>
            <seg n="6b5ac233">
              Relativ fattigdom beskriver lite mer skillnaderna i inkomster.
              Då kan vi gå till någon som mäter detta och se: Hur ser det ut
              jämfört med övriga OECD-länder? Jo, vi har brutit den uppåtgående
              trend som rådde när ni stödde den socialdemokratiska regeringen,
              då inkomstskillnaderna i landet ökade och ökade. Nu har vi bromsat
              den utvecklingen, och den ligger stilla.
            </seg>
            <seg n="c2f18f7d">
              När vi räknar in välfärdens effekter och övriga inkomstskillnader
              är vi bäst i OECD på att ha minst inkomstskillnader.
            </seg>
            <seg n="1ed757b3">
              Du påstår någonting helt annat. I en ekonomi som växer kan den
              relativa fattigdomen öka, och det gör den också. Men i en ekonomi
              som krymper, där alla är förlorare, minskar den relativa fattigdomen.
            </seg>
            <seg n="6775e5b6">
              Då måste jag fråga dig, Ulla Andersson, eftersom du sätter så
              stort fokus på den relativa fattigdomen: Är Grekland ett föredöme
              för dig? Är det den grekiska ekonomin som vi ska värna och följa
              efter? Eller är det Portugals ekonomi, Spaniens ekonomi eller
              Italiens ekonomi? Är det den ekonomin du strävar efter att genomföra
              i vårt land för att minska den relativa fattigdomen?
            </seg>
          </u>
          <note type="speaker" n="3f17d3c3">
            Anf. 175 ULLA ANDERSSON (V) replik:
          </note>
          <u who="ulla_andersson_ab2816" xml:id="i-e2105e4e84c447d2-20" n="654b0a52">
            <seg n="67909b85">
              Herr talman! Till skillnad från Anders Sellström tycker jag att
              man har ett politiskt ansvar att fördela de ekonomiska resurserna
              i samhället på ett mer rättvist sätt. Det är vad det handlar om.
            </seg>
            <seg n="ee127e08">
              I dag i ditt Sverige lever en miljon människor på mindre än 10
              680 kronor i månaden. Det är framför allt kvinnor som har drabbats
              väldigt hårt, till exempel på grund av era förändringar i sjukförsäkringen
              där kvinnor inte längre tillåts vara sjuka fast de är sjuka. Sedan
              säger statsministern: Ja, de får väl lita på nära och kära, i
              stället för att vi ska ha trygghetssystem som fungerar när olyckan
              är framme.
            </seg>
            <seg n="8f9b7bff">
              Under er tid har ökningen varit åtta gånger så stor som åren
              innan. Det får konsekvenser om man hela tiden väljer att sänka
              skatter, ofinansierat och finansierat genom neddragningarna i
              socialförsäkringarna. Det är 77 000 fler arbetslösa medan utbetalningarna
              till de arbetslösa har sjunkit med 13 miljarder.
            </seg>
            <seg n="b5faab64">
              Vi hade ju en diskussion också om äldreomsorg, så du kan gärna
              svara på de frågorna.
            </seg>
          </u>
          <note type="speaker" n="e1c2a098">
            Anf. 176 ANDERS SELLSTRÖM (KD) replik:
          </note>
          <u who="anders_sellstrom_c28c99" xml:id="i-7b6af89f387bda1c-13" n="e7f72e55">
            <seg n="3670530c">
              Herr talman! Ulla Andersson biter sig fast vid den relativa fattigdomen.
              Fortfarande verkar Grekland vara föredömet för den ekonomiska
              politiken i Sverige. Fortfarande är det de spanska, portugisiska
              eller italienska exemplen som ska gälla.
            </seg>
            <seg n="ef264710">
              Vi har inte bara satsat på att få människor i arbete – 250 000
              fler personer är i arbete. Det skapar ju intäkter åt välfärden.
              Vi har aldrig haft så mycket skatteintäkter till välfärden. Sveriges
              Kommuner och Landsting har kommit fram till det resultatet, och
              de borde veta. Det är så vi utjämnar skillnaderna.
            </seg>
            <seg n="3d385ed9">
              Vi siktar in oss på bostadsbidrag till de sämst ställda pensionärerna.
              Vi siktar in oss på flerbarnstillägg till ensamstående föräldrar
              – allt för att utjämna skillnaderna. Och nu är vi i ett läge där
              vi har bromsat den negativa inkomstskillnadsutvecklingen som du
              och Socialdemokraterna drev ända fram till 2006. Gini-koefficienten,
              som mäter detta, har legat still sedan dess och ser ut att ligga
              still även framöver. Det är tack vare alliansregeringens politik,
              Ulla Andersson.
            </seg>
          </u>
          <note n="75d00dd4">
            Överläggningen var härmed avslutad.
          </note>
          <note n="99ea6baf">
            Propositionen bordlades.
          </note>
          <note n="b29c3de7">
            Kammaren biföll talmannens förslag att motionstiden för denna
            proposition skulle förlängas till onsdagen den 30 april .
          </note>
          <note n="199d98c3">
            14 § Bordläggning
          </note>
          <note n="f8f9595b">
            Följande dokument anmäldes och bordlades:
          </note>
          <note n="627b2817">
            15 § Anmälan om interpellationer
          </note>
          <note n="aebf0109">
            Följande interpellationer hade framställts:
          </note>
          <note n="6a0fd4c1">
            den 8 april
          </note>
          <note n="58041a9e">
            Ulla Andersson
          </note>
          <note n="c8594ecd">
            Patrik Björck
          </note>
          <note n="5e85a46a">
            Jennie Nilsson
          </note>
          <note n="08b1f995">
            16 § Anmälan om frågor för skriftliga svar
          </note>
          <note n="f923b539">
            Följande frågor för skriftliga svar hade framställts:
          </note>
          <note n="c9e1f701">
            den 7 april
          </note>
          <note n="a1278b9f">
            Allan Widman
          </note>
          <note n="6a0fd4c1">
            den 8 april
          </note>
          <note n="cf77c231">
            Christer Engelhardt
          </note>
          <note n="17bdefbe">
            Lars Mejern Larsson
          </note>
          <note n="1c97fe1c">
            Peter Jeppsson
          </note>
          <note n="0f83e46a">
            Tommy Waidelich
          </note>
          <note n="b4bc44a1">
            Hans Olsson
          </note>
          <note n="2d30e4a3">
            Maria Ferm
          </note>
          <note n="6374baff">
            17 § Anmälan om skriftliga svar på frågor
          </note>
          <note n="9fa5e3d0">
            Skriftliga svar på följande frågor hade kommit in:
          </note>
          <note n="6a0fd4c1">
            den 8 april
          </note>
          <note n="8bbf74d1">
            Jonas Eriksson
          </note>
          <note n="6374a052">
            Mats Pertoft
          </note>
          <note n="717a842b">
            18 § Kammaren åtskildes kl. 17.25.
          </note>
          <note n="abb48532">
            Förhandlingarna leddes
          </note>
          <note n="a8e9f3f3">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
