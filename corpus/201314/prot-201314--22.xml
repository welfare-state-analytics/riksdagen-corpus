<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--22</head>
          <docDate when="2013-11-06">2013-11-06</docDate>
        </div>
      </front>
      <body>
        <div>
          <note n="60d532e7">
            ﻿
          </note>
          <note n="423c8fe7">
            Riksdagens protokoll
          </note>
          <note n="c90833e8">
            2013/14:22
          </note>
          <note type="date" n="baf2fe03">
            Onsdagen den 6 november
          </note>
          <note n="6dd654c4">
            Kl. 09:00 - 16:08
          </note>
          <note n="18b25a19">
            1 § Val av ställföreträdande justitieombudsman
          </note>
          <note n="a040878c">
            Följande skrivelse hade kommit in:
          </note>
          <note n="d7811c61">
            Den tid för vilken Hans Ragnemalm är vald att vara ställföreträdande
            justitieombudsman löper ut den 15 november 2013.
          </note>
          <note n="8649ceb5">
            Konstitutionsutskottet har berett frågan om val av ställföreträdande
            justitieombudsman.
          </note>
          <note n="f0c007b0">
            Konstitutionsutskottet föreslår enhälligt att riksdagen för två
            år från den 15 november 2013 till ställföreträdande justitieombudsman
            omväljer Hans Ragnemalm.
          </note>
          <note n="68dcb703">
            Peter Eriksson
          </note>
          <note n="c23f73f9">
            Konstitutionsutskottet hade enhälligt föreslagit omval av ställföreträdande
            justitieombudsmannen Hans Ragnemalm för två år från den 15 november
            2013.
          </note>
          <note n="882664b2">
            Kammaren biföll konstitutionsutskottets förslag och utsåg därmed
            för två år från den 15 november 2013 till
          </note>
          <note n="1e7dceb5">
            ställföreträdande justitieombudsman
          </note>
          <note n="15af38e0">
            2 § Anmälan om faktapromemoria
          </note>
          <note n="7c011dc7">
            Tredje vice talmannen anmälde att följande faktapromemoria om
            förslag från Europeiska kommissionen hade kommit in och överlämnats
            till utskott:
          </note>
          <note n="a15b3a55">
            KOM(2013) 676
          </note>
          <note n="3911203d">
            3 § Anmälan om granskningsrapport
          </note>
          <note n="fe2bb3f3">
            Tredje vice talmannen anmälde att följande granskningsrapport
            hade kommit in från Riksrevisionen:
          </note>
          <note n="0d291723">
            4 § Ärenden för hänvisning till utskott
          </note>
          <note n="daa2313e">
            Följande dokument hänvisades till utskott:
          </note>
          <note n="d4382edc">
            5 § Vissa bestämmelser om legitimation och behörighet för lärare
            och förskollärare
          </note>
          <note type="speaker" n="89d9c1ac">
            Anf. 1 CECILIA DALMAN EEK (S):
          </note>
          <u who="cecilia_dalman_eek_f903b9" xml:id="i-76c2048c17cab60c-0" n="b2002f85">
            <seg n="db0d24a1">
              Herr talman! I dag debatterar riksdagen regeringens proposition
              Vissa bestämmelser om legitimation och behörighet för lärare och
              förskollärare . Vi socialdemokrater står bakom alla våra reservationer,
              men för tids vinnande yrkar jag bifall endast till vår reservation
              8 och till majoritetstexten i punkten 2.
            </seg>
            <seg n="7a2f5f9a">
              Lärarlegitimation är en i grunden bra reform, och vi socialdemokrater
              står bakom besluten om den.
            </seg>
            <seg n="333f7f76">
              Den här propositionen hade egentligen aldrig behövt komma till
              riksdagens bord om regeringen hade skött arbetet med att legitimera
              lärare på ett ansvarsfullt sätt, lyssnat på forskare och lärare
              när de berättade om vikten av ett varsamt och välplanerat införande
              och tagit råd av dem. Men så gjorde man inte. Regeringen hade
              bråttom – det är i sig förståeligt att man snabbt vill bli färdig
              med bra reformer – och sin vana trogen valde utbildningsministern
              att skjuta från höften och hoppas att några skott skulle träffa
              rätt. Därför har råd och kloka synpunkter under tiden ersatts
              av larmrapporter och protester under genomförandet.
            </seg>
            <seg n="90de1028">
              Herr talman! Alla barn ska få en skolgång som rustar dem för
              livet och som stimulerar kreativitet och kritiskt tänkande. Skolan
              ska ge de kunskaper och färdigheter som behövs för att klara en
              snabbt skiftande framtid, och den ska hjälpa eleverna att hitta
              ett yrke att utbildas och utvecklas inom.
            </seg>
            <seg n="03997c15">
              I dag är forskarna ense om att det är i mötet med en skicklig
              lärare detta sker. Det är helt enkelt avgörande för om eleven
              ska klara skolan. Därför måste varje barn få möta välutbildade
              och professionella lärare. Runt om i landets skolor finns gott
              om skickliga lärare som arbetar hårt för sina elever. Men det
              finns anledning att oroa sig för läraryrkets framtid. Så många
              som varannan lärare överväger att byta yrke. Därför behöver läraryrkets
              attraktivitet stärkas. Det var också huvudsyftet när den förra
              socialdemokratiska regeringen tillsatte en utredning om auktorisation
              av lärare.
            </seg>
            <seg n="d3678cff">
              När den borgerliga regeringen tog över arbetet valde man att
              inte lyssna till synpunkter från andra inför genomförandet av
              denna gigantiska reform som påverkar så många människor i en så
              viktig yrkesgrupp, i alla fall inte när det gällde hastigheten
              på genomförandet. Vi socialdemokrater påpekade tidigt vikten av
              att inte köra så hårt utan att låta allt falla på plats innan
              arbetet drog i gång. Det är kanske inte så märkligt att regeringen
              inte lyssnade på oppositionen, men man kunde väl ha lyssnat på
              utredaren, på lärarna eller på deras organisationer. De framhöll
              tydligt vikten av ett ordnat införande med långsiktiga och väl
              förankrade spelregler. Regeringen gjorde i stället tvärtom och
              beslutade om den ena förhastade lösningen efter den andra. Därför
              har också regeringen tvingats till helomvändning på flera punkter.
            </seg>
            <seg n="3f03691a">
              Den proposition vi nu har på bordet är ett exempel på det. Här
              hanteras undantag och ombestämningar som inte hade behövts.
            </seg>
            <seg n="8dafc0c5">
              Första gången regeringen inte lyssnade var när utredaren föreslog
              att legitimationen skulle införas successivt med början för nyutbildade
              lärare. I stället körde man ihop alla lärare i behörighetsförordningen,
              och konsekvensen blev att alltför många lärare plötsligt inte
              var behöriga fastän de hade en utbildning. Lärare som inte hade
              fullständig behörighet skulle genom Lärarlyftet få det, men i
              alltför många fall fick de inte rimliga förutsättningar, och lärarlyftet
              var otillräckligt finansierat. När regeringen fick detta klart
              för sig infördes övergångsregler som innebär att Skolverket fick
              göra om processen för dessa lärare.
            </seg>
            <seg n="7e2d38b4">
              Bland de lärare som har fått legitimation är det många som aldrig
              undervisat i ett ämne de nu anses behöriga i. Det skapar osäkerhet
              och ger inte alls den professionalitet som systemet ska garantera.
              Problemet uppkommer inte genom att Skolverket gör fel utan genom
              att förordningen är snårig och ger ett oönskat resultat. Här behövs
              en möjlighet att frivilligt kunna avsäga sig en behörighet som
              en lärare inte vill ha.
            </seg>
            <seg n="91985035">
              Vi socialdemokrater har kritiserat regeringen för att legitimationssystemet
              inte gäller i hela skolan. Genom att hålla förskollärarna utanför
              bortsåg man inledningsvis från det viktiga arbete som förskollärarna
              gör i det livslånga lärandet. Det tog inte lång tid efter vårt
              förslag om att legitimera förskollärare tills regeringen ändrade
              sig och genom förskoleministern lät meddela att det var en bra
              idé. Det välkomnar vi.
            </seg>
            <seg n="6f589179">
              Det finns fortfarande flera yrkesgrupper i skolan som inte omfattas
              av bestämmelserna om legitimation. Det gäller yrkeslärare, modersmålslärare
              och i stor utsträckning också fritidspedagoger. Vi har tidigare
              framfört, och vi gör det igen, att det är viktigt att regeringen
              inte låter legitimationsprocessen ta stopp här. Målet ska vara
              att även yrkeslärare, komvuxlärare, modersmålslärare och fritidspedagoger
              ska kunna bli legitimerade. Detta behöver förstås utredas vidare
              för att vi ska kunna se vilka insatser som krävs för ett sådant
              genomförande.
            </seg>
            <seg n="88883eb4">
              Herr talman! Ett område som har blivit illa behandlat är introduktionsåret.
              Tanken bakom det var mycket god. Det skulle bestå av såväl praktik
              som handledning och lärande. Som sådant hade det god potential
              att vara en bra start för en lärare. Det fanns en stor nyfikenhet
              på introduktionsåret utomlands, inte minst i föregångslandet Finland.
              Det framkom när utbildningsutskottet besökte övningsskolan i Helsingfors.
              Där gillade man idén, och de var väldigt nyfikna på hur genomförandet
              skulle fungera. Men finnarnas nyfikenhet har nog förbytts i besvikelse,
              liksom det har gjort hos många lärarstudenter. Examensbevis, som
              är en förutsättning, delas inte ut i tid. I stället för att få
              en flygande start hindras lärarstudenterna i början av sitt yrkesliv.
              Ansvaret har skjutits över på huvudmännen. Introduktionsåret,
              som skulle vara en självklar del av lärarutbildningen, har på
              alltför många platser blivit en förlängd provanställning i stället
              för ett nationellt ansvar inom utbildningen.
            </seg>
            <seg n="23cc90d1">
              Regeringens misslyckande med att hantera introduktionsår för
              alla blivande lärare gör att det i dagsläget är rimligt att inte
              ställa det som krav för legitimation.
            </seg>
            <seg n="8ba3f6f7">
              Herr talman! I dag ser vi effekterna av regeringens förhastade
              och oövertänkta hantering av legitimationsbeslutet. Kortsiktigheten
              kritiseras från flera håll. Det är beklagligt att regeringen har
              behandlat landets lärare så här. Det är inte ansvarsfullt mot
              en verksamhet som är så viktig inte bara för barnens framtid utan
              för hela landets framtid.
            </seg>
            <seg n="fbb0d660">
              Hur kunde så goda intentioner få lov att pressas igenom så förhastat?
              Vi socialdemokrater menar att det finns viktiga lärdomar att dra
              av regeringens många misslyckanden med legitimationsreformen.
              Därför bör regeringen komma tillbaka till riksdagen med en utvärdering
              av hur legitimationsreformen har implementerats och rapportera
              vilka slutsatser man drar av varför det gått så snett.
            </seg>
            <seg n="229603ae">
              Herr talman! Regeringens utbildningspolitik präglas av kortsiktighet
              och, skulle jag vilja säga, hafsverk. I stället för att lyssna
              på dem som har kunskap och först reda ut förutsättningarna i en
              ny fråga spikar regeringen snabbt ihop en lösning utan att lyssna
              till forskare och lärare i skolan. Samma sak hände alldeles nyligen
              när förslaget kom om att åtgärdsprogram ska förbehållas elever
              vars föräldrar har kraft och kompetens att själva ställa krav
              på skolan.
            </seg>
            <seg n="41b7ea65">
              Det är ett förslag som är uppenbart osynkat med skolans problem
              med ökande brister i fråga om likvärdighet. Det är helt på tvärs
              mot behovet av kompensatoriska åtgärder för elever som har större
              behov. Detta blev naturligtvis hårt kritiserat både i och utanför
              skolvärlden. Det borde utbildningsministern ha begripit innan
              han lade fram förslaget.
            </seg>
            <seg n="22a28534">
              Landets utbildningsminister, herr talman, framhåller gärna att
              han har ett militärt förflutet. Det må så vara. Inom skolpolitiken
              har han blivit återtågens general.
            </seg>
          </u>
          <note type="speaker" n="6ccec072">
            Anf. 2 MICHAEL SVENSSON (M):
          </note>
          <u who="michael_svensson_3bc5cb" xml:id="i-ebcade9d73586c80-0" n="304bba53">
            <seg n="802ee142">
              Herr talman! Ibland är det lätt att följa oppositionens politik
              och förslag. Ibland finns det en samsyn, ibland inte. I denna
              fråga, herr talman, förstår vi inte så mycket, inte åhörarna heller,
              tror jag. Jag önskar att debatten kunde vara lika klar och klargörande
              som mitt och talmannens hemmalags, Falkenbergs FF, seger över
              Ängelholm i helgen. Men så är det inte riktigt.
            </seg>
            <seg n="981ea64c">
              Här diskuterar vi för femte eller sjätte gången en stor och viktig
              reform där det finns stor samsyn. Det har funnits initiala problem
              – det ska medges. Nu är man i kapp, och beslutsfattare på olika
              nivåer verkar känna stor tilltro till reformen.
            </seg>
            <seg n="8b80a838">
              Men, herr talman, det är kanske detta som kallas att slå in öppna
              dörrar eller plakatpolitik. Efter det att lärarfacken propagerade
              för legitimation hade dåvarande regering 14 år på sig. Nu vill
              man att regeringen ska påskynda reformen och komma med en utvärdering.
            </seg>
            <seg n="020f4cfc">
              Riksdagen har bestämt att endast legitimerade lärare eller förskollärare
              med en viss behörighet ska bedriva och ansvara för undervisningen
              i skolväsendet. Vi delar, liksom tidigare, regeringens bedömning
              i propositionen Legitimation för lärare och förskollärare , att
              det bara är lärare och förskollärare som ska omfattas av legitimationskravet.
            </seg>
            <seg n="5bd1d851">
              Samtliga kategorier omfattas redan i dag av legitimationsreformen.
              För lärare inom kommunal vuxenutbildning, komvux, gäller samma
              krav på legitimation och behörighet som för motsvarande nivå och
              i motsvarande ämne i grundskolan eller gymnasieskolan. Lärare
              i yrkesämnen eller modersmål har samma möjligheter som lärare
              i andra ämnen att erhålla legitimation. Däremot ställs det inte
              krav på legitimation och behörighet för dessa lärare. Fritidspedagoger
              har också möjlighet att få legitimation och behörighet genom att
              delta i lärarfortbildning.
            </seg>
            <seg n="51c68080">
              Vi delar uppfattningen i den nämnda propositionen, att det av
              praktiska skäl är befogat att inte ställa upp krav på legitimation
              och behörighet för vissa grupper. Det vore önskvärt, men när det
              gäller till exempel yrkes- och modersmålslärare skulle sådana
              krav försvåra rekryteringen av lärare, då tillsvidareanställning
              av obehöriga lärare inte skulle vara möjlig. Det skulle ytterligare
              förvärra en redan bekymmersam situation när det gäller tillgången
              på lärare inom dessa ämnen.
            </seg>
            <seg n="45356d3c">
              Herr talman! Vi vill dessutom betona att en legitimerad lärare
              alltid har företräde framför en lärare som saknar lärarutbildning
              och legitimation, om det inte finns något särskilt skäl med hänsyn
              till eleverna. Vi vill också påminna om de statliga satsningar
              som möjliggör för redan yrkesverksamma lärare utan lärarexamen
              att få en sådan examen, vidareutbildning av lärare, och för lärare
              som har lärarexamen men saknar behörighet i ämnen som de undervisar
              i att få sådan behörighet.
            </seg>
            <seg n="1f7a1c83">
              För fritidspedagoger med en examen inriktad mot fritidshem eller
              mot förskola och fritidshem finns möjlighet till kompletterande
              utbildning inom ramen för satsningen Lärarlyftet II för att få
              legitimation och behörighet att undervisa i praktisk-estetiska
              ämnen i årskurs 1–6.
            </seg>
            <seg n="ae73e95d">
              Vi menar, herr talman, att det i nuläget är rätt att koncentrera
              arbetet och resurserna på legitimeringen av lärare och förskollärare
              och inte på utredningen av en fråga som nyligen har utretts och
              beslutats. En ny utredning i detta skede skapar endast ytterligare
              osäkerhet och inte fler legitimerade lärare.
            </seg>
            <seg n="8c47a656">
              Må Don Quijotes ande vila i frid. Med det anförda anser jag att
              motionen bör avstyrkas.
            </seg>
          </u>
          <note type="speaker" n="80f07381">
            Anf. 3 CECILIA DALMAN EEK (S) replik:
          </note>
          <u who="cecilia_dalman_eek_f903b9" xml:id="i-76c2048c17cab60c-1" n="b2002f85">
            <seg n="86b77bc5">
              Herr talman! Du talar om Don Quijote, Michael Svensson. Det är
              inte lite fräckt. Den 16 maj i år debatterade du och jag lärarlegitimationen
              här i kammaren. Då berättade jag om Karin i Värmdö, en prisbelönt
              och erkänt skicklig lärare, som på grund av att hon missat en
              enda kurs skulle få plugga i två år utan att få möjlighet till
              tjänstledighet på de villkor som skulle krävas för att hon skulle
              klara detta. Karin finns inte kvar i skolan. Hon är inte ensam.
            </seg>
            <seg n="586578ca">
              Och du talar du om Don Quijote. Är det inte rimligt att faktiskt
              lära sig av de misstag som har gjorts? Vi skulle väl kunna komma
              överens om att det är det, oavsett vem av oss som gör dem? Nu
              är det regeringen som är ansvarig. Då vore det rimligt att man
              tar det ansvaret. Det här handlar inte om att utreda samma sak
              igen. Det handlar om att utvärdera en stor reform och komma tillbaka
              och berätta hur det skulle kunna göras bättre nästa gång.
            </seg>
            <seg n="af66b70d">
              Vore det inte ganska rimligt att ta reda på vad regeringen har
              gjort som har blivit dåligt? Man skulle faktiskt också kunna berätta
              om då regeringen har gjort något bra. Varför vill du inte berätta
              för Karin att ni har dragit lärdom av det som blev fel, som drabbade
              henne och som drabbade andra?
            </seg>
          </u>
          <note type="speaker" n="f53a3e10">
            Anf. 4 MICHAEL SVENSSON (M) replik:
          </note>
          <u who="michael_svensson_3bc5cb" xml:id="i-ebcade9d73586c80-1" n="304bba53">
            <seg n="b642a407">
              Herr talman! Vi hoppas naturligtvis att varje politiker, oavsett
              färg och regering, drar lärdom av eventuella misstag i de reformer
              man genomför. Reformer behöver anpassas. Det värsta i politiken
              är ju när det kommer in prestige. Vi menar att man ibland ska
              kunna backa. Man ska kunna anpassa och justera.
            </seg>
            <seg n="b0943382">
              När jag pratar om Don Quijote tänker jag inte på lärarnas kamp
              för sina elever och på vår kamp för en bättre skola utan på Socialdemokraternas
              debatt i dag. Man slåss mot väderkvarnar, precis som Don Quijote
              gjorde.
            </seg>
            <seg n="1b1f77e4">
              Cecilia Dalman Eek vill gärna ha en allmän skoldebatt. Nu pratar
              vi om vissa ändringar av reformen. Det tycker jag att vi ska hålla
              oss till.
            </seg>
            <seg n="51a4aadd">
              Man kan möjligtvis tillägga att Skolverket naturligtvis inte
              förutsåg alla de bekymmer som skulle komma i och med alla gamla
              examina som skickades in. Den lärdomen har vi dragit. Vi trodde
              att 80–90 procent skulle skicka in det här via nätet. Man skickade
              in papper i stället. Det är klart att det tog oerhört lång tid.
              Nu är Skolverket i stort sett i mål. Man har legitimerat de flesta
              lärare. Den 1 december träder reformen i kraft.
            </seg>
          </u>
          <note type="speaker" n="39acadf3">
            Anf. 5 CECILIA DALMAN EEK (S) replik:
          </note>
          <u who="cecilia_dalman_eek_f903b9" xml:id="i-76c2048c17cab60c-2" n="b2002f85">
            <seg n="940cb3d2">
              Herr talman! Självklart är det bra att man gör de förändringar
              som behövs för att lärarnas situation ska bli bättre, men under
              den tid som regeringen har valt att hasta igenom reformen har
              mycket illa hänt.
            </seg>
            <seg n="d8f26eb1">
              Utredaren föreslog att man skulle börja med en genomförandetid
              på åtta år. Regeringen valde fyra. Det är ett exempel på att man
              faktiskt har beslutat sig för att hasta igenom det. Jag menar
              att det har påverkat, inte därför att jag själv säger det, utan
              därför att många av landets lärare berättar det.
            </seg>
            <seg n="7b384377">
              Det är inte Skolverket som gör fel när lärare i dag får behörigheter
              som de över huvud taget inte är utbildade för. Den förordning
              som är beslutad är så snårig att den ger det här resultatet, som
              inte är önskat.
            </seg>
            <seg n="d57ab76a">
              Återigen: Finns det inte rimliga skäl att återkomma i lugn och
              ro och redovisa vad som blev fel? Nu är vi här med en proposition
              som åtgärdar en del saker. Det är bra. Kan man inte dra lärdom
              av det som blev fel? Varför vill du inte göra det?
            </seg>
          </u>
          <note type="speaker" n="e3fc52fb">
            Anf. 6 MICHAEL SVENSSON (M) replik:
          </note>
          <u who="michael_svensson_3bc5cb" xml:id="i-ebcade9d73586c80-2" n="304bba53">
            <seg n="bb1e66d5">
              Herr talman! Nu är inte bilden och verkligheten så enkel som
              Cecilia Dalman Eek försöker göra gällande. Vi får höra gång på
              gång i debatten att resultaten i den svenska skolan har gått ned
              sedan 2006. Men varför inte vara ärlig och säga att de började
              gå ned redan kring år 2000? Och det grundade sig förmodligen i
              de missriktade reformer som gjordes med början 1989.
            </seg>
            <seg n="2d489188">
              Det vi ser nu är att söktrycket ökar på lärarutbildningarna.
              Vi ser att det finns vissa positiva resultat för fjärdeklassarna,
              och vi hoppas naturligtvis på att få se fler positiva resultat.
            </seg>
            <seg n="5d6a722a">
              Vi har nu sjösatt – lite grann beroende på hur man räknar – tio
              till elva skolreformer. Det är den största reformeringen av svensk
              skola i modern tid – i stort sett sedan allmän folkskola infördes
              1842. Vi tror att de kommer att ge resultat.
            </seg>
          </u>
          <note type="speaker" n="b47de052">
            Anf. 7 JABAR AMIN (MP):
          </note>
          <u who="jabar_amin_5d3f98" xml:id="i-23d4b6149905c7b7-0" n="64892781">
            <seg n="f336d9fe">
              Herr talman! Det normala när reformer genomförs är att en reform
              genomförs, sedan väntar man ett par år och därefter utvärderar
              man reformen. Det är det normala.
            </seg>
            <seg n="aeb11540">
              Föregående talare, Alliansens representant Michael Svensson,
              sade att vi är här för femte eller sjätte gången och diskuterar
              legitimationsfrågan. Javisst! Men varför är vi här för femte eller
              sjätte gången och diskuterar samma reform? Det är för att ni har
              misskött den. Ni har varit tvungna att ta till reträtt efter reträtt
              under ett och ett halvt till två års tid. Det är därför.
            </seg>
            <seg n="76ed4fda">
              Ni är så fräcka så att ni säger att det är Skolverkets fel, som
              om Skolverket inte tror att man ska göra si eller så. Det är fräckt
              att skylla på en myndighet. Det är alltid regeringens ansvar när
              ni tvingas att för femte eller sjätte gången backa i fråga efter
              fråga på grund av en dåligt genomförd och hemmasnickrad reform.
            </seg>
            <seg n="01de9fc0">
              Nu har verkligheten hunnit i kapp er i Alliansen – nu för sjätte
              gången, Michael Svensson. Kritiken mot regeringen har varit massiv.
              Den har funnits från fackliga företrädare, från lärare, från forskare
              och från olika politiska partier. Om ni inte lyssnar på någon
              av dem borde ni i alla fall lyssna på er egen myndighet, Skolverket,
              som gång efter gång varnat för de negativa konsekvenser som reformen
              får om den genomförs på ett undermåligt sätt.
            </seg>
            <seg n="3d0b852f">
              Våren 2011 diskuterade vi reformen för första gången. När skulle
              den genomföras? Vi från Miljöpartiet sade att reformen är bra
              i fråga om en lärarlegitimation men att den är illa genomarbetad.
              Därför måste förslaget återremitteras så att reformen kan genomföras
              på ett bra sätt.
            </seg>
            <seg n="2233e969">
              Svaret blev att reformen har 24 karats kvalitet. Den är världsbäst.
              Och nu är vi här för femte eller sjätte gången, Michael Svensson,
              och diskuterar samma fråga. Sanningen har hunnit i kapp er. Man
              kan lugnt påstå att det har blivit en cirkus för regeringen.
            </seg>
            <seg n="c6b26f68">
              Lärarlegitimationsreformen skulle enligt regeringens planer ha
              trätt i kraft den 1 juli 2012. Men Skolverket larmade snart och
              sade att det inte går eftersom arbetet är mer tidskrävande än
              vad regeringen lekmannamässigt hade räknat med. Så blev lärarlegitimationsreformen
              försenad med nästan ett och ett halvt år.
            </seg>
            <seg n="aa5f5a02">
              Inte nog med det kom snart nästa smäll. I oktober förra året
              kom Skolverket med det beska beskedet att de anslagna medlen inte
              räcker till för hanteringen av lärarlegitimationen. De 75 miljoner
              som hade anslagits från början fick bli 145 miljoner.
            </seg>
            <seg n="df291b52">
              I juni i år kom ett nederlag till. Regeringen envisades med –
              trots våra protester – att i samband med att lärarlegitimationsreformen
              genomfördes kräva att legitimationen ska utfärdas först efter
              att den nyutexaminerade läraren har fullgjort en introduktionsperiod
              om ett år. Även i denna fråga har regeringen fått gå till reträtt,
              och nu gör regeringen exakt så som vi hade tänkt från början,
              nämligen att lärarlegitimation ska utfärdas redan i samband med
              examen från lärarutbildningen.
            </seg>
            <seg n="38111ffe">
              Nu har regeringen fått ta emot massiv kritik och backat från
              idén om att endast formell behörighet räknas. Regeringen föreslår
              nu – äntligen – att även utbildade lärare med gedigen erfarenhet
              av undervisning i ett särskilt ämne ska få sin kompetens validerad
              och därmed bli behörig att undervisa i ämnet. Detta har Miljöpartiet
              sagt länge. Om regeringen hade lyssnat inte bara på oss utan också
              på experter och fackliga företrädare hade inte tiotusentals lärare
              behövt ansöka om legitimation igen till en kostnad av upp till
              100 miljoner för Skolverket.
            </seg>
            <seg n="b4f20d40">
              Eftersom regeringen envisades med att validering inte kan komma
              i fråga har många huvudmän och enskilda lärare investerat mycket
              pengar i att läsa in formell behörighet. Nu backar regeringen
              efter att många lärare och huvudmän har lagt ut pengar i något
              som inte alltid har behövts.
            </seg>
            <seg n="4a349400">
              Herr talman! Regeringens usla hantering av frågan är inget annat
              än skandal. Dessa märkliga krumbukter och denna ständiga fram-och-tillbaka-mentalitet
              skapar ryckighet i skolan, vilket ger upphov till osäkerhet och
              oro. Hur ska huvudmän, lärare och elever i fortsättningen veta
              vilka regler som kommer att ligga fast och vilka regler som snart
              kommer att ryckas upp? Vi är kanske tillbaka efter ett tag, för
              en sjunde gång, Michael Svensson, för att rätta till något. Kanske
              denna gång eller nästa gång handlar om att ge behörighet även
              till fritidspedagoger.
            </seg>
            <seg n="0336b69c">
              Det går inte att planera skolverksamhet om förutsättningarna
              hela tiden ändras. I fortsättningen måste regeringen börja tänka
              efter innan den ena halsbrytande reformen efter den andra sjösätts.
              Framför allt måste regeringen börja lyssna på andra. Om regeringen
              inte lyssnar på oppositionspartierna finns det fackliga företrädare,
              Skolverket och forskarvärlden att lyssna på och lära av.
            </seg>
            <seg n="8e050205">
              Herr talman! I mars 2011 fattade riksdagen beslut om lärarlegitimation.
              Bara nio månader senare kom en av regeringens första reträtter.
              I samband med införandet av lärarlegitimationen deklarerade regeringen
              att fritidspedagogerna inte får ansvara för den verksamhet de
              leder i fritidshemmen. Men protesterna och det faktum att alla
              började inse orimligheten i idén tvingade regeringen till reträtt.
              I våras meddelade regeringen att man har ändrat sig och går med
              på att fritidspedagogerna får ansvar för den verksamhet de leder
              i fritidshemmen.
            </seg>
            <seg n="4a222378">
              Men fortfarande, herr talman, vägrar regeringen att ge fritidspedagogerna
              rätt till legitimation. Det anser vi är fel. Vi har krävt, och
              vi fortsätter att kräva, att regeringen löper linan ut och ger
              även fritidspedagogerna rätt till lärarlegitimation.
            </seg>
            <seg n="f983efcb">
              Herr talman! Jag står bakom våra reservationer, men för tids
              vinnande yrkar jag bifall till reservation 3.
            </seg>
          </u>
          <note type="speaker" n="d10a2de3">
            Anf. 8 MICHAEL SVENSSON (M) replik:
          </note>
          <u who="michael_svensson_3bc5cb" xml:id="i-ebcade9d73586c80-3" n="304bba53">
            <seg n="f3328efd">
              Herr talman! Det verkar som att också Jabar Amin har tagit starka
              intryck av Cervantes. Du pratar om skandal. Är inte det lite överord?
              Jag tror att det ordet har en helt annan innebörd för greker,
              italienare och spanjorer än när vi diskuterar vissa ändringar
              och justeringar av lärarlegitimationsreformen i Sverige.
            </seg>
            <seg n="d360c8e3">
              Jag begärde replik enbart för att klargöra att jag inte har skyllt
              ifrån mig på Skolverket och sagt att det är deras fel. Däremot
              sade jag att Skolverket inte kunde förutse de problem som uppkom
              när alla gamla examina skickades in. Bland annat av den anledningen
              anslog regeringen mer pengar, från 75 till 145 miljoner kronor,
              vilket Jabar Amin mycket riktigt refererade till.
            </seg>
            <seg n="c6344a9e">
              Jag vill avsluta med ett par frågor.
            </seg>
            <seg n="41964eb2">
              Fråga 1: Står Jabar Amin bakom huvuddelen i lärarlegitimationsreformen?
            </seg>
            <seg n="eee1da7b">
              Fråga 2: Finns det någonting bra som regeringen har gjort för
              svensk skola?
            </seg>
          </u>
          <note type="speaker" n="fee3b7e6">
            Anf. 9 JABAR AMIN (MP) replik:
          </note>
          <u who="jabar_amin_5d3f98" xml:id="i-23d4b6149905c7b7-1" n="64892781">
            <seg n="6b9e4ae9">
              Herr talman! Det är inte oppositionen som ska stå till ansvar
              för en illa genomförd politik. Det är den som genomför politiken
              som ska stå till ansvar för den.
            </seg>
            <seg n="088562d2">
              Jag har varit med i riksdagen i över tre år. Inte en enda reform
              har varit så illa skött som legitimationsreformen. Det här är
              femte eller sjätte gången som vi behandlar den. Innan mandatperiodens
              slut kanske vi ska behandla ändringar i den för sjunde eller åttonde
              gången.
            </seg>
            <seg n="05064d7b">
              Ni skyllde visst på Skolverket. De flesta förändringar som ni
              har varit tvungna att göra har inte berott på Skolverket. De har
              berott på att regeringen har haft någon hemsnickrad och dålig
              idé om hur reformen ska genomföras. Det är det som har varit felet.
            </seg>
            <seg n="7fc83c65">
              Forskarvärlden, lärarfacken, lärarna och oppositionen har pekat
              på behovet av en genomtänkt reform innan den ska sjösättas.
            </seg>
            <seg n="84d468bf">
              Som svar på dina frågor: Vi står bakom lärarlegitimationen, men
              den ska genomföras på ett bra sätt från början där så många som
              möjligt involveras. Det gäller lärarfack, forskarvärlden och lärarna,
              om ni nu inte vill dra in oppositionen. Låt era myndigheter och
              forskarvärlden vara med. Och utarbeta en bra reform!
            </seg>
          </u>
          <note type="speaker" n="f6fb8453">
            Anf. 10 MICHAEL SVENSSON (M) replik:
          </note>
          <u who="michael_svensson_3bc5cb" xml:id="i-ebcade9d73586c80-4" n="304bba53">
            <seg n="a278da06">
              Herr talman! Det är underligt att vi har så väldigt olika bild
              av svensk skola. Från det att jag kom med i utbildningsutskottet
              har jag varit ute och rest oerhört mycket både i Halland och i
              övriga landet. Jag har nog aldrig hört så mycket positivt från
              lärare, lärarfack, rektorer om de reformer som har införts och
              som håller på att sjösättas.
            </seg>
            <seg n="3342dcc0">
              Återigen hävdar oppositionen inklusive Miljöpartiet att resultaten
              inte har ökat sedan 2006, när exempelvis den nya lärarutbildningen
              infördes 2011–2012. Det är kanske inte så hemskt konstigt. Men
              vi hoppas att vi nu kommer att få se ganska hyggliga resultat.
            </seg>
            <seg n="1408c315">
              Bilden stämmer inte riktigt. Jag vill återigen påpeka att svensk
              skola är betydligt bättre än vad oppositionen vill göra gällande.
            </seg>
          </u>
          <note type="speaker" n="be690b62">
            Anf. 11 JABAR AMIN (MP) replik:
          </note>
          <u who="jabar_amin_5d3f98" xml:id="i-23d4b6149905c7b7-2" n="64892781">
            <seg n="d40b1042">
              Herr talman! Det är ironiskt att Alliansen nu pratar om en skola
              som är bättre än sitt rykte. Det har vi hävdat hela tiden. Det
              är ni och speciellt Folkpartiet som ju år efter år – fram till
              2006 – har ägnat er åt att svartmåla den svenska skolan.
            </seg>
            <seg n="4d2d85a5">
              Vi har suveräna lärare. Vi har en suverän värdegrund. Vi har
              ett skapande som är suveränt. Vi har elever som är duktiga på
              problemlösning.
            </seg>
            <seg n="d9517be6">
              Nu pratar jag inte om oppositionens skuld eller icke skuld. Nu
              diskuterar vi inte allmänt hela skolan. I dag diskuterar vi legitimationsreformen,
              och vi är här för femte, sjätte gången och gör justeringar. Det
              är det som jag kallar för skandal.
            </seg>
            <seg n="d22e41d9">
              Om vi blev tvungna att behandla och justera varje reform fem
              eller sex gånger, hur skulle det då bli? Cirkus, det är vad det
              blir.
            </seg>
          </u>
          <note type="speaker" n="de728fd7">
            Anf. 12 TINA ACKETOFT (FP):
          </note>
          <note n="7898eada">
            Herr talman! Låt mig börja med att yrka bifall till förslaget
            i betänkandet förutom under punkt 2 och avslag på motionerna.
          </note>
          <u who="tina_acketoft_74474c" xml:id="i-719a70e0190e9916-0" n="bbf8abdb">
            <seg n="c79f39fd">
              Jag tycker om passion i politiken. Jag tycker också om när man
              håller sig till vad politiken faktiskt har inneburit. När man
              säger att vi i Folkpartiet svartmålar skolan skär det ganska hårt
              i hjärtat. Nej, vi har inte svartmålat skolan. Däremot har vi
              varit allvarligt upprörda över de ständigt sjunkande resultat
              som svensk skola har uppvisat. Om man inte är upprörd över det
              kan det ifrågasättas vad man ska göra i utbildningsutskottet.
            </seg>
            <seg n="6f0d96e4">
              Läraryrket är ett av de absolut viktigaste vi har. Det lägger
              grunden för varje ny generation, för varje enskild medborgare.
              Det är i klassrummen som klassresan borde starta. Men tyvärr har
              alldeles för få valt att bli lärare under decennier i Sverige.
              Läraryrkets status är därför en viktig del i det reformpaket som
              skolan nu genomgår. Paketet innebär en ny lärarutbildning, karriärreform
              med högre löner, Lärarlyftet I och II, lärarlegitimation samt
              en avbyråkratisering av läraryrket med mer fokus på undervisning.
              Lägg därtill årets löneavtal för lärarkåren som också har varit
              ett framsteg i att uppvärdera yrket.
            </seg>
            <seg n="f7dffa58">
              Nu visar siffrorna att söktrycket till lärarutbildningen ökar
              med 27 procent jämfört med förra året. Söktrycket har faktiskt
              ökat med 35 procent sedan 2006 när Socialdemokraterna med Miljöpartiets
              hjälp fortfarande styrde. Det är en mycket kraftig ökning som
              tydligt visar att vår politik ger resultat. Att fler nu väljer
              att söka sig tillbaka till läraryrket är helt avgörande för att
              höja kunskapsresultaten i svensk skola.
            </seg>
            <seg n="05f0df78">
              Vi är på rätt väg. Det är mycket kvar att göra för att höja läraryrkets
              status. Bland annat att se till att vi får ett fungerande system
              med lärarlegitimationerna, dess utvärderingar och utfärdanden.
            </seg>
            <seg n="168c61ca">
              Till skillnad från Jabar Amin tror jag att alla system inte bara
              kan behöva utvecklas, jag tror också att alla system måste utvärderas
              och justeras om det behövs. Jag vill inte vänta några år och se.
              Upptäcker vi tillsammans med lärarfacken och lärarna att det bör
              göras justeringar är det vår skyldighet att i denna kammare fatta
              sådana beslut.
            </seg>
            <seg n="b6e81ac5">
              I det betänkande vi nu debatterar, Vissa bestämmelser om legitimation
              och behörighet för lärare och förskollärare , har vi att ta ställning
              till ett par sådana förslag till justeringar, men också till ett
              par motioner från oppositionen med invändningar i sak. Där gör
              vi helt enkelt olika bedömningar av vad som är bäst väg att gå
              för att få bäst resultat i svensk skola.
            </seg>
            <seg n="ab6231c5">
              Kravet på undervisning i fritidshemmen förtydligades i den nya
              skollagen och läroplanen – 2011 – och det är därför som det nu
              också utbildas lärare och förskollärare med en sådan inriktning
              i stället för fritidspedagoger. I de nya lärarutbildningarna finns
              alltså inte begreppet fritidspedagog; i stället utbildas grundlärare
              med inriktning på fritidshem. En sådan lärare kommer efter ansökan
              att kunna få legitimation och vara behörig för undervisningen
              i fritidshemmet och i ett eller ett par ämnen i årskurs 1–6.
            </seg>
            <seg n="83dcf90f">
              För fritidspedagoger med en examen inriktad på fritidshem eller
              mot förskola och fritidshem finns möjlighet till kompletterande
              utbildning genom Lärarlyftet II för att få legitimation och behörighet
              att undervisa i årskurs 1–6 eller som förskollärare.
            </seg>
            <seg n="68110d43">
              Dessutom ska den som har en högskoleutbildning som är avsedd
              för arbete som fritidspedagog eller motsvarande få bedriva och
              ansvara för undervisning i fritidshemmet, trots att han eller
              hon inte är legitimerad och behörig för undervisningen.
            </seg>
            <seg n="13593097">
              En legitimerad lärare har alltid företräde framför en lärare
              som saknar utbildning och legitimation. Inom vissa lärargrupper
              finns det helt enkelt inte tillräckligt många legitimerade och
              behöriga lärare i dag. Det går inte att trolla med knäna även
              om jag önskar att vi så kunde. Det finns därför behov av en möjlighet
              att under vissa förutsättningar göra avsteg från kravet på legitimation.
            </seg>
            <seg n="5ed09396">
              Om det inte finns någon annan att tillgå inom huvudmannens organisation
              som uppfyller kraven för legitimation eller om det finns något
              annat särskilt skäl med hänsyn till eleverna eller barnen, får
              enligt skollagen en annan lärare eller förskollärare bedriva undervisning.
              Man ska vara lämplig att bedriva undervisningen och i så stor
              utsträckning som möjligt ha en utbildning som motsvarar den utbildning
              som är behörighetsgivande. Då får man bedriva undervisning under
              högst ett år i sänder.
            </seg>
            <seg n="bcc487b9">
              Den som ska undervisa i modersmål, ett yrkesämne, individuella
              kurser eller orienteringskurser i kommunal vuxenutbildning får
              anställas utan tidsbegränsning om det saknas sökande som har legitimation
              – om det saknas sökande som har legitimation – och om den sökande
              har tillräcklig kompetens och är lämplig.
            </seg>
            <seg n="e132134f">
              Herr talman! Modersmål ligger mig av personliga skäl varmt om
              hjärtat. När det gäller lärare som ska undervisa i modersmål bör
              det finnas möjlighet för huvudmännen att, när det är nödvändigt,
              göra avsteg från huvudregeln. Detta är inte för att alliansregeringen
              anser att det inte är viktigt med modersmål, tro mig, utan det
              är för att vi vet att det råder en extremt stor brist på modersmålslärare
              som är utbildade.
            </seg>
            <seg n="acfd8ac8">
              Regeringen har presenterat ett antal åtgärder för att förstärka
              just modersmålsundervisningen generellt och minoritetsspråken
              speciellt, för där har vi ett särskilt ansvar. Till exempel fick
              Helsingforss universitet, Södertörns högskola och Umeå universitet
              i fjol i uppdrag att bygga upp ämneslärarutbildning i romani chib,
              finska, meänkieli och samiska i syfte att på längre sikt tillgodose
              en kontinuerlig tillgång på lärare. Till det kommer ett antal
              åtgärder för att trygga tillgången på lärare på kort sikt, till
              exempel genom validering av kunskaper, tillgodoräknande av tidigare
              utbildning, distansundervisning och deltidsstudier.
            </seg>
            <seg n="b16ca43b">
              Herr talman! I två motioner efterfrågas en utvärdering av legitimationsreformens
              genomförande. Det känns som déjà vu. Visst debatterade vi detta
              redan förra gången frågan var uppe. Regeringen har i en tidigare
              skrivelse våren 2013 redovisat sin kontinuerliga uppföljning av
              arbetet med legitimationsreformen och en finansieringsplan för
              arbetet med legitimationsreformen och har gett Skolverket i uppdrag
              att förbereda hanteringen av legitimationsärenden inför kommande
              ändringar. Vad mer önskar man från oppositionens håll?
            </seg>
            <seg n="0dfd2533">
              Med det, herr talman, skulle man kunna gå in på att oppositionen
              vill att riksdagen tillkännager för regeringen att regeringen
              bör återkomma till riksdagen med en plan för hur fler yrkesgrupper
              ska legitimeras. Men som föregående talare, min kollega från Moderaterna,
              redan har påpekat är alla de grupper som nämns redan omfattade
              av legitimationsreformen.
            </seg>
            <seg n="44193d0d">
              Nu tror jag att vi behöver koncentrera arbetet och resurserna
              på legitimeringen av lärare och förskollärare och inte på ytterligare
              utredningar i en fråga som dessutom nyligen har beslutats och
              som har utretts färdigt.
            </seg>
            <seg n="71e8cb8e">
              Herr talman! Vi debatterar frågor som rör lärarlegitimationsreformen.
              Från alliansregeringen har man under åren sedan 2006 verkligen
              satt fokus på viktiga utbildningsfrågor. Vi har på olika sätt
              arbetat för att stärka lärarprofessionen. Lärarlyftet var en av
              de första insatser och stora reformer som gjordes. En annan del
              har varit den nya lärarutbildningen och karriärtjänsterna, som
              vi relativt nyligen beslutade om, och så lärarlegitimationsreformen.
              Det är en viktig reform för kvalitet. Men det är också viktigt
              att den sätts i sitt sammanhang. Från oppositionen får vi höra
              att det antingen går för fort eller så går det för långsamt. Det
              är väl oppositionens möjlighet att kritisera utifrån den dagsform
              man befinner sig i.
            </seg>
            <seg n="22220735">
              När det handlar om den här reformen tycker jag att mina allianskolleger
              Michael Svensson och Tina Acketoft väldigt väl gått igenom de
              förändringar som föreslås i propositionen, och därför väljer jag
              att inte göra det utan hänvisar till deras anföranden.
            </seg>
            <seg n="f4f0ab45">
              Jag vill påpeka ett par saker som jag tycker är oerhört viktiga
              att nämna. Från alliansregeringens sida arbetar man för att de
              reformer och de förslag som arbetas fram är grundligt förarbetade.
              Men vi har inte den prestigen att vi sedan när olika reformer
              genomförs inte kan göra justeringar, för det handlar om att vårda
              och värna reformen.
            </seg>
            <seg n="1aba9dad">
              Jag skulle säga att det var få som kunde förutse den oerhörda
              komplexitet som visade sig vid genomförandet. Jag ska inte räkna
              upp alla de olika frågor som yppade sig; det finns ingen anledning
              att skylla på något speciellt. Det gick inte att fullt ut förutse
              alla komplikationer. Därför måste vi vara beredda att göra justeringar.
            </seg>
            <seg n="b915d1cc">
              Jag är glad för de förtydliganden som gjorts. Jag är bedrövad
              över att man sprider en felaktig bild av att det inte skulle vara
              möjligt för en del yrkesgrupper att få legitimation. De omfattas,
              precis som föregående talare sade i debatten, av legitimationsreformen,
              men inte fullt ut så att det krävs att man ska vara legitimerad
              för att kunna arbeta.
            </seg>
            <seg n="80fbdb14">
              Det är viktigt att vi tydliggör hur arbetet bör ske, ser om det
              finns brister av något slag och hur man kan stärka det så att
              man ändå får en hög kvalitet i alla delar av det svenska skolväsendet.
              Detta har tydliggjorts på olika sätt i den proposition som vi
              debatterar i dag.
            </seg>
            <seg n="4e7304d8">
              Miljöpartiet tycker från sin sida att det är ett lapptäcke. Det
              är väl rart med den typen av hemslöjdsbilder. Men att man samtidigt
              vill sy på ett antal andra lappar i det här lapptäcket förvånar
              mig. Det blir en viss skevhet när det gäller hur det kommer att
              fungera.
            </seg>
            <seg n="f3548f8f">
              Från Centerpartiets sida vill jag säga att vi tycker att det
              är oerhört viktigt att vi på många olika sätt flyttar fram möjligheterna
              för lärare. Vi känner en tillit till läraryrket, och vi vill arbeta
              för läraryrkets status. Lärarlegitimationsfrågan är en väsentlig
              del för att belysa vikten av riktigt duktiga lärare i den svenska
              skolan. Vi anser att varje elev ska få de bästa möjligheter för
              att nå goda resultat och sin fulla potential. Därför vill jag
              säga att detta inte är någon liten detalj, inte en särfråga, utan
              det hänger ihop med Alliansens hela utbildningspolitik. Det är
              inget lapptäcke utan ett helhetstänk för att stärka kvaliteten
              i den svenska skolan.
            </seg>
          </u>
          <note n="990ffbe2">
            Anf. 13 ULRIKA CARLSSON i Skövde (C):
          </note>
          <note n="ec9ce8b9">
            Jag yrkar bifall till förslaget i betänkandet, förutom på punkt
            2, och yrkar avslag på motionerna.
          </note>
          <note type="speaker" n="82960762">
            Anf. 14 JABAR AMIN (MP) replik:
          </note>
          <u who="jabar_amin_5d3f98" xml:id="i-ab8950a53dfa219f-0" n="64892781" next="i-93bb115fd3ebc38b-0">
            <seg n="49471e66">
              Herr talman! Ulrika Carlsson säger här, och det är anledningen
              till att jag begärde replik, att ingen kunde förutse och att man
              därför gör justeringar. Det är inte sant att ingen kunde förutse.
              Vi förutsåg vissa saker första gången vi debatterade det här i
              mars 2011. Till exempel sade vi att introduktionsåret bör ingå
              i utbildningen så att när man är färdig ska man kunna undervisa
              utan att gå den vägen. Nu blir regeringen tvungen att rätta till
              detta. Det förutsåg vi.
            </seg>
            <seg n="e1b948b9">
              Vi sade att det är viktigt att kompetens ska kunna valideras
              och inte bara vara formell. Vi sade att det är viktigt att fritidspedagoger
              både får ansvar för den verksamhet de leder och får lärarlegitimation.
              På den senare punkten har regeringen halvbackat. Nu finns det
              ett hopp eftersom ett beslut kommer att fattas i dag på eftermiddagen
              och regeringen kanske får återkomma med förslag till en plan för
              hur fritidspedagoger skulle kunna inkluderas i lärarlegitimationen.
            </seg>
            <seg n="894b727b">
              Med det vill jag säga att det inte är riktigt att säga att ingen
              kunde förutse och att det här är justeringar som är nödvändiga
              på grund av att arbetet inte har löpt på det sätt som man hade
              velat. Redan från början pekade både vi och även andra på behovet
              av ett bra förslag. Det blev det inte. Det här visste regeringen
              redan från början, så det är inte några små justeringar.
            </seg>
          </u>
          <note n="c9522f67">
            Anf. 15 ULRIKA CARLSSON i Skövde (C) replik:
          </note>
          <u who="jabar_amin_5d3f98" xml:id="i-93bb115fd3ebc38b-0" n="64892781" prev="i-ab8950a53dfa219f-0">
            <seg n="34226e09">
              Herr talman! När man citerar andra tycker jag att det är bra
              om man hänvisar till hela citatet. Jag sade så här: Man kunde
              inte förutse den stora komplexiteten i alla delar när det gällde
              hela denna reform. Där har vi visat på ett gott samspel mellan
              departementet och de myndigheter som är ansvariga. Det gäller
              till exempel kostnaderna för reformen, som Jabar Amin nämnde i
              sitt anförande. Det hela byggde på ett antagande om kostnader.
              Men med den stora komplexitet som detta innebar, till exempel
              vilken typ av ansökningar man valde att skicka in, som Michael
              Svensson nämnde, skedde det efter hand vissa justeringar som behövde
              göras.
            </seg>
            <seg n="4ca984e2">
              Vi är helt medvetna om att det har funnits vissa frågor som inte
              har varit fullt utlösta från början, och vi har då varit beredda
              att genomföra reformen och sedan göra vissa justeringar under
              resans gång för att den ska fungera smidigare.
            </seg>
          </u>
          <note type="speaker" n="eba82bb4">
            Anf. 16 JABAR AMIN (MP) replik:
          </note>
          <u who="jabar_amin_5d3f98" xml:id="i-ab8950a53dfa219f-1" n="64892781" next="i-93bb115fd3ebc38b-1">
            <seg n="82229602">
              Herr talman! Jag har ändå lust att fråga Ulrika Karlsson: Varför
              gick ni inte med redan från början när man till exempel hävdade
              att introduktionsåret inte var bra på det sätt som regeringen
              föreslog? Nu backar ni.
            </seg>
            <seg n="d99f7af5">
              Varför gick ni inte med redan från början när man sade att kompetens
              ska kunna valideras? Ni gick inte med, utan ni sade att det var
              bra.
            </seg>
            <seg n="eaff8345">
              Varför gick ni inte med från början på att fritidspedagoger ska
              både få ansvar och få legitimation? Nu halvbackar ni.
            </seg>
            <seg n="7fb5d86f">
              Varför gick ni inte med när vi gick upp här för femte och sjätte
              gången och ville göra exakt det som kritikerna sade redan från
              början? Det är mina frågor till er.
            </seg>
          </u>
          <note n="fe7a3a42">
            Anf. 17 ULRIKA CARLSSON i Skövde (C) replik:
          </note>
          <u who="jabar_amin_5d3f98" xml:id="i-93bb115fd3ebc38b-1" n="64892781" prev="i-ab8950a53dfa219f-1">
            <seg n="23385ea2">
              Herr talman! Mig veterligt har vi inte debatterat lärarlegitimationen
              sex gånger i Sveriges riksdag. Det är möjligt att Jabar Amin räknar
              på ett annat sätt.
            </seg>
            <seg n="a84c46d3">
              När det handlar om de olika delar som denna reform omfattar är
              introduktionsåret, och har varit det från början, rätt tänkt utifrån
              att det är viktigt att vi ser till att nya lärare får en bra introduktion
              in i sitt yrkesliv. Om det sedan krockar med en verklighet som
              ser annorlunda ut, så att man inte kan leva upp till det krav
              som ställts från början – som är en hög målsättning men också
              en viktig del för att hålla en god kvalitet – får vi vara beredda
              att delvis styra om.
            </seg>
            <seg n="4547f061">
              Vi har lyssnat på de frågor som har kommit fram under resans
              gång. Jag delar inte alls den syn som Jabar Amin har, att vi på
              något sätt skulle halvbacka. Det handlar om att vårda och värna
              en reform och göra vissa justeringar för att den ska bli mer lyckosam
              framöver. Där har regeringen varit oerhört lyhörd och har tillsammans
              med myndigheter och lärarfacken lyft fram de delar som sedan måste
              justeras för att reformen ska bli ännu bättre.
            </seg>
            <seg n="7c12970a">
              Det gör att jag i dag kan säga att det är en bra reform, men
              vi kanske behöver justera den ytterligare i någon del för att
              den ska verka fullt ut och för att vi ska stärka kvaliteten i
              den svenska skolan så att alla elever får möjligheter. Men vi
              måste också se till den verklighet som finns när det handlar om
              till exempel de yrkesgrupper som det är svårt att rekrytera till
              så att vi har ett regelverk som gör det möjligt att få bästa möjliga
              lösning för elevernas skull.
            </seg>
          </u>
          <note type="speaker" n="8e70b179">
            Anf. 18 CARINA HERRSTEDT (SD):
          </note>
          <u who="carina_herrstedt_910876" xml:id="i-4c8eaff9ef60bd48-0" n="86312eda">
            <seg n="7478a95a">
              Herr talman! Michael Svensson önskade tidigare att debatten skulle
              vara lika klar som Falkenbergs seger mot Ängelholm. Jag skulle
              vilja kontra med att säga att det kanske är lite svårt med tanke
              på att ämnet vi debatterar snarare kan jämföras med mitt hemmalag,
              Landskrona BoIS, det vill säga två steg fram och ett tillbaka.
              Trots det lyckas de hålla sig på rätt sida av strecket, vilket
              jag naturligtvis gratulerar Landskrona BoIS till.
            </seg>
            <seg n="23d51e84">
              Detta kanske i någon mening får symbolisera regeringens arbete
              med legitimationsreformen: två steg fram och ett tillbaka. Vi
              kan naturligtvis välja att se det som en styrka att man inser
              att man måste backa och ta ett steg tillbaka när allt kanske inte
              blev som man hade tänkt från början. Eller också kan vi välja
              att se det som en brist att man inte tog sig tid att göra det
              rätt från början. Men jag menar att vi är där vi är i dag, och
              vi måste jobba utifrån det. I stället för att träta om vem som
              har gjort vad och varför måste vi blicka framåt och få en lösning
              på detta problem.
            </seg>
            <seg n="f7d79b7e">
              Nu ska jag övergå till det jag tänkte tala om från första början.
            </seg>
            <seg n="d815118c">
              Sverige har halkat efter övriga jämförbara länder i ämneskunskaper.
              Det beror säkert på olika faktorer. Men vad spelar lärarnas kompetens
              och utbildning för roll i denna utveckling? Det är säkert en av
              faktorerna för elevernas resultat. Vi tror, i likhet med många
              andra här i salen, att legitimering av lärare är ett positivt
              steg på vägen. Med detta sagt menar jag inte att det är lärarna
              som bär skulden för de sjunkande resultaten, utan jag är helt
              övertygad om att de i första hand beror på andra faktorer. Det
              får jag säkert tillfälle att återkomma till i en annan debatt.
            </seg>
            <seg n="bd88f414">
              Legitimation av lärare är en reform som vi sverigedemokrater
              har stött från första början, inte utan ett visst mått av entusiasm
              dessutom.
            </seg>
            <seg n="b1453383">
              När legitimationsreformen debatterades i kammaren våren 2011
              konstaterades att Sverigedemokraterna i grund och botten var positiva
              till införandet. Vi ansåg att lärarlegitimationen kunde hjälpa
              till att kvalitetssäkra verksamheterna och öka rättssäkerheten
              för eleverna. Vi hade dock några invändningar mot förslaget.
            </seg>
            <seg n="0ee52245">
              Att det under en övergångsperiod skulle vara svårt att hitta
              legitimerade lärare med rätt kompetens inom vissa delar av skolväsendet,
              inte minst lärare som undervisar i modersmål och yrkesämnen, hade
              vi förståelse för. Men vi menade att det inte var hållbart att
              bygga in undantag i lärarlegitimationen.
            </seg>
            <seg n="694d25e0">
              Vi var också starkt kritiska till att lärare i modersmål och
              yrkesämnen skulle få sätta betyg även om de saknade legitimation,
              annat än under just en övergångsperiod. Vi menade att inga undantag
              från kravet på legitimation skulle tillåtas. En lärarlegitimation
              med en rad undantag skulle riskera att bli mer ett slag i luften
              än vad den verkligen är tänkt som, nämligen ett av många redskap
              avsedda att förbättra och utveckla den svenska skolan.
            </seg>
            <seg n="94a60e02">
              Herr talman! Vi må ha bytt ledamöter i utskottet, men vi står
              fortfarande kvar vid dessa åsikter.
            </seg>
            <seg n="4a4a6f23">
              Under reformens genomförande har problem uppstått som bland annat
              inneburit att vi behövt förlänga övergångsperioden för reformen.
              Eftersom skolan är en av våra största arbetsplatser med över 86
              000 lärare enbart i grundskolan är det inte så konstigt att problem
              och svårigheter uppstår vid en så genomgripande reform som lärarlegitimationsreformen.
              Vi har självklart förståelse för problemens omfattning och natur.
            </seg>
            <seg n="b9181f73">
              Regeringen föreslår i sin proposition en rad permanenta undantag
              för obligatorisk legitimation, och här upphör vi att vara just
              så där entusiastiska som jag pratade om. Legitimationsreformen
              genomfördes för att säkerställa en jämn utbildningskvalitet över
              alla skolor och över hela landet. Det uppnår vi inte om vi ska
              ha en rad undantag. Det är inte bara i vissa ämnen vi vill uppnå
              en jämn utbildningskvalitet.
            </seg>
            <seg n="55165bf6">
              Självklart måste legitimationen anpassas för olika lärarkategorier.
              Att ställa exakt samma krav på en modersmålslärares legitimation
              som för en ämneslärare är kanske inte realistiskt.
            </seg>
            <seg n="4ee27bcd">
              Vi menar dock att någon form av legitimation bör även en betygssättande
              modersmålslärare inneha. Samma argument gäller andra yrkeskategorier
              där undantag föreslås, såsom för yrkeslärare. Vi ska eftersträva
              en jämn och hög utbildningskvalitet, och då måste vi också ha
              någon form av nationell legitimering.
            </seg>
            <seg n="3ae5a802">
              En frivillig yrkeslärarlegitimation ger inte den likvärdighet
              i utbildningen som vi eftersträvar. Just därför bör legitimationen
              vara obligatorisk även för yrkeslärare.
            </seg>
            <seg n="80a0c793">
              Herr talman! För att skapa en jämlik skola med hög kvalitet och
              för att höja statusen för samtliga lärarkategorier och förhoppningsvis
              öka intresset för läraryrket ställer vi oss bakom förslaget att
              regeringen ska ta fram en plan för hur fler lärargrupper ska kunna
              omfattas av reformen.
            </seg>
            <seg n="02624e2b">
              Det är viktigt att poängtera att ett av huvudmålen med Sverigedemokraternas
              skol- och utbildningspolitik är just att skapa en likvärdig och
              rättvis skola. Därför har vi, som jag sade tidigare, hela tiden
              varit mycket tveksamma till att vissa lärargrupper ska tillåtas
              att undervisa utan tidsbegränsning även när de saknar legitimation.
              Vi ser dessa undantag som ett hot mot den likvärdiga och rättvisa
              skolan.
            </seg>
          </u>
          <note n="528b655e">
            Herr talman! Jag avslutar kort och gott med att yrka bifall till
            reservationerna 4 och 5 samt majoritetstexten under punkt 2.
          </note>
          <note type="speaker" n="e0a40af1">
            Anf. 19 ROSSANA DINAMARCA (V):
          </note>
          <u who="rossana_dinamarca_533ec8" xml:id="i-1a2f34620a715978-0" n="34635ad4">
            <seg n="319fd437">
              Herr talman! Låt oss konstatera att frågan om lärarlegitimation
              inte har hanterats särskilt smidigt av regeringen. Det har varit
              en forcerad reform som har fått rättas till i flera omgångar,
              som har sagts här tidigare. Det är också anledningen till att
              vi står här ännu en gång.
            </seg>
            <seg n="c1e67b88">
              Vänsterpartiet har från början ansett att om vi ska ha en lärarlegitimation
              inom utbildningsväsendet ska den naturligtvis gälla all pedagogisk
              personal. Därför är vi väldigt glada över att utskottets majoritet
              tar ett steg i den riktningen när vi nu tillkännager för regeringen
              att den bör återkomma med en plan för hur fler yrkesgrupper ska
              innefattas av lärarlegitimationsreformen.
            </seg>
            <seg n="b11dc4b8">
              Reformen ska syfta till att säkra kvaliteten i skolundervisningen,
              stödja lärarnas karriärutveckling och säkra att eleverna undervisas
              av behöriga lärare.
            </seg>
            <seg n="d9ad863c">
              Behovet av välutbildad personal är inte mindre i fritidshemmen
              än i andra skolformer. Fritidspedagoger omfattas inte av lärarlegitimationsreformen,
              medan lärare i fritidshem med ämnesbehörighet gör det och får
              behörighet i skolämnena.
            </seg>
            <seg n="50a10d03">
              Regeringen föreslår i den nu aktuella propositionen att den som
              har en högskoleutbildning som är avsedd för arbete som fritidspedagog
              eller motsvarande ska få bedriva och ansvara för undervisning
              i fritidshemmet trots att han eller hon inte är legitimerad och
              behörig för undervisningen. Det är bra, men det räcker inte.
            </seg>
            <seg n="bcfa08ab">
              Inte bara skolan utan även fritidshemmen bör bedriva pedagogisk
              verksamhet och bemannas med behörig personal. Om fritidshemmet
              ska komplettera skolan pedagogiskt och grunda sig på just pedagogik
              måste pedagogiken garanteras – inte genom att fritidspedagoger
              ska omskolas till lärare utan genom den befintliga kunskapen i
              just fritidspedagogiken och genom den utbildningen.
            </seg>
            <seg n="b908b677">
              I förskolan har förskolläraren legitimation och därmed ansvar
              för att leda verksamheten, där även andra yrkeskategorier som
              till exempel barnskötare är anställda. Fritidspedagogkompetensen
              är i mångt och mycket identisk med förskollärarens. Skillnaden
              är att fritidspedagogens kompetens är riktad mot den åldersgrupp
              som går på fritidshem, det vill säga 6–12 år, medan förskolläraren
              har kompetens för åldersgruppen 0–6 år. Det är ologiskt att förskolläraren
              är behörig att ansvara för och leda fritidshem medan fritidspedagogen
              inte är det.
            </seg>
            <seg n="59be0f09">
              Fritidshemmets roll har i mångt och mycket stärkts i skollag
              och läroplaner. Det är märkligt att personalens roll och pedagogiken
              då har försvagats. Om vi tror på olika lärandeperspektiv där fritidshemmet
              och skolan är pedagogiska komplement måste legitimation även gälla
              för fritidspedagoger. Dessutom måste fritidspedagogerna utifrån
              sin kompetens också vara de som är ansvariga för och leder fritidshemsverksamheten.
            </seg>
            <seg n="27e0d529">
              Vi anser att fritidspedagoger genom sin utbildning och yrkeserfarenhet
              generellt har tillräckliga kunskaper och färdigheter för att kvalificera
              sig för en lärarlegitimation på samma grunder som andra lärarkategorier.
            </seg>
            <seg n="6a67f7b6">
              Herr talman! Elever ska ha rätt till behöriga lärare oavsett
              vilket program eller ämne de läser. Därför anser vi att även yrkeslärare
              och modersmålslärare ska omfattas av legitimationen.
            </seg>
            <seg n="c726bb3a">
              När det gäller den senare gruppen tillkännagav riksdagen för
              regeringen att den borde återkomma med förslag om hur man skulle
              stärka modersmålsundervisningen generellt men också specifikt
              för romer. Regeringen valde tidigare i år att svara att man inte
              tänkte göra någonting.
            </seg>
            <seg n="fae3ca36">
              Det är allvarligt att regeringen struntar i riksdagens tillkännagivandebeslut.
              Det handlar om respektlöshet mot de beslut vi fattar här, men
              framför allt signalerar det att man inte bryr sig särskilt mycket
              om det ämnet eller om de eleverna trots att man i olika sammanhang
              trycker på vikten av att människor som kommer hit lär sig svenska
              språket. Vi vet att modersmålet då är oerhört viktigt.
            </seg>
          </u>
          <note n="bbcfd858">
            Jag vill härmed yrka bifall till reservationerna 2 och 6.
          </note>
          <note type="speaker" n="2dc2edab">
            Anf. 20 ANNIKA ECLUND (KD):
          </note>
          <u who="annika_eclund_8dbf9a" xml:id="i-1035e0baba6b2766-0" n="d652039d">
            <seg n="6d0086c9">
              Herr talman! Ja, som har sagts är det fjärde eller femte gången
              jag står här och talar om lärarlegitimationen. Dessutom är jag
              sista talare, och då kan man fråga sig vad mer det finns att säga.
              Men eftersom jag tycker att detta är en av de viktigaste frågorna
              och reformerna som regeringen har tagit upp under den här mandatperioden
              och att den är avgörande för om vi ska komma till rätta med de
              sjunkande elevresultaten tänker jag göra ett försök.
            </seg>
            <seg n="1b1bafaa">
              En av orsakerna till elevers sjunkande skolresultat sedan början
              av 90-talet är att man inte brytt sig om att använda sig av rätt
              utbildade lärare. Fram till nu har vi kunnat skicka våra barn
              till en skola utan att veta om den har pedagogiskt utbildad personal
              eller inte.
            </seg>
            <seg n="defaf770">
              Även om alla lärare på en skola har lärarexamen garanterar det
              ändå inte att de är behöriga i de ämnen de undervisar i. Det är
              inte ovanligt att en utbildad lågstadielärare undervisar i matematik
              på högstadiet eller att en lärare som är utbildad för högre åldrar
              ska lära barn att läsa utan att ha utbildning i läsinlärning.
              Det säger sig självt att resultaten blir därefter.
            </seg>
            <seg n="f561413c">
              Situationen jag beskriver har till nu varit vanligare än man
              tror. Huvudmän och rektorer har ganska dålig koll på vad personalen
              har för bakgrund. Det visar hur viktigt det var att vi för två
              år sedan rodde i land beslutet om lärarlegitimationen.
            </seg>
            <seg n="16202119">
              Herr talman! Det jag hittills talat om tror jag att vi är hyggligt
              överens om mellan partierna. Men dagens motioner från oppositionen
              handlar om hur fler, såsom modersmålslärare, yrkeslärare och fritidspedagoger,
              ska erhålla lärarlegitimation. Det kan i och för sig verka logiskt,
              men ibland måste man vara lite pragmatisk också.
            </seg>
            <seg n="ddf01217">
              Åke som bor i Skövde är 52 år och har jobbat som målare hela
              sitt yrkesverksamma liv. På yrkesprogrammet på gymnasiet skriker
              man efter hans kompetens, och Åke är glad att få byta bana och
              pröva något nytt. Han är mycket yrkeskunnig men saknar lärarutbildning.
            </seg>
            <seg n="ef23d021">
              Åke kan nu ansluta sig till regeringens VAL-satsning för att
              få lärarexamen. Får han sin lärarexamen och därmed lärarlegitimation
              har han förtur till jobb. Yrkeslärare kan alltså få lärarlegitimation.
            </seg>
            <seg n="327a0374">
              Om Åke anser att det är omöjligt rent praktiskt att utbilda sig
              funderar han på om han kanske kan få jobba kvar ändå eftersom
              efterfrågan är så stor på just hans kompetens. Om lärarlegitimation
              skulle krävas för att han skulle få utöva sitt yrke kommer säkert
              gymnasielinjen att få lägga ned. Det är alltså en rent praktisk
              fråga i dagsläget och en fråga om att skolan har möjlighet att
              rekrytera personal med rätt kompetens.
            </seg>
            <seg n="53caf130">
              I Falköping strömmar det in nyanlända av alla nationaliteter.
              Det ställer stora krav på kommunen och inte minst på skolan, men
              både skolpersonalen och kommunen gör ett fantastiskt jobb. Mellan
              200 och 300 flyktingbarn i behov av skydd har man tagit emot i
              Falköping sedan årsskiftet.
            </seg>
            <seg n="4bf79a13">
              De här barnen kommer att ha rätt till modersmålsundervisning
              när de har placerats i klasser. Om man i dagsläget skulle kräva
              legitimation för alla dem som ska undervisa i arabiska, somaliska,
              dari och vad mer det kan tänkas vara kommer de här barnen att
              bli utan den trygghet det innebär att behärska sitt eget modersmål.
              Det är alltså en fråga om identitet.
            </seg>
            <seg n="eb958611">
              Det är ju fullt möjligt att få lärarlegitimation även för modersmålslärare,
              men den dag vi har en fungerande lärarutbildning i modersmålsundervisning
              kan vi ställa krav på lärarlegitimation även för dem. Det kan
              vi inte i dagsläget.
            </seg>
            <seg n="8660561e">
              Linda jobbar på ett fritidshem i Lidköping. Hon gick sin utbildning
              för tio år sedan och får inte med automatik sin lärarlegitimation.
              De som nu går grundlärarutbildningen med inriktning mor fritidshem
              får sin lärarlegitimation. Det kan tyckas konstigt att Linda i
              framtiden ska jobba sida vid sida med kolleger som har legitimation
              medan hon inte har det.
            </seg>
            <seg n="cbee6a05">
              Linda kommer i fortsättningen att kunna ansvara för verksamheten
              i fritidshemmet men utan legitimation. Vill hon ha sin legitimation
              kan hon ansluta sig till Lärarlyftet II och läsa in ett praktiskt
              estetiskt ämne. Möjligheterna till fortbildning har aldrig varit
              större.
            </seg>
            <seg n="e1dde7f8">
              Herr talman! Flera före mig har argumenterat för Alliansens ställningstagande
              men jag väljer att upprepa några. För komvuxlärare gäller samma
              behörighetskrav som lärare i gymnasieskolan. Fritidspedagoger
              får i dag lärarlegitimation i sin utbildning. De som har den gamla
              utbildningen kan komplettera den genom Lärarlyftet II. De som
              saknar lärarexamen kan ansluta sig till regeringens VAL-satsning.
            </seg>
            <seg n="327a7111">
              Att yrkeslärare och modersmålslärare inte avkrävs lärarlegitimation
              i nuläget har rent praktiska orsaker, då det skulle bli mycket
              svårt med rekryteringen. Men det är naturligtvis önskvärt på sikt,
              om man kan genomföra det rent praktiskt.
            </seg>
            <seg n="c25d2943">
              Herr talman! En skola i världsklass är en förutsättning för att
              Sverige ska vara ett framgångsrikt land också i framtiden. Att
              kvalitetssäkra läraryrket genom lärarlegitimationen är ett mycket
              viktigt steg i den riktningen. Låt oss därför hålla i den här
              reformen, som är så viktig. Här är det viktigare att det blir
              rätt än att det går fort. Vi riskerar att urholka förtroendet
              för en av de viktigaste reformerna om vi inte beror och för den
              i hamn innan vi utvidgar den.
            </seg>
          </u>
          <note n="fd949291">
            Herr talman! Jag yrkar bifall till utskottets förslag utom på
            punkt 2 och avslag på motionerna.
          </note>
          <note type="speaker" n="fa781833">
            Anf. 21 JABAR AMIN (MP) replik:
          </note>
          <u who="jabar_amin_5d3f98" xml:id="i-23d4b6149905c7b7-3" n="64892781">
            <seg n="dcddff10">
              Herr talman! Annika Eclund började med att säga att hon är här
              uppe för fjärde eller femte gången och diskuterar legitimationsfrågan.
              Hennes kollega Michael Svensson sade tidigare att han är uppe
              för femte eller sjätte gången. När jag refererade till kollegan
              Michael Svensson och nu till dig, Annika Eclund, kom Centern och
              sade: Det är konstig matematik – vi har inte varit här uppe så
              många gånger. Nu säger ni att det hellre ska bli rätt än att det
              ska gå fort.
            </seg>
            <seg n="4aacd48a">
              Då är min fråga: Varför gjorde ni inte rätt från början? De flesta
              av de reträtter som regeringen har gjort pekade man på redan från
              början, från lärarfack, från forskningshåll och från oppositionen.
              Jag nämnde ett par exempel för din kollega tidigare, till exempel
              frågan om introduktionsåret. Jag nämnde också kompetensvalidering
              och rättigheterna för fritidspedagogerna.
            </seg>
            <seg n="7b42ab8c">
              Varför gjorde ni inte rätt från början? Då hade det också kunnat
              gå lite fortare.
            </seg>
          </u>
          <note type="speaker" n="ecb0c86f">
            Anf. 22 ANNIKA ECLUND (KD) replik:
          </note>
          <u who="annika_eclund_8dbf9a" xml:id="i-1035e0baba6b2766-1" n="d652039d">
            <seg n="2096ae71">
              Herr talman! Som jag precis sade i min inledning känns det som
              om allt är sagt och att vi nu upprepar oss.
            </seg>
            <seg n="5c7731b4">
              Det är viktigare att vi gör rätt än att det går fort. Skolverket
              kunde inte se vilken komplexitet uppdraget hade. Vi har talat
              om detta förut, på vilket sätt detta blev mycket komplext. Antalet
              ansökningar som kom in i pappersform var mycket större än man
              hade räknat med. Det var ofullständiga ansökningar. Det behövde
              utredas vilka kurser som folk hade gått.
            </seg>
            <seg n="909277bb">
              Allt detta har tagit tid. Skolverket har begärt och fått mer
              resurser. Oppositionen har bett om redogörelser i utskottet och
              begärt finansieringsplan, och vi har mött upp mot detta hela tiden.
            </seg>
            <seg n="1b43de52">
              Jag vet inte vad Jabar Amin frågar efter mer än vad regeringen
              redan har gjort. Man har inte kunnat förutse komplexiteten i uppdraget.
            </seg>
          </u>
          <note type="speaker" n="ee0686c9">
            Anf. 23 JABAR AMIN (MP) replik:
          </note>
          <u who="jabar_amin_5d3f98" xml:id="i-23d4b6149905c7b7-4" n="64892781">
            <seg n="b676b067">
              Herr talman! Jag vill ställa regeringen till ansvar för en dåligt
              genomförd reform. Jag vill peka på och återkomma till att ni visste
              detta från början, beträffande de steg som ni backar från gång
              efter gång. Ni visste detta redan från början men ville inte lyssna.
            </seg>
            <seg n="ab994280">
              Jag vill återkomma till en fråga som du nämnde i ditt anförande
              och tog upp som ett exempel. Låt mig ta två exempel.
            </seg>
            <seg n="ada87309">
              Lena och Malin var kolleger och gick nästan till hundra procent
              samma utbildning. Den ena tog förskollärarexamen och den andra
              fritidspedagogexamen. Den ena får nu lärarlegitimation men inte
              den andra. Är det rimligt att förvägra Lena att få lärarlegitimation
              bara för att hon tog fritidspedagogexamen men säga att det är
              okej för Malin? Haltar det inte? Tycker ni att det är rätt att
              förvägra fritidspedagogerna rätten till lärarlegitimation när
              de flesta har mer eller mindre samma utbildning och ibland till
              99 procent har gått samma kurser? Är det rimligt?
            </seg>
          </u>
          <note type="speaker" n="0a4a8f74">
            Anf. 24 ANNIKA ECLUND (KD) replik:
          </note>
          <u who="annika_eclund_8dbf9a" xml:id="i-1035e0baba6b2766-2" n="d652039d">
            <seg n="ed62f059">
              Herr talman! Det var precis det jag sade i mitt anförande, att
              det verkar ologiskt för de två yrkeskategorierna eller till och
              med människor som jobbar på fritidshem tillsammans där den ena
              har lärarlegitimation och inte den andra.
            </seg>
            <seg n="45e150a4">
              Men det är viktigt att påpeka att när vi införde lärarlegitimationen
              var lärarlegitimationen för lärare. Ska vi då inte sätta upp gränser
              för vem som är lärare och vem som inte är lärare? Då urholkar
              vi den här reformens status. Syftet med lärarlegitimationen är
              ju att höja läraryrkets status och därmed rekrytera till lärarutbildningen
              på ett mycket bättre sätt.
            </seg>
            <seg n="8a45d3b7">
              Jag håller med dig om att det kan verka ologiskt. Men i dag finns
              det alla möjligheter för en person som jobbar på ett fritidshem
              att vidareutbilda sig och att få sin lärarlegitimation. Den som
              i dag söker in på grundlärarutbildningen får automatiskt sin lärarlegitimation.
            </seg>
            <seg n="382074bf">
              Jag tycker att den här regeringen har öppnat upp mer än någon
              annan för att människor ska kunna fortbilda sig och få möjlighet
              att göra karriär inom sina yrken.
            </seg>
          </u>
          <note n="99a3bf26">
            Överläggningen var härmed avslutad.
          </note>
          <note n="a9d1a10e">
            6 § Redovisning av fördelning av medel från Allmänna arvsfonden
            under budgetåret 2012
          </note>
          <note n="596f6417">
            Tredje vice talmannen konstaterade att ingen talare var anmäld.
          </note>
          <note n="56caedea">
            7 § Bemyndigande för regeringen att meddela föreskrifter enligt
            strafftidslagen
          </note>
          <note n="596f6417">
            Tredje vice talmannen konstaterade att ingen talare var anmäld.
          </note>
          <note n="f37dac48">
            8 § Europarådskonventionen om ömsesidig rättslig hjälp i brottmål
            – tillträde till det andra tilläggsprotokollet
          </note>
          <note type="speaker" n="7e8277c5">
            Anf. 25 JAN R ANDERSSON (M):
          </note>
          <note n="1cbb43f3">
            Herr talman! Det här ärendet handlar om justitieutskottets betänkande
            angående Europarådskonventionen om ömsesidig rättslig hjälp i
            brottmål – tillträde till det andra tilläggsprotokollet.
          </note>
          <u who="unknown" xml:id="i-fd7c56169646dea4-0" n="c8a4f88f">
            <seg n="54cb8f5f">
              Inledningsvis vill jag säga att Sverige många gånger har varit
              ett föregångsland. Vi har tidigt varit inne i processen att arbeta
              fram avtal om internationell hjälp i brottmål. Det kan vara naturligt
              för ett litet men starkt internationaliserat land som Sverige
              att söka samarbete i olika former. Vi ser det också som naturligt
              att vi svenskar som har rest mycket och har gjort affärer med
              många länder har haft en tolerant syn på dem som kommer till Sverige
              för att arbeta eller kommer som turister eller flyktingar.
            </seg>
            <seg n="b457fb9c">
              Vi hjälper gärna andra länder i olika former av utredningsåtgärder
              och andra åtgärder för när vi hjälper människor förväntar vi oss
              och får också oftast hjälp tillbaka. När det gäller rättsvårdande
              myndigheter i andra länder bygger vi upp samarbete som gynnar
              alla i slutändan. Det finns bara vinnare i ett sådant samarbete,
              förutom de som försöker kringgå lagen.
            </seg>
            <seg n="8b9e1b6e">
              Samtidigt ser vi en utveckling där gränser suddas ut och där
              kriminaliteten verkar alltmer gränsöverskridande.
            </seg>
            <seg n="f20cee1b">
              Polisarbetet försvåras därmed många gånger, vilket gör att även
              kriminella kan gömma sig bakom gränser i brist på internationellt
              samarbete.
            </seg>
            <seg n="b6dc4f3c">
              Sveriges internationella rättshjälp regleras numera i huvudsak
              genom det europeiska samarbetet och Maastrichtavtalet. Men vi
              ser vikten av att ömsesidig rättshjälp även kan erbjudas utanför
              EU- och EES-länderna. Ju fler länder som ansluter sig till konventionen,
              desto bättre rättssäkerhet kan garanteras svenska medborgare och
              desto svårare kan vi göra det för den gränsöverskridande brottsligheten.
              Därför välkomnar vi från justitieutskottet nu detta andra tillägg
              till denna konvention om ömsesidig rättshjälp.
            </seg>
            <seg n="4e765279">
              Förslaget i sig innebär inte att Sverige behöver göra några stora
              eller omfattande författningsändringar då vårt rådande EU-samarbete
              på detta område innebär att våra lagar i allt väsentligt redan
              är anpassade till ett internationellt rättshjälpsarbete, vilket
              omfattas även av detta tillägg. Ett par frågor kan dock förtjäna
              att belysas.
            </seg>
            <seg n="946cd2ed">
              I dag är Sverige skyldigt att översätta rättsliga handlingar
              i brottmål om de ska skickas till person som vistas i annan EES-stat
              eller Schweiz och personen kan förutsättas inte förstå språket.
              I och med dagens beslut breddas denna skyldighet till att gälla
              oavsett vilket land personen befinner sig i. Våra medborgare ska
              alltså kunna få handlingar på ett språk som de förstår oavsett
              var de befinner sig. Det tycker vi är positivt.
            </seg>
            <seg n="bb8777e7">
              Det är givetvis fundamentalt för att en person ska kunna tillvarata
              sina grundläggande rättigheter att personen har möjlighet att
              tillgodogöra sig informationen på sitt eget språk. Detta tycker
              vi är lika viktigt oavsett om det gäller en svensk medborgare
              i Sverige eller i annat land eller annan medborgare som svenska
              rättsvårdande myndigheter vill nå med rättslig information.
            </seg>
            <seg n="05078768">
              Flera remissinstanser har framfört att kravet på samtycke för
              att delta i förhör via videokonferens borde strykas. Enligt svensk
              rättstradition och enligt vår författning behöver man inte samtycke
              för att delta i en videokonferens, vilket stadgas i tilläggsprotokollet.
              En del remissinstanser anser alltså att detta ska strykas. Men
              vi liksom Regeringskansliet har konstaterat att det enligt artikel
              9.8 inte är möjligt att göra.
            </seg>
            <seg n="182be88d">
              Jag kan dock konstatera att den som motsätter sig ett samtycke
              till sådana konferenser kan bli utsatt för andra åtgärder i form
              av utlämning eller tillfälligt överförande till annat land.
            </seg>
            <seg n="bd162e5f">
              Herr talman! I och med dagens beslut godkänner riksdagen det
              andra tilläggsprotokollet till Europarådskonventionen om ömsesidig
              rättshjälp i brottmål. Vi gör detta med ett undantag, nämligen
              att Sverige inte godtar artikel 17 om gränsöverskridande övervakning
              eftersom det skulle kunna riskera att myndighetsutövning blir
              tillämpad i annat land, och detta är inte förenligt med svensk
              grundlag.
            </seg>
          </u>
          <note n="20e39c15">
            Herr talman! Jag yrkar bifall till utskottets förslag i betänkandet.
          </note>
          <note n="99a3bf26">
            Överläggningen var härmed avslutad.
          </note>
          <note n="78187d04">
            9 § Preskription och information i försäkringssammanhang
          </note>
          <note n="596f6417">
            Tredje vice talmannen konstaterade att ingen talare var anmäld.
          </note>
          <note n="5565ee86">
            10 § EU-miljömärket
          </note>
          <note n="596f6417">
            Tredje vice talmannen konstaterade att ingen talare var anmäld.
          </note>
          <note n="6ae9fad5">
            11 § Riksrevisionens rapport om utsläppshandel för att begränsa
            klimatförändringen
          </note>
          <note type="speaker" n="fd1fa721">
            Anf. 26 SARA KARLSSON (S):
          </note>
          <u who="sara_karlsson_feeb89" xml:id="i-aab2316ebcd5a066-0" n="73d7843e">
            <seg n="89dabc96">
              Herr talman! Klimatfrågan är vår tids ödesfråga. Hur många gånger
              har vi inte hört det? Jag tror att jag säger det varje gång som
              jag står i denna kammare och talar om klimatpolitik. Man hör ofta
              miljöministern och andra kamrater här i kammaren säga det. Vi
              hör det var vi än rör oss. Men ändå händer alldeles för lite.
            </seg>
            <seg n="469b5c6b">
              Det har varit många larmrapporter under de senaste åren. Det
              sägs att vi är på väg mot en ökning med fyra grader eller att
              vi är på väg mot en katastrof på olika sätt. Det är ibland lite
              svårt att tolka vad de olika scenarierna betyder, men de talar
              sitt tydliga språk.
            </seg>
            <seg n="71379db0">
              För några veckor sedan kom FN:s klimatpanel, IPCC, med sin senaste
              rapport över det vetenskapliga läget. I den bekräftas det som
              vi redan visste, och den skärper på vissa punkter allvaret i frågan.
              IPCC har denna gång lagt fast något slags budget för hur mycket
              vi kan släppa ut. Man har gjort en beräkning av hur mycket vi
              kan släppa ut om vi med viss sannolikhet ska kunna klara oss med
              bara två graders ökning av medeltemperaturen. Man räknar sedan
              också ut hur mycket av det som vi redan har knaprat på, och det
              är mer än hälften. Lägger man dessutom till hur mycket av detta
              utrymme som redan är intecknat i investeringar i infrastruktur
              och olika anläggningar för fossil energi finns det bara ett litet
              utrymme kvar. Det betyder att vi har några få år på oss att globalt
              vända trenden i fråga om utsläpp som fortfarande ökar.
            </seg>
            <seg n="68389a18">
              I nästa vecka är det klimattoppmöte i Warszawa. Miljöministern
              hade i går presskonferens och sade att det är fifty-fifty att
              det blir ett fiasko i år igen. Alldeles oavsett det är planen
              som vi just nu har kommit överens om att vi ska ha ett avtal på
              plats först år 2020. Det ska fattas beslut om det 2015 i Paris
              och börja gälla först 2020. I bästa fall, med nuvarande plan,
              viker utsläppen av globalt efter det.
            </seg>
            <seg n="56d61e05">
              Det är alldeles för lite. Det behöver hända mer. Vi måste göra
              mer utanför de internationella förhandlingarna för att kunna klara
              att få utsläppen att vika under de kommande åren. Där har Sverige,
              som ett land som historiskt har haft utsläpp och tjänat på denna
              utveckling och har goda förutsättningar att ställa om, ett stort
              ansvar.
            </seg>
            <seg n="29353332">
              Herr talman! Vi behandlar i dag en skrivelse från regeringen
              som är ett svar på den granskning som Riksrevisionen har gjort
              om utsläppshandel för att begränsa klimatförändringarna. Det är
              rätt tekniska frågor. Men de har stor betydelse.
            </seg>
            <seg n="cd94a97d">
              Man kan säga att det betänkande som vi behandlar handlar om tre
              mycket viktiga delar av den svenska klimatpolitiken, och det är
              dessa delar som jag kommer att tala om här utan att ge mig in
              i alla tekniska detaljer. Det handlar om EU:s handel med utsläppsrätter
              och Sveriges agerande kring det. Det handlar om Sveriges användning
              av CDM-krediter för att uppnå det egna klimatmålet. Det handlar
              också om den svenska klimatpolitikens mål och struktur.
            </seg>
            <seg n="a849eca3">
              Jag börjar med EU:s handel med utsläppsrätter. Tanken med utsläppsrätter
              är mycket enkel. Man definierar ett utrymme för hur mycket som
              får släppas ut – som en budget. Man delar upp utrymmet mellan
              olika aktörer, och de tilldelas rätt att släppa ut en viss mängd.
              Är de duktiga och förfinar och effektiviserar kan de få utsläppsrätter
              över och tjäna pengar på att sälja dem till någon som inte har
              varit lika duktig och behöver släppa ut mer. Företag ska på detta
              sätt stimuleras att göra investeringar som bidrar till minskade
              utsläpp utifrån ett egenintresse. Det är en enkel modell med tydlig
              marknadslogik.
            </seg>
            <seg n="586477ab">
              Men problemet uppstår när verkligheten inte stämmer överens med
              de antaganden som man har byggt modellen på, till exempel när
              en ekonomisk kris slår till eller när tilldelningen av utsläppsrätter
              ges bort i mängder i stället för att säljas. Just detta har hänt.
            </seg>
            <seg n="cedbc3b6">
              Priset för att släppa ut ett ton koldioxid beräknades av EU-kommissionen
              när man sjösatte systemet hamna på 35–40 euro. I stället har priset
              legat stadigt under 10 euro.
            </seg>
            <seg n="651d9602">
              Bland vissa har detta lett till hurrarop över hur duktiga vi
              är. Vi kommer att nå målen, och det är mycket billigt. Det hade
              varit jättebra om målåret hade varit 2020 och om målet hade varit
              tillräckligt bra. Men så är det inte.
            </seg>
            <seg n="39dac04d">
              Det som har hänt är i stället det som jag just beskrev, nämligen
              en alltför slapp tilldelning och en ekonomisk kris som har slagit
              till och på det sättet sänkt priset på utsläppsrätter. Då förlorar
              hela systemet sin styrande effekt, och det är mycket negativt
              för den fortsatta utvecklingen. Detta är regeringen medveten om,
              sett till den skrivelse som ligger till grund för det som vi behandlar
              i dag. Man skriver att man aktivt bidrar till att förändra och
              stärka handelssystemet.
            </seg>
            <seg n="0a83c88a">
              Vi kan titta på när detta var aktuellt under förra året. Vad
              gjorde Sverige då? Vad gjorde den svenska regeringen? Man gjorde
              ingenting. Sverige var otroligt passivt. När andra länder drev
              på och aktivt lade fram förslag satt Sverige och sade ingenting.
              Vi fick inte ens svar här i Sveriges riksdag på var regeringen
              stod i frågan. De svenska moderaterna i EU-parlamentet röstade
              ned förslaget som kommissionen lade fram. När det till slut röstades
              igenom var det så urvattnat att det närmast kommer att sakna betydelse.
            </seg>
            <seg n="ec8650c1">
              Vad är det som regeringen säger att den ska göra? Regeringen
              hänvisar till den rapport som gjordes av EU-kommissionen om hur
              man skulle kunna stärka handelssystemet. Men några konkreta förslag
              nämns inte i denna skrivelse. Det är bara luddiga formuleringar
              som inte förpliktar. Det finns förslag om prisgolv, det finns
              förslag om att permanent undandra utsläppsrätter och så vidare.
              Men regeringen säger inget om vad det är den vill se.
            </seg>
            <seg n="df22c6df">
              Sverige behöver skärpa sig och verkligen agera aktivt om man
              vill vara med och bidra till förändring och ett stärkt handelssystem.
              Det bästa vore såklart att höja EU:s klimatmål från -20 procent
              till -30 procent till 2020. Det skulle ge direkta effekter på
              priset. Men det väljer regeringen att inte göra.
            </seg>
            <seg n="84f5e7c6">
              En annan av de frågor som diskuteras i betänkandet är regeringens
              strategi för att uppnå sitt klimatmål. När regeringen lade fram
              sin klimatproposition under förra mandatperioden hade man bestämt
              sig för att en tredjedel av utsläppsminskningarna skulle göras
              i andra länder med hjälp av CDM – en flexibel mekanism inom Kyoto.
              Det är en punkt där vi är djupt oense. Till att börja med finns
              det, och har funnits, anledning att ifrågasätta additionaliteten
              i de projekt som drivs. Hela poängen är ju att få till utsläppsminskningar
              som inte annars hade skett. Vi vet att det förekommer tveksamheter.
            </seg>
            <seg n="bc9d6bf3">
              För ett par år sedan uppdagades att det fanns ett stort missbruk
              av CDM-krediter för projekt som förstör lustgas som uppkommer
              som en bieffekt av annan produktion. Många av CDM-projekten visade
              sig vara just sådana. Den svenska regeringen valde då att inte
              räkna av just dessa mot det svenska klimatmålet. Det välkomnade
              vi. Trots detta har det visat sig att systemet har tydliga brister.
            </seg>
            <seg n="6db4ee8c">
              Det finns olika exempel på projekt i den svenska portföljen som
              är tveksamma. Ett sådant är ett projekt i en kolgruva i Kina,
              där Sverige tillgodoräknar sig minskningar av de utsläpp som frigörs
              vid metanförstörelse när man bryter kol. Det är bra att man tar
              hand om det metan som frigörs vid kolbrytning, men det är också
              någonting som gör att kolkraften blir mer konkurrenskraftig gentemot
              förnybar energi. Det måste anses strida mot de svenska målen.
              Är det rimligt att det är så vi minskar de svenska utsläppen?
            </seg>
            <seg n="ae29e3ad">
              Argumentet från regeringen brukar vara att det är kostnadseffektivt.
              Men då räknar man inte in de långsiktiga effekterna av klimatpolitiken.
              Man ser inte de arbetstillfällen som kan skapas om vi för klimatpolitiken
              på hemmaplan. Det blir också mångtydigt när regeringen samtidigt
              sjösätter internationella projekt där man ska övertyga andra om
              the benefits of action, det vill säga lönsamheten i att gå före.
              Tror man inte själv på det?
            </seg>
            <seg n="18ee8257">
              Det är klart att Sverige ska ta de möjligheter som finns i klimatfrågan
              att göra investeringar i det som utvecklar Sverige, vårt samhälle
              och nya näringar. Det vore bra för svensk sysselsättning och svensk
              välfärd. Men det betyder inte att vi inte ska bidra internationellt.
              Det ska vi, det har vi åtagit oss att göra och vi har ett tungt
              moraliskt ansvar att göra det. Men det ska ligga utanför det egna
              klimatmålet.
            </seg>
            <seg n="db086fb0">
              Vi socialdemokrater har därför valt att lyfta ut de pengar som
              regeringen i sin budget för nästa år lägger på CDM och i stället
              lägga dem i den gröna fonden. Där behövs stora resurser, både
              till åtgärder som minskar utsläpp och till åtgärder som hjälper
              till med anpassning i utvecklingsländer. Det går att både ta ansvar
              för den egna omställningen och att ta ett ansvar internationellt.
              Det är vad Sverige borde göra.
            </seg>
            <seg n="07a68aca">
              Till sist, herr talman, vill jag säga någonting om klimatpolitikens
              mål och struktur. Klimatpolitiken är till sin natur långsiktig,
              och den behöver gripa in på alla samhällets områden. Klimatmålen
              måste vara styrande. Så är det inte i dag. Regeringen har ett
              långsiktigt klimatmål som den inte själv känner till innebörden
              av. Det är knappast ett mål som kan verka styrande. Vi socialdemokrater
              föreslår ett absolut mål, även på lång sikt. Det gör klimatpolitiken
              förutsägbar för alla i Sverige som har att förhålla sig till det
              – såväl näringsliv som kommuner och privatpersoner.
            </seg>
            <seg n="9bdbc32a">
              Men till det måste läggas en struktur som ser till att det händer
              och som gör att hela politiken styrs effektivt. Vi kallar det
              för klimatpolitiskt ramverk, men kärt barn har såklart många namn.
              Poängen är att vi vill lägga fast ett tak på lång sikt och utifrån
              det fastställa tak också på kortare sikt, med koldioxidbudgetar
              och årliga uppföljningar. På så sätt blir klimatpolitiken en central
              del av hela samhällsplaneringen.
            </seg>
            <seg n="80b44c27">
              De flesta av oss i denna kammare är i alla fall sedan några år
              överens om det finanspolitiska ramverk som Socialdemokraterna
              tillsammans med Centerpartiet lade fast under 90-talet. Det har
              tjänat Sverige väl. Jag skulle önska att fler såg behovet av att
              ta samma ansvar också på detta område. Det vore att ta ansvar
              för Sverige och den svenska klimatpolitiken utan att låsa fast
              sig i detaljer. Jag önskar att vi kunde lägga partiprestigen och
              blockpolitiken åt sidan för denna viktiga och livsavgörande fråga.
              Därför, herr talman, yrkar jag bifall till reservation 7.
            </seg>
          </u>
          <note type="speaker" n="a75c6131">
            Anf. 27 HELENA LEANDER (MP):
          </note>
          <u who="helena_leander_075a02" xml:id="i-04273995584b90ff-0" n="41c90d30">
            <seg n="b3fc21df">
              Herr talman! Vi som sitter i den här kammaren har en tendens
              att kasta oss direkt in i konstiga förkortningar som CDM, JI,
              EU och ETS och effektivt skrämma bort alla som råkar kolla på
              tv. Jag vill därför tacka Sara Karlsson för en pedagogisk början
              så att man lite grann vet vad vi snackar. Då kan jag hoppa över
              det och verkligen gå direkt in i EU:s utsläppshandel.
            </seg>
            <seg n="b739f561">
              Denna handel handlar om att företagen handlar med utsläppsrätter
              under ett uppsatt tak. I den rapport från Riksrevisionen som vi
              nu diskuterar pekar man på väl kända brister i systemet. Under
              den undersökta perioden, 2008–2012, har tilldelningen av utsläppsrätter
              varit större än de faktiska utsläppen. Det säger sig självt att
              om man vill minska utsläppen måste taket för utsläppsrätterna
              sättas lägre än taket för utsläppen och inte högre.
            </seg>
            <seg n="4b57c2d3">
              Taket kritiserades från sina håll för att vara för högt redan
              när det sattes. Inte blev det bättre när vi sedan fick en finanskris
              som gjorde att många industrier gick på halvfart och därmed släppte
              ut mindre. På ett sätt skulle vi förstås kunna luta oss tillbaka
              och tacka finanskrisen för att den löste våra utsläppsproblem
              – till och med effektivare än vad vi trodde att vi kunde göra
              själva. Men det funkar bara om man tror att vi kommer att ha en
              lågkonjunktur hela vägen till dess att vi har löst klimatfrågan.
              Jag tror inte att det är så många som tror det, och definitivt
              är det inte många som vill det.
            </seg>
            <seg n="cdb40bdf">
              Om vi tänker oss att vi vill ha en annan klimatpolitik, som funkar
              både när ekonomin går på högvarv och när den tvärbromsar, så måste
              vi styra upp utsläppshandeln. Riksrevisionen varnar nämligen för
              att de låga priserna på utsläppsrätter inte ger en konkurrensfördel
              som är tillräcklig för renare produktion. Om det är för billigt
              att släppa ut finns det stor risk för att de investeringar som
              görs här och nu kommer att ske i smutsig teknik i stället för
              i den renare teknik som vi vet att vi kommer att behöva.
            </seg>
            <seg n="004a5f29">
              Det är inte riktigt så att man byter en masugn varje vecka, utan
              det är viktigt att man gör rätt investering redan från början.
              Annars blir det dyrt i längden. Därför behöver vi egentligen redan
              nu pressa upp utsläppspriset. På så sätt kan vi få styrverkan
              och framtidssäkrade investeringar redan från början i stället
              för att plötsligt få göra om allting.
            </seg>
            <seg n="0638e9cb">
              Riksrevisionen rekommenderar därför att vi inför instrument för
              att begränsa mängden utsläppsrätter så att vi får ett utsläppspris
              som är tillräckligt högt för att ge en långsiktig stimulans för
              utsläppsminskningar.
            </seg>
            <seg n="0c53ac87">
              Det är inte bara Riksrevisionen som har tänkt denna tanke, utan
              bland andra Storbritannien har varit drivande för att plocka ut
              ett stort antal utsläppsrätter ur systemet. Tyvärr fick man inget
              stöd från den svenska regeringen, som förhöll sig passiv. Däremot
              stödde regeringen åtminstone EU-kommissionens förslag om att skjuta
              upp auktionering av några utsläppsrätter så att de kommer lite
              senare under handelsperioden. Inte ens detta fick dock stöd från
              vissa moderata EU-parlamentariker i första vändan. Det är lite
              pinsamt för ett parti som ofta brukar lyfta fram vikten av att
              vi jobbar internationellt i klimatfrågorna när man säger nej till
              klimatinsatser i Sverige.
            </seg>
            <seg n="48eaf5f4">
              Nåväl, regeringen säger sig vilja verka för fortsatt analys och
              diskussion om hur man kan stärka utsläppshandeln. Det är bra,
              men svagt. Jag skulle önska att regeringen kunde kliva fram, ta
              initiativ och visa hur man skulle kunna göra. Man skulle kunna
              göra som Storbritannien, till exempel, och lägga fram förslag
              på hur man kan få en långsiktig fason på detta.
            </seg>
            <seg n="956ad379">
              Långsiktigt är det enda som egentligen hjälper att man har ett
              högre mål för utsläppsminskningarna. Det kommer att sänka taket.
              Det kan också behövas akutåtärder som är mycket kraftfullare än
              dem som man har kommit överens om. Att då bara sitta i ett hörn
              och analysera och diskutera är inte riktigt det jag ser som politiskt
              ledarskap i klimatfrågan – det politiska ledarskap som vi så starkt
              behöver nu.
            </seg>
            <seg n="483d0007">
              Den situation vi har i dag innebär att 40 procent av Sveriges
              utsläpp, de som kommer från den handlande sektorn, det vill säga
              industrianläggningar och energianläggningar, i praktiken inte
              omfattas av klimatpolitik för att utsläppssystemet har havererat.
              Det funkar inte. Det innebär att vi får jobba på halvfart med
              klimatpolitiken, att vi bara kan jobba med halva eller 60 procent
              av våra utsläpp i Sverige.
            </seg>
            <seg n="1522cd31">
              Fast det funkar faktiskt för regeringen, för de har så finurligt
              definierat bort alla de anläggningar som ingår i den handlande
              sektorn och alla deras utsläpp i sitt klimatmål till 2020. Man
              säger att man ska minska utsläppen i Sverige med 40 procent, men
              det gäller bara 40 procent av de utsläpp som kommer från den så
              kallade icke-handlande sektorn, alltså från dem som inte är med
              i utsläppshandeln. Det är klart att det är mycket lättare än om
              man ska minska med 40 procent i hela ekonomin.
            </seg>
            <seg n="a0db620c">
              Och det är inte det enda undantaget i regeringens 2020-mål om
              40 procent. En tredjedel av de 60 procent som man har mål för
              i Sverige säger man att man inte behöver göra någonting åt här.
              I stället ska man köpa in utsläppsminskningar från andra länder.
              Två tredjedelar av 40 procent av 60 procent är inte ens 20 procent.
              Var det någon som hängde med? Nej, och det är inte så konstigt.
              Det är kanske det som regeringen lever på. Man kan gå ut och säga
              att man har ett mål på 40 procent. När någon invänder att man
              kan räkna på ett annat sätt hänger ingen med, och så framstår
              det som att allt är frid och fröjd och att det är ett ambitiöst
              klimatmål. Det är lite otacksamt för oss som ska komma med den
              här lilla matematiska övningen och säga att det inte är fullt
              så enkelt.
            </seg>
            <seg n="d987a022">
              40 procent skulle vara bra om det verkligen vore 40 procent här
              hemma och i hela Sverige, om det vi gjorde i andra länder, och
              som vi ska göra, skedde utöver det vi gör här hemma, i stället
              för att vara en ursäkt för att göra mindre här. Självklart ska
              vi som ett rikt land som byggt upp vårt välstånd till priset av
              stora utsläpp inte bara göra vår hemläxa här. Vi har också ett
              moraliskt ansvar, och vi har lovat andra länder att vi genom att
              bidra med teknik och reda pengar ska stödja fattiga länder att
              utvecklas ekonomiskt på ett mindre klimatskadligt sätt än vi en
              gång gjorde.
            </seg>
            <seg n="1cb43a7c">
              Vi i Miljöpartiet avsätter reda pengar utöver biståndet för att
              göra just det. Men det enda som den här regeringen gör utöver
              biståndet är att köpa in utsläppsminskningar från andra länder
              för att vi ska kunna göra mindre här.
            </seg>
            <seg n="3bfb9697">
              Särskilt den statsminister som så ofta säger att Sverige är så
              litet att det inte spelar någon roll vad vi gör på klimatområdet
              – ungefär som att människor som bor i små länder skulle ha större
              rätt att förstöra klimatet än människor som bor i stora länder
              – borde fundera på vad vi egentligen kan göra som spelar roll.
            </seg>
            <seg n="bb120a77">
              Det stämmer förvisso att våra utsläpp är ganska små, eftersom
              vi helt enkelt är ett litet land. Men även små länder kan påverka
              genom exemplets makt. Vi kan visa att det går att ställa om, att
              det går att minska utsläppen i Sverige kraftfullt utan att hota
              vare sig jobb eller välfärd. Då kan man också få fler länder att
              följa efter. Men ett land som bara utlokaliserar utsläppsminskningarna
              till andra länder har inte så himla mycket att visa upp.
            </seg>
            <seg n="9aee8423">
              Vill vi vara föregångare på klimatområdet, vill vi ge fart åt
              klimatförhandlingar genom att visa att det är möjligt, då duger
              det inte att dribbla bort de nödvändiga utsläppsminskningarna
              genom kreativa sätt att räkna. Det skulle vara helt oacceptabelt
              i budgetpolitiken. Där har vi ett ramverk som helt enkelt går
              ut på att plus och minus ska gå ihop. Ingen får tricksa med siffrorna.
              Vi vill inte äventyra det långsiktiga målet om budget i balans.
              Sedan får partierna såklart ha väldigt olika ekonomisk politik
              i övrigt, men man får inte fiffla med siffrorna.
            </seg>
            <seg n="74d77514">
              Ett sådant ramverk som vi har i finanspolitiken skulle vi behöva
              också i klimatpolitiken. Det har man i Storbritannien. Där har
              politikerna över partigränserna enats om ett långsiktigt mål –
              inte bara någon liten diffus vision – och en utsläppsbana på vägen
              dit med utsläppstak som man inte får överskrida. Vilka åtgärder
              man väljer är såklart upp till partierna, och där kan man definitivt
              slå varandra i huvudet med vad som är de smartaste åtgärderna.
              Men ingen får tumma på att utsläppen måste ned i slutändan. Detta
              behöver vi här också. Därför, herr talman, yrkar jag bifall till
              reservation nr 7.
            </seg>
          </u>
          <note type="speaker" n="07257eb7">
            Anf. 28 JENS HOLM (V):
          </note>
          <u who="jens_holm_726eb1" xml:id="i-becbf217fb9915b7-0" n="03046697">
            <seg n="f603615b">
              Herr talman! Kära åhörare och tv-tittare! För några veckor sedan
              presenterade FN:s klimatforskare inom IPCC sin femte rapport om
              klimatförändringarna. I den understryks med all önskvärd tydlighet
              att väldigt mycket mer måste göras för att vi ska förhindra att
              vi får en temperaturhöjning där egentligen hela vår överlevnad
              äventyras. Just nu befinner vi oss på en utsläppsbana som snarare
              pekar mot en fyragradig temperaturhöjning inom de närmaste 100
              åren. Om jorden blir fyra grader varmare blir stora delar av jorden
              helt obeboeliga. Civilisationen som vi känner den kommer helt
              enkelt inte att finnas. Jag tror att alla vi här är överens om
              att väldigt mycket mer måste göras för att vi snabbt ska minska
              utsläppen av växthusgaser.
            </seg>
            <seg n="b02a634a">
              I detta sammanhang är det otroligt viktigt att granska det som
              EU kallar för den enskilt viktigaste åtgärden för att minska utsläppen
              inom EU, nämligen EU:s utsläppshandelssystem, EU ETS. Riksrevisionen
              har föredömligt tillsammans med motsvarande myndigheter i de övriga
              nordiska och baltiska länderna granskat hur utsläppshandelssystemet
              fungerar i våra länder. Man kan sammanfatta det som att det fungerar
              sisådär.
            </seg>
            <seg n="53ef22f1">
              Riksrevisionen konstaterar att ett av de absolut största problemen
              med dagens system är att vi har ett överskott av utsläppsrätter.
              Det är ingen slump att det är på det viset. Man tilldelade helt
              enkelt företag och enheter för mycket utsläppsrätter som en del
              av utsläppshandeln. Överskottet på utsläppsrätter har lett till
              att priset på att släppa ut har rasat.
            </seg>
            <seg n="021a2ae9">
              Som Sara Karlsson tidigare anförde konstaterade EU vid starten
              av utsläppshandelssystemet att priset på ett ton koldioxid måste
              ligga en bit över 30 euro, alltså ungefär 300 kronor. Vad kostar
              då ett ton inom EU:s utsläppshandel i dag? Jo, det kostar ungefär
              50 kronor, mindre än att köpa en pizza på stan. Detta kan man
              jämföra med vad ett ton koldioxid kostar att släppa ut inom Sverige,
              där det omfattas av koldioxidskatten: ungefär 1 000 kronor. Det
              är alltså en skillnad i effektivitet mellan att ha koldioxidskatt,
              som Sverige, och att ha ett handelssystem, som EU.
            </seg>
            <seg n="6950c5d6">
              Vad leder det då till i praktiken att priset på utsläpp är så
              otroligt lågt? Det leder självklart till att man fördröjer den
              viktiga omställning som FN:s klimatforskare säger måste äga rum
              här och nu. Det fortsätter att vara otroligt billigt med utsläpp
              från förbränningsanläggningar som drivs med till exempel kol eller
              olja, det fortsätter att vara förhållandevis billigt att köra
              bil som drivs med fossila drivmedel och så vidare. Det fördröjer
              hela omställningen. Det är det första: Vi måste komma till rätta
              med det låga priset.
            </seg>
            <seg n="fa17ed69">
              Ett annat problem som Riksrevisionen tar upp är hur man tilldelade
              företagen utsläppsrätterna som en del i systemet. Här har olika
              länder använt olika modeller. I Norge, konstaterar Riksrevisionen,
              har normen och huvudprincipen varit auktionering, alltså att man
              redan vid tilldelningen sätter ett pris på utsläppsrätten. I Sverige
              har däremot gratistilldelning varit huvudprincipen. Det har lett
              till att våra företag fått mängder av utsläppsrätter, i många
              fall mer än vad man kunde släppa ut, helt gratis.
            </seg>
            <seg n="c0a8f98a">
              Riksrevisionen konstaterar att det handlar om 1,8 miljarder kronor
              i förmögenhetsöverföring till företagen i form av utsläppsrätter.
              Man har fått 1,8 miljarder kronor gratis i form av utsläppsrätter.
              Det borde självklart vara tvärtom; det måste kosta pengar att
              smutsa ned. Det borde vara en självklarhet.
            </seg>
            <seg n="07d0ae48">
              Regeringen har i en skrivelse svarat på Riksrevisionens utredning.
              Då är man ju lite intresserad av hur regeringen hanterar det här
              oerhört komplexa och svåra problemet. Ja, jag hittar faktiskt
              inte ett enda konkret förslag i regeringens skrivelse om Riksrevisionens
              utredning. Det finns inget förslag på förbättring av utsläppshandelssystemet,
              och det finns inget konkret förslag om begränsning av antalet
              utsläppsrätter – kanske ett minimipris på utsläppsrätterna.
            </seg>
            <seg n="b90d0a4f">
              Det finns inget förslag om att auktionering ska vara huvudmetod
              vid tilldelningen. Det finns inget om vad man ska göra med intäkterna,
              som att säkerställa att intäkterna går till klimatåtgärder och
              inte till att sänka skatten för redan väldigt rika människor.
              Inte ett enda sådant förslag finns. Jag är väldigt besviken på
              regeringen.
            </seg>
            <seg n="896d8430">
              Som tur är fungerar det så i en demokrati att alla partier kan
              lämna motioner. Vi kan föreslå konkreta förbättringar av regeringens
              politik, och det har Vänsterpartiet gjort i det här sammanhanget.
              Vi har lämnat en motion som handlar om konkreta förbättringar
              och förändringar av utsläppshandelssystemet.
            </seg>
            <seg n="6909ddab">
              Det första förslaget vi har är helt enkelt att vi måste skärpa
              EU:s minskningsmål för utsläpp. Ifall man som Vänsterpartiet föreslår
              skärper upp EU:s minskningsmål, som i dag ligger på 20 procent,
              till 40 procent 2020 måste man inom EU föra en mycket mer ambitiös
              klimatpolitik. Det skulle också leda till att priset på utsläppsrätter
              skulle stiga.
            </seg>
            <seg n="d5b7a7f4">
              Vi föreslår även att auktionering ska vara obligatoriskt. Det
              ska alltid ske vid tilldelning av utsläppsrätter; man ska inte
              dela ut utsläppsrätter gratis.
            </seg>
            <seg n="97f6cd52">
              Vi föreslår också att man ska begränsa antalet utsläppsrätter.
              För några månader sedan beslutade EU att man ska fördröja tilldelningen
              av 900 miljoner ton utsläppsrätter. Man ska inte dela ut dem i
              det här läget. Det är bra, och vi i Vänsterpartiet vill se mer
              av sådant. Tyvärr innebär dock förslaget bara att man undanhåller
              de 900 miljonerna ton utsläppsrätter i ett par år. Sedan kommer
              de att släppas ut på marknaden, och då är risken stor att det
              blir stor inflation i marknaden igen. Man måste helt enkelt ta
              bort utsläppsrätter från marknaden, så att priset kan gå upp.
            </seg>
            <seg n="b8424319">
              Vi föreslår också från Vänsterpartiet att intäkterna från utsläppsrätterna
              ska öronmärkas till klimatåtgärder för att minska utsläppen. I
              synnerhet vill vi se att pengarna går till klimatbistånd till
              utvecklingsländerna. Det gör inte regeringen, utan man tar intäkterna
              och använder dem till att sänka skatten för redan superrika. Det
              är oacceptabelt.
            </seg>
            <seg n="c741cdfc">
              Vi i Vänsterpartiet föreslår även att regeringen ska sluta tillgodoräkna
              sig sitt klimatmål genom att köpa utsläppskrediter i andra länder.
              Vi säger att allting ska göras på hemmaplan.
            </seg>
            <seg n="a24029e5">
              Precis som Sara Karlsson anförde tidigare vill Vänsterpartiet,
              Miljöpartiet och Socialdemokraterna också ha ett klimatpolitiskt
              ramverk och ett utsläppstak för hur stora utsläppen får bli. Taket
              ska hela tiden minska. Då blir det ordning och reda i klimatpolitiken.
              Det föreslås i reservation 7, som jag yrkar bifall till.
            </seg>
            <seg n="75a58406">
              Det finns alltså väldigt mycket som borde göras, och det finns
              väldigt mycket som kan göras. Regeringen lägger tyvärr inte fram
              ett enda konkret förslag. Vi i Vänsterpartiet har en mängd förslag,
              och i eftermiddag har hela riksdagen möjlighet att förhålla sig
              till detta och rösta igenom förslagen så att vi får ett utsläppshandelssystem
              som äntligen börjar leverera minskningar av utsläppen i Europa.
            </seg>
            <seg n="e57a1319">
              (Applåder)
            </seg>
          </u>
          <note type="speaker" n="8364ee4f">
            Anf. 29 JOHAN HULTBERG (M):
          </note>
          <u who="johan_hultberg_789084" xml:id="i-a22b90684be8242e-0" n="6265b6eb">
            <seg n="cc5b1ced">
              Herr talman! En effektiv klimatpolitik står på tre ben. Det första
              benet handlar om forskning, innovation och teknikutveckling. Det
              andra handlar om internationellt samarbete, och det tredje handlar
              om att sätta pris på utsläpp.
            </seg>
            <seg n="f31a6e04">
              I dagens debatt diskuterar vi utsläppshandel som, rätt utformat,
              är ett mycket bra sätt att sätta pris på utsläpp. Handelssystem
              såsom EU ETS har nämligen fördelen att de med enkelhet kan utformas
              på ett sådant sätt att de skapar långsiktiga förutsättningar för
              de aktörer som ingår i systemet, och konkurrensneutralitet mellan
              de länder som ingår i systemet.
            </seg>
            <seg n="d636e214">
              I fallet med EU:s utsläppshandel, alltså EU ETS, omfattar systemet
              omkring 50 procent av koldioxidutsläppen inom unionen och 40 procent
              av de totala utsläppen av växthusgaser. Detta innebär att andra
              styrmedel behövs för att minska de utsläpp som inte omfattas av
              handelssystemet. Här behöver fler länder följa Sveriges exempel
              och införa koldioxidbeskattning. Det är också min, Moderaternas
              och Alliansens uppfattning att EU ETS bör utökas till att omfatta
              fler sektorer och fler länder.
            </seg>
            <seg n="ab777c4e">
              Även om vi i Sverige hade önskat att EU ETS från starten hade
              varit ambitiösare kan vi konstatera att systemet som sådant i
              grunden fungerar: Utsläppen från den handlande sektorn sjunker,
              och EU är på god väg att med marginal klara målet om 20 procent
              lägre koldioxidutsläpp till år 2020.
            </seg>
            <seg n="d6ab46fa">
              För den icke-handlande sektorn i Sverige har vi ett dubbelt så
              ambitiöst mål, nämligen att minska våra utsläpp med 40 procent
              till år 2020 – och vi är på god väg. Våra utsläpp är i dag nära
              20 procent lägre jämfört med 1990, och det samtidigt som vår bnp
              har vuxit med nära 60 procent. Jag vet att jag brukar tjata om
              detta, men det är för att det är oerhört viktigt, herr talman.
            </seg>
            <seg n="13387085">
              Den stora utmaningen inom klimatpolitiken är nämligen att bryta
              sambandet mellan tillväxt och stigande utsläpp. Det har Sverige
              visat är möjligt. Vi har förenat sjunkande utsläpp med en stark
              ekonomisk tillväxt och därigenom skickat ett viktigt och hoppfullt
              budskap till vår omvärld: Det går att minska utsläppen utan att
              ge upp ambitionerna om ekonomisk tillväxt.
            </seg>
            <seg n="35519558">
              Ambitionerna framöver måste höjas på EU-nivå. Ambitiösa mål om
              utsläppsminskningar till 2030 och 2040 måste komma på plats för
              att snabba på omställningstakten och skapa de långsiktiga spelregler
              som näringslivet efterlyser och behöver. De måste också komma
              på plats för att EU ska ha förutsättningar att nå det mål som
              EU:s medlemsländer enades om under det svenska ordförandeskapet,
              det vill säga att minska våra utsläpp med 80–95 procent till 2050.
            </seg>
            <seg n="c3227a7d">
              Herr talman! Lika nödvändigt som det är att Sverige och EU åtar
              sig kraftiga utsläppsminskningar, lika nödvändigt är det att länder
              utanför EU minskar sina utsläpp – och det kraftigt. EU står trots
              allt bara för omkring 10 procent av de samlade utsläppen globalt.
              Nu sjunker USA:s utsläpp, vilket är glädjande, men snabbväxande
              tillväxtländer måste också bidra – först och främst genom att
              hejda ökningen av sina utsläpp och därefter genom substantiella
              utsläppsminskningar.
            </seg>
            <seg n="bfa93e45">
              BRIK-länderna, det vill säga Brasilien, Ryssland, Indien och
              Kina, står i dag för tre gånger så mycket av de samlade utsläppen
              som EU, och deras utsläpp fortsätter att öka i snabb takt. Om
              inte dessa länder också tar ansvar och bidrar kommer vi aldrig
              att klara att göra de utsläppsminskningar som krävs för att hejda
              den globala uppvärmningen till max två grader. Detta understryker
              vikten av internationellt samarbete.
            </seg>
            <seg n="83b9452f">
              Därför är de stundande klimatförhandlingarna i Warszawa, COP
              19, viktiga. Det jag ser som det viktigaste målet för förhandlingarna
              i Warszawa är att föra de olika parterna närmare varandra, så
              att vi klarar av att nå det mål som är uppsatt, nämligen att om
              två år i Paris, vid COP 21, nå en global överenskommelse.
            </seg>
            <seg n="e632b67a">
              När man diskuterar internationell klimatpolitik är det lätt att
              känna sig pessimistisk – det händer för lite, och det går för
              långsamt. Men det finns faktiskt många hoppfulla initiativ runt
              om i världen, inte minst på regional nivå. I till exempel Kina
              har sju regioner enats om att gå före och inrätta ett utsläppshandelssystem
              i syfte att förhoppningsvis ha ett nationellt system på plats
              2016.
            </seg>
            <seg n="61fef286">
              Även i USA finns flera exempel på regionala initiativ när det
              gäller utsläppshandel, och länder som Thailand, Indien och Vietnam
              har också planer på att införa utsläppshandelssystem. Detta är
              en mycket välkommen utveckling. Det är en utveckling som löper
              parallellt med FN:s klimatförhandlingar men samtidigt förbättrar
              förutsättningen att komma överens, vilket bidrar till att sätta
              ett pris på utsläpp globalt och därigenom bidrar till lägre utsläpp.
            </seg>
            <seg n="c498e1d7">
              Utvecklingen skapar också förutsättningar för att vi ska kunna
              koppla ihop utsläppshandeln mellan olika länder och olika regioner.
              EU:s ambition måste vara att koppla ihop vårt system med andra
              länders och regioners. På så sätt skapas förutsättningar för effektiva
              utsläppsminskningar och sjystare konkurrens internationellt.
            </seg>
            <seg n="27262fa2">
              Herr talman! Utsläppshandeln är, som vi har varit inne på tidigare
              här i debatten, EU:s viktigaste instrument för att minska utsläppen.
              Därför är det viktigt att utsläppshandelssystemet, alltså EU ETS,
              vårdas. Styrkan med ETS är att det är ett marknadsbaserat system
              där priset sätts enligt principen om tillgång och efterfrågan.
              Genom att sätta upp långsiktiga och ambitiösa mål för utsläppsminskningar
              skapar vi förutsättningar för utsläppshandeln att fortsätta leverera
              utsläppsminskningar på ett kostnadseffektivt sätt med sikte på
              EU:s övergripande klimatmål till 2050.
            </seg>
            <seg n="40c9167a">
              Som politiker är det viktigt att motstå frestelsen att hela tiden
              gå in och ratta i systemet och på konstlat vis försöka påverka
              priset på utsläppsrätter. Sådana åtgärder riskerar på sikt att
              äventyra hela systemets trovärdighet och funktionssätt. Därför
              tror jag att det hade varit mycket olyckligt om vi politiskt skulle
              intervenera och sätta ett golvpris på utsläppsrätter. Det förvånar
              mig att S, V och MP alla tycks vara inne på denna linje utan närmare
              analys av hur det skulle påverka handelssystemet eller samhällsekonomin.
            </seg>
            <seg n="f0166bc2">
              Avslutningsvis, herr talman, vill jag nämna några ord om de så
              kallade flexibla mekanismerna CDM, Clean Development Mechanism,
              som också behandlas i betänkandet. Eftersom klimatutmaningen är
              global och eftersom det finns ett stort behov av att sprida kunskap,
              teknik och att hjälpa utvecklingsländer att inte fastna i samma
              fossilberoende som vi har gjort i västvärlden menar jag att dessa
              mekanismer är viktiga. Genom CDM kan vi genomföra kostnadseffektiva
              utsläppsminskningar och samtidigt sprida teknik och skapa förutsättningar
              för en hållbar utveckling i andra länder.
            </seg>
            <seg n="5da58471">
              Synen på flexibla mekanismer vittnar om olika synsätt på hela
              klimatutmaningen egentligen. För mig och Alliansen, som är övertygade
              om att klimatutmaningen bara kan lösas internationellt, är CDM-projekt
              viktiga verktyg för att minska de globala utsläppen och skapa
              förutsättningar för hållbar tillväxt även i utvecklingsländer.
            </seg>
            <seg n="83a0f528">
              Sverige är det land inom EU som har lägst utsläpp i relation
              till vår bnp. Vi har högst andel förnybar energi av samtliga EU-länder,
              och vi har en elproduktion med extremt låga utsläpp. Vi har dessutom
              bland de absolut mest ambitiösa klimatmålen i världen, men att
              bara vidta åtgärder i Sverige räcker inte. Givet detta vore det
              oklokt att slå in på den linje som S, V och MP föreslår, nämligen
              att åtgärder som vidtas i andra länder inte ska få räknas in i
              det svenska målet. Jag tycker att det vore väldigt synd om Sverige
              inte skulle kunna bidra till att bygga solenergianläggningar i
              Benin eller biokraftverk i Indien, vilket vi i dag gör.
            </seg>
            <seg n="fb845b10">
              Herr talman! För den rödgröna oppositionen tycks det närmast
              vara att ett mål att svensk klimatpolitik ska kosta de svenska
              skattebetalarna så mycket som möjligt, då man säger nej till kostnadseffektiva
              CDM-investeringar och i stället bland annat föreslår ett återinförande
              av ineffektiva klimatinvesteringsprogram. För Alliansen är i stället
              målet att de globala utsläppen ska minska så mycket som möjligt.
              Bara genom internationella åtgärder kan vi på allvar möta klimatutmaningen.
              I detta arbete är utsläppshandel och flexibla mekanismer fundamentalt
              viktiga.
            </seg>
          </u>
          <note type="speaker" n="f28826f9">
            Anf. 30 JENS HOLM (V) replik:
          </note>
          <u who="jens_holm_726eb1" xml:id="i-becbf217fb9915b7-1" n="03046697">
            <seg n="8fe02f1f">
              Herr talman! Jag har några frågor till Johan Hultberg.
            </seg>
            <seg n="e95213b0">
              Handelssystemet i EU är ju ett marknadsbaserat system, och man
              kan tycka att ett parti som Moderaterna borde ha ganska genomtänkta
              förslag på hur ett sådant system ska fungera. Vi ska också komma
              ihåg att systemet togs fram efter flera år av politisk mangling,
              främst på EU-nivå – jag satt i EU-parlamentet under den tiden
              – men även på medlemsstatsnivå. Det är alltså ett i allra högst
              grad politiskt designat system.
            </seg>
            <seg n="f9e3a2f1">
              När vi ser att priset för att släppa ut ett ton koldioxid nu
              ligger på nästan bara en tiondel av vad det ursprungligen var
              tänkt. Tycker verkligen inte Moderaterna då att vi behöver göra
              något för att se till att det här systemet levererar? Det är min
              första fråga.
            </seg>
            <seg n="a2a28bca">
              Min andra fråga rör det direktiv som styr utsläppshandelssystemet,
              EU:s utsläppshandelsdirektiv. Där står det klart och tydligt att
              intäkterna från utsläppshandeln ska användas till klimatåtgärder.
              Men när man tittar i regeringens budget ser man att intäkterna
              går till fortsatta skattesänkningar för höginkomsttagare. Ni avsätter
              inte intäkterna till exempelvis klimatbistånd i utvecklingsländerna.
              Varför gör ni inte det, Johan Hultberg?
            </seg>
          </u>
          <note type="speaker" n="8c96c3ea">
            Anf. 31 JOHAN HULTBERG (M) replik:
          </note>
          <u who="johan_hultberg_789084" xml:id="i-a22b90684be8242e-1" n="6265b6eb">
            <seg n="fe70bf71">
              Herr talman! Ja, EU:s handel med utsläppsrätter är ett marknadsbaserat
              system, och som jag sade i mitt anförande baseras priset på tillgång
              och efterfrågan.
            </seg>
            <seg n="e7fee01b">
              Grundproblemet är att tillgången på utsläppsrätter har varit
              för stor. Där tror jag att vi är överens. Det har varit för låga
              ambitioner från starten, vilket jag tidigare var inne på. Frågan
              blir då hur vi ska komma till rätta med grundproblemet. Då kan
              man göra som Jens Holm föreslår, åtgärda symtomen, föreslå att
              man ska införa ett system för att sätta ett golv för priset. Men
              priset handlar ju om taket för utsläpp. Därför tycker jag och
              Alliansen att grundproblemet måste lösas genom att vi på EU-nivå
              verkar för att systemet långsiktigt ska utgå från ambitiösare
              klimatmål.
            </seg>
            <seg n="aff3d7dd">
              Därför är jag väldigt glad att regeringen och EU under det svenska
              ordförandeskapet fick på plats ur ett europeiskt perspektiv väldigt
              ambitiöst mål om att minska utsläppen med 80–95 procent till 2050.
              Det skapar förutsättningar för att vi långsiktigt ska få ett utsläppshandelssystem
              som fungerar, att utsläppen får ett pris som är så pass högt att
              det skapas tillräckliga incitament för investeringar i ny och
              grön teknik.
            </seg>
            <seg n="38279b5b">
              Vi har kommit överens om att backloading kan vara ett sätt att
              lösa det tillfälliga problemet som det låga priset medför. Men
              det skjuter egentligen bara problemet på framtiden, som också
              Jens Holm var inne på i sitt anförande.
            </seg>
            <seg n="b72977a5">
              När det gäller den andra frågan, om intäkterna, kan vi konstatera
              att Sverige satsar långt mer än vad vi får in från utförsäljningar
              av utsläppsrätter på åtgärder för att minska utsläppen i Sverige
              och i andra länder.
            </seg>
          </u>
          <note type="speaker" n="baf6032a">
            Anf. 32 JENS HOLM (V) replik:
          </note>
          <u who="jens_holm_726eb1" xml:id="i-becbf217fb9915b7-2" n="03046697">
            <seg n="752c9de1">
              Herr talman! Med all respekt för klimatmål till 2050, Johan Hultberg,
              men om vi vill att någonting ska hända här och nu – det tror jag
              att du också vill – måste vi höja klimatmålet här och nu. Vi kan
              inte vänta till 2050. Man borde alltså höja EU:s klimatmål till
              2020. Det föreslår inte Moderaterna. Ni är snarare det parti som
              motarbetar ett ambitiösare klimatmål till 2020.
            </seg>
            <seg n="81b422ed">
              Man får känslan av att Moderaterna väljer att ha klimatmål till
              2050 därför att det ligger väldigt långt fram i tiden. Då kommer
              varken jag eller Johan Hultberg att vara i den här församlingen
              och behöver inte ta ansvar för målsättningarna. Det tycker inte
              jag är särskilt ansvarsfullt. Om Johan Hultberg och Moderaterna
              nu tycker att det viktigaste är att skärpa EU:s minskningsambitioner,
              varför föreslår ni då inte ett ambitiösare klimatmål?
            </seg>
            <seg n="3bd14b02">
              Det är också så att ifall man undantar utsläppsrätter från utsläppshandeln
              ökar priset. Det är basic, och det vet både du och jag eftersom
              det är en marknad som det handlar om. Men Moderaterna var det
              svenska parti i EU-parlamentet som motarbetade just det så kallade
              backloadingförslaget, nämligen att undanta 900 miljoner utsläppsrätter.
              Det var något som Moderaterna röstade nej till.
            </seg>
            <seg n="03155bb1">
              När det kommer till att öronmärka utsläppsrätterna är det så
              att regeringen inte gör det. Regeringen pekar inte ut vad man
              använder utsläppsrätterna till, utan de går direkt in till Anders
              Borgs budget för att han ska kunna fortsätta att sänka skatterna
              för redan superrika människor.
            </seg>
          </u>
          <note type="speaker" n="9e96fc1a">
            Anf. 33 JOHAN HULTBERG (M) replik:
          </note>
          <u who="johan_hultberg_789084" xml:id="i-a22b90684be8242e-2" n="6265b6eb">
            <seg n="8f018a9e">
              Herr talman! Jens Holm frågar om vi inte på något sätt ska göra
              så att systemet fungerar bättre. Jo, det ska vi göra, och då är
              det långsiktiga svaret att vi måste utgå från ambitiösa klimatmål.
              Vi har fått på plats ett ambitiöst klimatmål till 2050. Det räcker
              inte. Vi behöver ambitiösa klimatmål som ska ta oss dit. Därför
              verkar vi för att vi inom EU ska få plats ambitiösa mål till 2030
              och 2040. Jens Holms argumenterar ungefär som om det är i Sveriges
              riksdag som EU:s utsläppsmål beslutas. Så är det ju inte.
            </seg>
            <seg n="101e9348">
              Jens Holm var i Polen för inte så länge sedan, vilket jag också
              var. Där mötte vi en politik och politiker som har en helt annan
              inställning till EU:s handel med utsläppsrätter än vad vi har.
              De ville absolut inte höja ambitionen.
            </seg>
            <seg n="0ca027e1">
              Denna verklighet måste vi förhålla oss till när vi bedriver förhandlingar,
              så Sverige har sagt: Låt oss gå till 2030 och verka för att förutsättningarna
              ska öka för att göra det. Vi måste dock få med oss andra länder
              på vagnen, Jens Holm, och det har du inte en politik för.
            </seg>
            <seg n="e22a2be5">
              När det gäller Sveriges investeringar och åtgärder för att minska
              utsläppen är det alldeles uppenbart så att våra åtgärder i Sverige
              och utomlands långt överstiger de intäkter som handeln med utsläppsrätter
              genererar till svenska statskassan. Vi har också en princip i
              vår statsbudget, Jens Holm, som säger att vi inte öronmärker intäkter
              från olika poster utan utgår från hur stort behovet är.
            </seg>
            <seg n="487bdeb1">
              När det gäller biståndsbudgeten är jag stolt över att regeringen
              har sett till att den har ökat med över 10 miljarder och att man
              som första regering varje år har klarat enprocentsmålet. Det klarade
              ni bara något enstaka år under den regering som du, Jens Holm,
              och ditt parti tidigare stödde.
            </seg>
            <seg n="cc8d5d83">
              Vi levererar, herr talman, men vi förhåller oss också till den
              verklighet som finns ute i Europa där Sverige inte ensamt avgör
              hur EU:s klimatpolitik ska se ut.
            </seg>
          </u>
          <note type="speaker" n="23e2d92b">
            Anf. 34 HELENA LEANDER (MP) replik:
          </note>
          <u who="helena_leander_075a02" xml:id="i-04273995584b90ff-1" n="41c90d30">
            <seg n="643d3637">
              Herr talman! Johan Hultberg talar bekymrat om de klimatprojekt
              i andra länder som inte skulle bli av om inte vi tog dessa utsläppskrediter
              till intäkt för att göra mindre i Sverige. Men nu är det inte
              riktigt så det funkar.
            </seg>
            <seg n="a53ea39b">
              Mitt parti har inte föreslagit några nedskärningar av de pengar
              som går till så kallade CDM-projekt, utan det vi har föreslagit
              är att vi inte ska ha det som undanflykt för att göra mindre i
              Sverige. Tvärtom har vi lagt betydligt mer pengar på klimatinsatser
              i fattiga länder. Vi talar om pengar till Gröna fonden, pengar
              för att fattiga länder ska kunna minska sina utsläpp, men inte
              för att vi därmed ska kunna göra mindre på hemmaplan.
            </seg>
            <seg n="44a31668">
              Vi lägger 2 miljarder nästa år utöver biståndet. Ni lägger 300
              miljoner, där varenda krona kommer från biståndet. Faktum är att
              ni gör mindre för klimatet både utomlands och på hemmaplan.
            </seg>
            <seg n="fe6c252c">
              När det gäller EU:s utsläppshandel är det precis som Johan Hultberg
              säger. Vi kan inte i Sveriges riksdag bestämma EU:s utsläppsmål.
              Vi kan dock bestämma vilken position Sverige ska ha. Att Sverige
              inte entydigt lyckats stå upp för att målet till 2020 ska ökas
              till 30 procent oavsett vad andra länder gör är svagt.
            </seg>
            <seg n="100620a9">
              Det skulle också vara spännande att höra vad det är för ambitiösa
              mål som Johan Hultberg förespråkar till 2030.
            </seg>
            <seg n="e2ba1d78">
              Eftersom vi är i det läge vi är måste vi agera utifrån det. Jag
              önskar också att vi inte skulle behöva intervenera och ha olika
              prisregleringar utan att vi hade haft ett ambitiöst mål redan
              från början så att utsläppshandeln gav den styrande effekt man
              hoppades på. Där är vi dock inte i dag. Vi behöver vidta akuta
              åtgärder så att inte hela den del av EU:s utsläpp som ingår i
              utsläppshandeln ska stå utan åtgärder.
            </seg>
            <seg n="da7656e8">
              Jag blir lite bekymrad när Johan Hultberg säger att om vi intervenerar
              blir det dumt och använder den argumentation som de moderata EU-parlamentarikerna
              valde för att rösta ned förslaget helt.
            </seg>
          </u>
          <note type="speaker" n="daf558eb">
            Anf. 35 JOHAN HULTBERG (M) replik:
          </note>
          <u who="johan_hultberg_789084" xml:id="i-a22b90684be8242e-3" n="6265b6eb">
            <seg n="e6a8cedd">
              Herr talman! Låt mig börja där Helena Leander slutade, med anklagelserna
              om att mina kamrater i Europaparlamentet skulle ha röstat ned
              förslaget om backloading. Det förslag som kom fram efter att parlamentet
              sade nej första gången blev en klar förbättring. I det nya förslaget
              gör man tydligt att backloading, alltså när man flyttar utsläppsrätter
              från en period till framtiden, får användas bara i undantagsfall.
              Det är viktigt för att vi ska kunna skapa trovärdighet för systemet
              långsiktigt.
            </seg>
            <seg n="6aa7d84e">
              Skickar vi signalen till marknaden att vi från politiskt håll
              är beredda att mest hela tiden gå in och ratta i systemet, till
              exempel flytta utsläppsrätter från det ena året till det andra
              och sätta ett golvpris på utsläppsrätter, faller hela modellen.
              Då faller trovärdigheten för systemet. Det är detta vi moderater
              har varit rädda för och kritiska till eftersom EU:s handel med
              utsläppsrätter är en sådan fundamentalt viktig del av vår gemensamma
              klimatpolitik.
            </seg>
            <seg n="c92ce897">
              Svaret blir att det viktigaste vi kan göra är att få på plats
              ambitiösa klimatmål. Helena Leander frågade vilka mål jag ser
              att vi skulle kunna sätta upp på gemensam nivå till 2030 och 2040.
              Kommissionen har i sin färdplan föreslagit en utsläppskurva på
              40 procent lägre utsläpp till 2030 och 60 procent lägre utsläpp
              till 2040. Det kan vara en bra utgångspunkt för diskussionen.
            </seg>
            <seg n="e7404cde">
              Vad Sverige och regeringen har sagt är att vi vill gå ännu längre,
              också med investeringar i CDM, utöver dessa åtaganden.
            </seg>
            <seg n="45462a82">
              Herr talman! Det är lätt att lova i opposition. Går vi tillbaka
              till tiden före alliansregeringen fanns det inte mer pengar till
              biståndet. Alla de resurser som Miljöpartiet säger sig ha fanns
              inte. Vi kan också konstatera när vi jämför de tre oppositionspartierna
              att det inte finns någon samstämd politik.
            </seg>
          </u>
          <note type="speaker" n="d357dd1c">
            Anf. 36 HELENA LEANDER (MP) replik:
          </note>
          <u who="helena_leander_075a02" xml:id="i-04273995584b90ff-2" n="41c90d30">
            <seg n="ab0a3f65">
              Herr talman! Löftet om att ge additionella pengar till klimatfinansiering
              fanns inte förrän 2009 i Köpenhamn då det löftet gavs, så det
              är ganska naturligt.
            </seg>
            <seg n="7a44097c">
              Att ni lyckas prestera ett enprocentsmål för biståndet beror
              på att ni räknar så himla kreativt. Ni gör avräkningar för flyktingmottagande
              i Sverige, biståndsministerns lön och andra saker som förvisso
              ska betalas men kanske inte med biståndsmedel. Någon form av ödmjukhet
              vore därför på sin plats.
            </seg>
            <seg n="6cde39cc">
              Låt oss återgå till EU:s utsläppshandel. Jag tycker inte heller
              att politiker ska styra och ställa och ändra i systemet varje
              år. Det vore förödande. Vi vill ha långsiktiga spelregler. Vi
              måste dock konstatera att som läget är nu ges inte den långsiktiga
              styrsignalen eftersom priset är så lågt. Om man bara ska gå in
              och styra en gång och inte göra det till en vana desto viktigare
              att gå in rejält och se till att man inte bara skjuter fram problemet
              utan plockar bort utsläppsrätter för framtiden.
            </seg>
            <seg n="78882c25">
              Med den modell vi har i dag, vad ska den svenska industrin få
              för styrsignaler som gör att det lönar sig för dem att ställa
              om? Det är i detta ljus som vi börjar titta på prisgolv och annat
              för att omställningen inte ska stanna av medan vi väntar på att
              EU ska kunna enas om mer ambitiösa mål, vilket Johan Hultberg
              själv har redogjort för verkar vara svårt att uppnå.
            </seg>
            <seg n="94ee0211">
              Att då bara luta sig tillbaka och tänka att det får gå som det
              går under tiden känns inte så långsiktigt.
            </seg>
          </u>
          <note type="speaker" n="4941fc8b">
            Anf. 37 JOHAN HULTBERG (M) replik:
          </note>
          <u who="johan_hultberg_789084" xml:id="i-a22b90684be8242e-4" n="6265b6eb">
            <seg n="a813b1de">
              Herr talman! Sverige lutar sig på intet sätt tillbaka. Vi för
              en ambitiös klimatpolitik på hemmaplan och internationellt. Vi
              har en miljöminister som reser jorden runt för att få med sig
              fler länder på den resa världen måste göra, det vill säga minska
              sina utsläpp globalt. Vi har en miljöminister som tar kompletterande
              initiativ för att mer ska hända internationellt, till exempel
              genom att begränsa utsläppen av så kallade kortlivade klimatgaser.
            </seg>
            <seg n="36dbee8a">
              För att få medel som vi kan investera i ett hållbart samhälle
              och använda för att hjälpa andra länder att bryta sitt fossilberoende
              och skapa mer hållbar tillväxt är det bästa att ha tillväxt i
              Sverige. Det har vi. Tack vare en ansvarsfull ekonomisk politik
              ser vi att utanförskapet under Alliansens period har minskat med
              200 000 personer, att skatteintäkterna har ökat och att biståndet
              har vuxit i faktiska tal med över 10 miljarder.
            </seg>
            <seg n="93ebcc30">
              Det är anmärkningsvärt att Miljöpartiet de facto för en politik
              som hotar jobben och att man har gett upp idén om grön skatteväxling.
              I dag står Miljöpartiet inte för idén om grön skatteväxling utan
              för idén om röd skattechock. Det är bekymmersamt, för det riskerar
              att driva industrin ut ur Sverige, en industri som jämförelsevis
              är miljö- och klimatsmart.
            </seg>
            <seg n="fa10199f">
              Risken för koldioxidläckage måste vi politiker ha med oss. Vi
              måste hela tiden se till att utsläppen minskar och inte bara flyttar.
              Här är Miljöpartiet, Helena Leander och hennes kolleger i oppositionen
              svaret skyldiga. Det vore klädsamt om vi med mindre än ett år
              kvar till valet kunde få se några gemensamma förslag i budgetpropositionerna,
              men det spretar, herr talman.
            </seg>
          </u>
          <note type="speaker" n="fd30b0e7">
            Anf. 38 SARA KARLSSON (S) replik:
          </note>
          <u who="sara_karlsson_feeb89" xml:id="i-aab2316ebcd5a066-1" n="73d7843e">
            <seg n="0a3cdc9c">
              Herr talman! Jag fortsätter tjata på. Johan Hultberg talar om
              trovärdigheten för systemet för handel med utsläppsrätter inom
              EU. Den är jätteviktig, och trovärdigheten skulle kunna minska
              om vi var inne och rattade varje månad, som det låter som Johan
              Hultberg menar att vi skulle vilja. Men det vill vi såklart inte.
            </seg>
            <seg n="d47adb94">
              Jag menar att trovärdigheten hos systemet byggs upp genom att
              man ser att det fungerar och har den styrande effekt som var tanken.
              Då måste systemet förändras.
            </seg>
            <seg n="84f15dfc">
              Kommissionen har lagt fram en rapport med olika förslag på saker
              man skulle kunna göra. Där finns tanken om att sätta ett prisgolv
              med. Det är inget vi socialdemokrater har föreslagit – jag vill
              påpeka det eftersom Johan Hultberg tog upp det i sitt anförande
              – men det är ett av de konkreta exempel som finns. Ett annat är
              att permanent undandra utsläppsrätter från marknaden för att inte
              få den effekt man får när man bara flyttar mellan perioder. Det
              finns olika konkreta förslag på saker som skulle kunna göras.
            </seg>
            <seg n="ce39cfa8">
              När man lyssnar på Johan Hultberg här i dag kan man skönja anledningen
              till att regeringen var så passiv under förra året. Det är helt
              enkelt att de borgerliga partierna inte är överens. Det fanns
              ingen enighet om att stödja förslag som skulle stärka handeln
              med utsläppsrätter.
            </seg>
            <seg n="dd1babc0">
              Om man läser skrivelsen säger regeringen att den ändå ska jobba
              aktivt för att åtgärder ska vidtas för att stärka handelssystemet
              långsiktigt. Vilka konkreta åtgärder vill regeringen se? Vad är
              det den arbetar för?
            </seg>
          </u>
          <note type="speaker" n="fd10c01d">
            Anf. 39 JOHAN HULTBERG (M) replik:
          </note>
          <u who="johan_hultberg_789084" xml:id="i-a22b90684be8242e-5" n="6265b6eb">
            <seg n="583833de">
              Herr talman! Inledningsvis tycker jag att det är närmast komiskt
              att Sara Karlsson å ena sidan utkräver svar av regeringen om vilka
              konkreta åtgärder som vi är för och å andra sidan säger: Det där
              med prisgolv till exempel och de konkreta åtgärderna har vi inte
              tagit ställning till. Det vore intressant att höra vad Sara Karlsson
              vill se för konkreta åtgärder.
            </seg>
            <seg n="2224da34">
              Alliansen har varit skeptisk till förslaget om backloading just
              eftersom det inte löser grundproblemet. Backloading handlar om
              att man flyttar utsläppsrätter från i dag till framtiden, inte
              om att man minskar utsläppen eller kravet på att minska utsläppen
              med ett enda ton. Man rattar bara i systemet.
            </seg>
            <seg n="fbe83a13">
              Efter noga övervägande har vi dock kommit överens om och landat
              i slutsatsen att vi behöver göra detta eftersom priset i dag är
              så lågt att det saknas tillräckliga incitament för investeringar
              som behövs i ny grön teknik. Men det innebär inte att systemet
              som sådant i grunden inte fungerar, utan det handlar om att ETS
              i grunden inte var tillräckligt ambitiöst från starten.
            </seg>
            <seg n="ccfc8f29">
              Priset avspeglar efterfrågan på utsläppsrätter. Problemet är
              att tilldelningen av utsläppsrätter, som vi har varit inne på
              tidigare i debatten, var för generös. Därför är det bra att auktioneringen
              av utsläppsrätter nu ökar. För att lösa det långsiktiga problemet
              måste vi dock få på plats långsiktiga ambitiösa klimatmål.
            </seg>
            <seg n="6eb48003">
              Vi har fått en grund i det mål som EU enades om under det svenska
              ordförandeskapet. Sedan måste vi sätta ambitiösa mål för 2040
              och 2030. Vi är också för att kunna skärpa målet till 2030.
            </seg>
          </u>
          <note type="speaker" n="8a7b89f2">
            Anf. 40 SARA KARLSSON (S) replik:
          </note>
          <u who="sara_karlsson_feeb89" xml:id="i-aab2316ebcd5a066-2" n="73d7843e">
            <seg n="4618008f">
              Herr talman! Johan Hultberg frågar vad jag vill se konkret. Först
              vill jag säga att det är klart att det ligger en svårighet i att
              inte sitta i regeringsställning och tillhöra dem som faktiskt
              förhandlar inom EU. Det gör det svårare att ta ställning till
              hur man förhandlar på bästa sätt.
            </seg>
            <seg n="b26a2db3">
              Jag kan säga att jag skulle mycket hellre vilja ha ett permanent
              undandragande av utsläppsrätter än till exempel ett prisgolv.
              Det tror jag vore den mest effektiva åtgärden som man ska ratta
              inom systemet utan att röra målen.
            </seg>
            <seg n="26b2fae9">
              Johan Hultberg säger att regeringen har kommit fram till att
              den ändå stöder backloading trots att det inte är bra. Men det
              regeringen säger i skrivelsen är att den aktivt deltar för att
              fortsätta stärka systemet långsiktigt. Då är frågan: Vad vill
              regeringen göra fortsatt? Gäller ställningstagandet att den i
              efterhand har accepterat att en sådan backloading ska göras, eller
              driver regeringen aktivt någonting, som man säger i skrivelsen?
            </seg>
            <seg n="bec6a18c">
              Det känns som att kärnan här är just passiviteten. När regeringsföreträdarna
              diskuterar klimatpolitiken hänvisar de alltid till det internationella
              samarbetet och att det är där det måste göras: Fråga inte så mycket
              om den svenska klimatpolitiken! Vi måste prata om det internationella.
              Men där driver de inte.
            </seg>
            <seg n="d165d4f1">
              När får vi se att regeringen aktivt driver förslag som skulle
              stärka handelssystemet på sikt? När får vi se att regeringen aktivt
              driver att höja målsättningarna? När får vi se att regeringen
              går ut och aktivt driver att målsättningen till 2020 ska höjas?
              Det vore bra för hela den europeiska klimatpolitiken, och det
              skulle stärka handelssystemet långsiktigt.
            </seg>
          </u>
          <note type="speaker" n="49b6a5e8">
            Anf. 41 JOHAN HULTBERG (M) replik:
          </note>
          <u who="johan_hultberg_789084" xml:id="i-e060720772d66a25-0" n="6265b6eb" next="i-c4e582a4bfb918fa-0">
            <seg n="c0065100">
              Herr talman! Repetition är kunskapens moder, så låt mig återigen
              repetera att det viktigaste för att långsiktigt stärka EU:s handel
              med utsläppsrätter och få systemet att fungera bättre är att sätta
              upp långsiktiga, ambitiösa mål för att minska utsläppen. Ska jag
              ta det en gång till? Det viktigaste för att långsiktigt stärka
              EU:s handel med utsläppsrätter är alltså att få på plats långsiktiga,
              ambitiösa utsläppsminskningsmål.
            </seg>
            <seg n="b3e8b677">
              Grunden är att vi har fått på plats ett mål under det svenska
              ordförandeskapet om att minska utsläppen till 2050 med 80–95 procent.
              Sverige arbetar och driver nu på för att vi inom EU ska sätta
              upp mål om hur mycket utsläppen ska minskas till 2030 och 2040.
              Det är viktigt att vi snart sätter upp dessa mål så att vi kan
              ha med oss detta in i klimatförhandlingarna med ambitionen att
              nå en global överenskommelse 2015.
            </seg>
            <seg n="0d7379b7">
              För att lösa den akuta situationen med låga priser som inte skapar
              tillräckliga incitament för investeringar i klimatsmart teknik
              har vi accepterat att vidta en enskild åtgärd i form av backloading.
              Men vi tycker att det är viktigt att markera att detta måste vara
              en åtgärd som vi bara vidtar i undantagsfall. Annars äventyrar
              vi hela systemets trovärdighet.
            </seg>
            <seg n="1fbe1f63">
              Jag är glad över att vi nu har fått tydliga besked från kommissionen
              om att den ser backloading just som ett undantagsingrepp och att
              den säkerställer att återföringen av medlen kommer industrin och
              teknikutvecklingen till del. Det långsiktigt viktigaste vi kan
              göra är att sätta upp ambitiösa mål. Där är Sverige pådrivande.
            </seg>
          </u>
          <note n="47f56983">
            Anf. 42 ANITA BRODÉN (FP):
          </note>
          <u who="johan_hultberg_789084" xml:id="i-c4e582a4bfb918fa-0" n="6265b6eb" prev="i-e060720772d66a25-0">
            <seg n="b279c73c">
              Herr talman! Vi står inför en gigantisk utmaning i Sverige och
              internationellt. Vi har ett uppdrag att överlämna en jord i balans
              till kommande generationer. Vi behöver använda hela verktygslådan.
              Vi behöver använda ett antal styrmedel.
            </seg>
            <seg n="386832de">
              Handelssystemet, herr talman, har varit aktuellt här i dag. Det
              är marknadsstyrt och internationellt, och det är ett viktigt styrmedel
              för att kunna minska utsläppen av växthusgaser inom EU och givetvis
              också globalt.
            </seg>
            <seg n="5abdba1f">
              Även CDM har nämnts – clean development mechanism. Det bidrar
              också till att minska växthusgasutsläppen och gör det billigare
              och förbättrar därmed kostnadseffektiviteten. Det ska vi också
              använda oss av.
            </seg>
            <seg n="4e55462b">
              Fokus för de svenska CDM-krediterna är förnybar energi, energieffektivisering
              och avfallshantering. Det är rätt inriktning, anser jag. Vi har
              olika uppfattningar. Oppositionen är kritisk. Emellanåt är kritiken
              befogad, skulle jag vilja tillstå. Alliansen ser möjligheterna
              mycket mer. Vi tar tag i problemen, och vi söker lösningar.
            </seg>
            <seg n="71cce4cd">
              Det finns olika problem vi behöver söka lösningar på. Det är
              till exempel ett problem att det har gått flera perioder innan
              auktioneringsinstrumentet har använts. Det används ännu inte fullt
              ut, eller det planeras 50 procent framöver. Vi kan dock inte vara
              nöjda innan det är 100 procent.
            </seg>
            <seg n="01ddba76">
              Folkpartiet har drivit frågan om auktionering under många år.
              Jag vet att bland annat min företrädare i riksdagen och min vän
              och kollega Lennart Fremling drev den här frågan i den nationella
              arbetsgrupp som då var på gång.
            </seg>
            <seg n="f376c4aa">
              Det är problematiskt att priset på utsläppsrätter sjunkit. Den
              frågan har också diskuterats här i dag. Det har sjunkit dramatiskt,
              vilket innebär att nödvändig tekniköverföring och finansiella
              resurser till utvecklingsländerna minskar men också att trovärdigheten
              hos själva handelssystemet drabbas negativt.
            </seg>
            <seg n="de46f8fc">
              Därför var det nödvändigt att ett antal utsläppsrätter som skulle
              ha auktionerats ut 2013–2015 i stället skjuts på framtiden, så
              kallad backloading. Men det kommer att krävas mycket mer för att
              stärka marknaden. Det är en fråga som kommer att lyftas vid kommande
              klimattoppmöte, och här har Sverige ett stort ansvar för att de
              nya skarpa verktygen ska kunna användas. Jag förväntar mig att
              auktioneringstakten ökar och att den omfattar alla sektorer. Det
              krävs dock också att Polen tar ett större ansvar i COP 19 än vad
              man har aviserat hittills och att det verkligen blir ett dramatiskt
              och positivt globalt genombrott i Paris under klimattoppmötet
              2015.
            </seg>
            <seg n="1c684c01">
              Herr talman! Det är en viktig utgångspunkt att de ekonomiska
              styrmedlen ska bli träffsäkra, bland annat genom långsiktighet
              och genom strukturella åtgärder så att arbetet med färdplan 2050
              med visionen om noll nettoutsläpp av växthusgaser i atmosfären
              ska kunna klara minst tvågradersmålet. Det finns många forskare
              som säger att det inte kommer att vara tillräckligt, vi behöver
              öka även ambitionen när det gäller gradersmålet.
            </seg>
            <seg n="dc73ea80">
              Kontrollstationen 2015 blir därför en viktig avstämning. Före
              den tidpunkten behöver med stor nödvändighet ett bindande avtal
              kring målet för 2030–2040 finnas på plats, och minskningar med
              30 procent till 2020 är en nödvändighet. Sverige har också aviserat
              och påtalat i EU-samtal och EU-överläggningar att detta är viktigt.
            </seg>
            <seg n="acd4a7f0">
              Den 10 oktober 2013 gav regeringen Naturvårdsverket och Energimyndigheten
              i uppdrag att utarbeta ett underlag till kontrollstation 2015
              för de klimat- och energipolitiska målen. Jag kallar det för ett
              ramverk. Vi må ha olika begrepp, men jag tror att vi har samma
              bild av att vi behöver den strukturen för att kunna arbeta vidare.
            </seg>
            <seg n="f0a5bacc">
              Herr talman! Utöver EU:s handelssystem är den svenska koldioxidskatten
              oerhört träffsäker. Den rimmar väl med förorenaren-betalar-principen
              och borde kunna utnyttjas skarpare nationellt men också spridas
              globalt. Det skulle betyda oerhört mycket. Då skulle vi också
              kunna arbeta mycket mer framgångsrikt med att fasa ut fossil användning.
              Vi kan inte invänta koldioxidbeskattningen innan vi tar ett drastiskt
              steg för att få bort och fasa ut fossilsubventionerna. Det är
              subventioner som nu uppgår till 536 miljarder dollar årligen.
              536 miljarder dollar årligen! De pengarna hade kunnat användas
              oerhört mycket bättre. Fossilanvändningen är för övrigt, enligt
              den senaste IPCC-rapporten, den allra största orsaken till de
              klimatförändringar vi nu står inför.
            </seg>
            <seg n="b085cd11">
              Herr talman! När det gäller frågan om antalet utsläppsrätter
              som har auktionerats ut har regeringen nyligen redovisat att den
              första auktionen av utsläppsrätter på den EU-gemensamma auktionsplattformen
              för den tredje handelsperioden ägde rum i november 2012. Totalt
              under 2012 såldes utsläppsrätter som för svenskt vidkommande motsvarar
              runt 60 miljoner kronor. Som Jens Holm har lyft fram här bör,
              enligt direktivet, 50 procent av intäkterna från handeln med utsläppsrätter
              gå till klimatåtgärder på både nationell och internationell nivå,
              vilket också ska rapporteras. Finansministern har i en debatt
              varit tydlig med att åtgärder och intäkter kommer att rapporteras.
              Även om regeringen har valt att inte öronmärka kommer man att
              rapportera klimatåtgärder och satsningar. De satsningar som har
              gjorts är, precis som Johan Hultberg har framfört, högre än de
              intäkter vi har fått.
            </seg>
            <seg n="217fffce">
              Det är välkommet och viktigt att CDM granskas, men också att
              de flexibla mekanismerna utvecklas inför en framtida klimatregim
              vad gäller effektivisering, förutsägbarhet, kvalitetssäkring och
              transparens. Beslut om förbättringar kring detta kommer att tas
              på COP 19 i Warszawa. Jag vet, precis som jag sade för en stund
              sedan, att Sverige kommer att vara pådrivande där.
            </seg>
            <seg n="14eed817">
              Under 2012 har flexibla mekanismer totalt gett 19 miljoner utsläppsminskningsenheter
              i 42 länder. Den genomsnittliga kostnaden ligger på mellan 70
              och 80 kronor per ton. Som jämförelse kan nämnas att den svenska
              generella koldioxidskatten är drygt 1 000 kronor per ton.
            </seg>
            <seg n="6f8bdee7">
              Herr talman! Sverige ska fortsätta att samarbeta med de länder
              som har högst ambitioner på klimatområdet och som vill gå före.
              Sverige vill nämligen vara i framkant, och jag skulle vilja säga
              att vi är i framkant. Med nationella och internationella åtgärder
              kan Sverige visa vägen för den omställning som är nödvändig, på
              hemmaplan såväl som internationellt. Ytterligare klimatinvesteringar
              på upp till 400 miljoner kronor föreslås i budgeten inför 2014.
            </seg>
          </u>
          <note n="c50c499a">
            Med detta yrkar jag bifall till förslaget i betänkandet och avslag
            på samtliga yrkanden.
          </note>
          <note type="speaker" n="eeffdf9c">
            Anf. 43 JENS HOLM (V) replik:
          </note>
          <u who="jens_holm_726eb1" xml:id="i-b572238a2c5abade-0" n="03046697" next="i-0a9f4614ed57e717-0">
            <seg n="c2b85c30">
              Herr talman! Jag har några frågor till Anita Brodén. De rör främst
              CDM och uppköpen av utsläppskrediter i andra länder.
            </seg>
            <seg n="3a87fa68">
              Min första fråga rör det långsiktiga klimatmål som regeringen
              håller på att ta fram för 2050. I det långsiktiga klimatmålet
              ska man inte använda sig av CDM, alltså uppköp av utsläppskrediter,
              för att uppnå målet. Allting ska göras på hemmaplan. Det är logiskt
              och följer precis det som EU-kommissionen numera rekommenderar
              i de långsiktiga målen, nämligen att det ska göras domestic –
              på hemmaplan – utan uppköp av utsläppskrediter. Om man tittar
              på andra jämförbara länder, till exempel Tyskland, Storbritannien
              och Danmark, ser man att de i sin klimatpolitik gör allting på
              hemmaplan redan här och nu. Jag vill understryka att till exempel
              Tyskland och Danmark har 40-procentiga minskningar till 2020 som
              klimatmål, precis som vi i Sverige.
            </seg>
            <seg n="937151d2">
              Min första fråga till Anita Brodén är varför ni inte använder
              utsläppskrediter om det är så otroligt bra för klimatmålet 2050.
            </seg>
            <seg n="b515e2d5">
              Min andra fråga rör CDM-projekten i sig. I regeringens budget
              ser man att ungefär hälften av CDM-projekten rör investeringar
              i så kallade multilaterala fonder. Kolprojektet i Kina, som Sara
              Karlsson tog upp tidigare, finns med där. Det storskaliga vattenkraftsprojektet
              i norra Indien, Rampurprojektet, som är extremt kritiserat finns
              med där. Jag undrar varför ni går in i de storskaliga fonderna
              när ni inte har minsta möjlighet att påverka innehållet i projekten.
            </seg>
          </u>
          <note n="e6e0e8b9">
            Anf. 44 ANITA BRODÉN (FP) replik:
          </note>
          <u who="jens_holm_726eb1" xml:id="i-0a9f4614ed57e717-0" n="03046697" prev="i-b572238a2c5abade-0">
            <seg n="1290b7fe">
              Herr talman! Tack för frågorna!
            </seg>
            <seg n="bfd2ccdf">
              Detta är oerhört viktiga frågor. Det känns egentligen som att
              man skulle behöva ta mycket längre tid för att diskutera bara
              de här frågorna och borra djupt i dem.
            </seg>
            <seg n="294bd2bf">
              Min tanke och min tro är att när Naturvårdsverket och Energimyndigheten,
              som nu precis har fått uppdraget, återkommer med sitt ramverk,
              sin plan, finns det stor anledning för oss att över alla partigränser
              diskutera vidare.
            </seg>
            <seg n="1e335cee">
              Det viktiga för oss här och nu är att vi vill använda alla verktyg
              i verktygslådan. Vi tror på möjligheten att, precis som lyfts
              fram, arbeta internationellt. Vi ser att det finns många framgångsmöjligheter
              i form av internationella avtal och genom att använda CDM. Vi
              ser energieffektiviteten. Vi ser kostnadseffektiviteten. Där har
              vi varit tydliga med vilka prioriterade områden vi vill använda
              oss av. Det handlar bland annat om förnybar energi, energieffektivitet
              och avfall.
            </seg>
            <seg n="35578298">
              Men det krävs transparens, och vi är de första att erkänna att
              vissa av projekten inte varit lyckade. Det är därför vi är noggranna
              med att följa upp och se till att det blir riktigt bra projekt.
              Det handlar om 42 länder där vi får vara med. Det tycker jag är
              fantastiskt, och det vill jag gärna fortsätta med. Vad som kommer
              att hända 2050 vet vi inte. Det är ett antal år dit, och här tror
              jag att vi kommer att få revidera åt alla håll och kanske hitta
              nya instrument.
            </seg>
            <seg n="20b75bc8">
              Vi tror på marknadsmässiga lösningar och på att vi ska jobba
              såväl nationellt som internationellt.
            </seg>
          </u>
          <note type="speaker" n="8696e583">
            Anf. 45 JENS HOLM (V) replik:
          </note>
          <u who="jens_holm_726eb1" xml:id="i-b572238a2c5abade-1" n="03046697" next="i-0a9f4614ed57e717-1">
            <seg n="39ef3314">
              Herr talman! Kan Anita Brodén då förklara på vilket sätt investeringar
              i en kolgruva i Kina har med förnybar energi att göra? Hon sade
              att det var ett prioriterat mål. Eller vilken annan kategori faller
              det under?
            </seg>
            <seg n="c145e486">
              Det jag säger är att ni, Anita Brodén, inte har någon som helst
              möjlighet att påverka innehållet i de fonder som ni går in i.
              Om det fanns någon form av trovärdighet i den politik ni bedriver
              skulle ni inte investera pengar i de fonderna. Jag tror att ni
              gör det för att det är fråga om enkla investeringar. Ni går in
              med pengar, och sedan kan ni tillgodoräkna er det som om ni hade
              gjort utsläppsminskningar på hemmaplan. Er politik handlar om
              att ni köper utsläppskrediter för motsvarande 30 procent av det
              svenska klimatmålet. Det är 30 procent klimatåtgärder som inte
              blir vidtagna i Sverige på grund av att ni köper billiga utsläppskrediter.
            </seg>
            <seg n="1dc1ba15">
              Jag skulle också vilja fråga om utsläppsmålen för 2050. Jag har
              diskuterat frågan med Roger Tiefensee, som från Centerpartiets
              håll säger att när det gäller målet för 2050 ska man inte använda
              CDM, uppköp av utsläppskrediter, för att nå det. Som jag sade
              kan man se att det är den generella trenden, och det som också
              EU rekommenderar. Länder jämförbara med Sverige använder över
              huvud taget inte uppköp av utsläppskrediter i dag. Därför vill
              jag fråga Anita Brodén: Eftersom du tycker att CDM är bra borde
              väl Folkpartiet driva att det ska finnas en mängd CDM i klimatmålet
              för 2050? Om det är så bra i dag, varför driver ni då inte att
              det ska vara en bärande del också i den framtida klimatpolitiken?
            </seg>
          </u>
          <note n="8672e9ea">
            Anf. 46 ANITA BRODÉN (FP) replik:
          </note>
          <u who="jens_holm_726eb1" xml:id="i-0a9f4614ed57e717-1" n="03046697" prev="i-b572238a2c5abade-1">
            <seg n="bba980d2">
              Herr talman! Det övergripande målet handlar inte om vilka verktyg
              vi använder, utan det övergripande målet måste vara att vi ska
              efterlämna en jord i ekologisk balans. Då handlar det om noll
              nettoutsläpp. Det måste vara det övergripande målet. Vilka verktyg
              vi sedan använder måste hela tiden utvärderas.
            </seg>
            <seg n="6be62c93">
              Jag sade tidigare att vissa saker inte har fungerat, men många
              bra projekt har kommit till stånd tack vare de flexibla mekanismerna.
              Det kan handla om solenergilösningar i Afrika. Det kan handla
              om energieffektiva lösningar på andra håll i världen. De exempel
              på projekt som Jens Holm tar upp skulle jag tro syftar på Världsbanken
              där vi har gått in och där vi inte, vilket jag beklagar, har haft
              den insyn som jag tycker att vi borde ha. Det har miljöministern
              tagit till sig och här i kammaren sagt att hon vill ta upp det
              med ansvariga för att se hur vi ska kunna öka transparensen. Det
              gäller de storskaliga projekten där vi inte riktigt har haft transparens.
            </seg>
            <seg n="544044ee">
              Det finns instrument för att hela tiden kontrollera att de flexibla
              mekanismerna används, att CDM används som det är tänkt. Det stramas
              upp undan för undan, men det är FN-lett. Vi behöver jobba vidare,
              och jag tycker inte att vi ska kasta ut barnet med badvattnet
              utan i stället utveckla system som fungerar.
            </seg>
          </u>
          <note type="speaker" n="9c845b19">
            Anf. 47 ROGER TIEFENSEE (C):
          </note>
          <u who="roger_tiefensee_2b850e" xml:id="i-146f68a93c865f32-0" n="951124a2">
            <seg n="bf5e8b60">
              Herr talman! Riksdagskolleger och åhörare! Dagens debatt utgår
              från en rapport från Riksrevisionen om utsläppshandeln för att
              begränsa klimatförändringen samt den skrivelse som regeringen
              lämnat till riksdagen med anledning av Riksrevisionens rapport.
              Det är ett bra tillfälle att ha en diskussion eftersom världens
              klimatförhandlare träffas nästa vecka i Warszawa för ytterligare
              ett klimatmöte. Syftet med det mötet är att få fram en tidsplan
              för hur man ska förhandla för att sedan 2015 kunna ha det klimatmöte
              som är planerat att hållas i Paris och då få ett globalt bindande
              avtal som omfattar alla länder och alla utsläpp. Det är oerhört
              viktigt. Därför är det bra att nu ha den här debatten, blicka
              framåt och diskutera vad vi behöver göra för att klara klimatmålet,
              tvågradersmålet, och få till stånd ett globalt bindande avtal.
            </seg>
            <seg n="3f571d35">
              Det ska sägas, herr talman, att Riksrevisionens rapport och kritiken
              i den främst berör uppbyggnaden av handelssystemet, framför allt
              den andra handelsperioden. Sedan dess har det skett ett antal
              förbättringar av systemet. Under den andra handelsperioden fick
              man till exempel bara auktionera max 10 procent av utsläppsrätterna.
              I den tredje handelsperioden, som vi gått in i 2013, kan man auktionera
              upp till 50 procent, vilket är bra. Det är en bra förändring,
              och som centerpartist tycker jag att auktionering i så stor utsträckning
              som möjligt ska användas i stället för tilldelning utifrån historiska
              referenser.
            </seg>
            <seg n="4adca234">
              Herr talman! Vi ser att handelssystemet kommer att bidra till
              att EU når sina mål till 2020. Problemet är – det tror jag att
              vi alla är överens om – att 2020-målen inte leder oss till de
              långsiktiga målen, till 2050-målen som EU satte upp under det
              svenska ordförandeskapet, alltså att EU ska minska utsläppen med
              80–95 procent till 2050. Det är de långsiktiga målen vi måste
              ha i sikte när vi diskuterar handelssystemets funktion.
            </seg>
            <seg n="cff7604b">
              Vi måste konstatera att EU:s utsläppshandelssystem är det viktigaste
              gemensamma instrument vi har inom EU. Det är viktigt att vårda
              och utveckla systemet, som är ett marknadsbaserat system. Vi ska
              vara klara över att prissignalerna på marknaden för utsläppsrätter
              inte är tillräckligt tydliga i dag. De är inte tillräckligt tydliga
              för att ge de investeringar vi behöver för att nå de långsiktiga
              målen. Det ska vi erkänna klart och tydligt. Vi ska också erkänna
              att det finns en historisk orsak till det. Johan Hultberg och
              flera andra har varit inne på det, nämligen att tilldelningen
              initialt var alltför frikostig. Dessutom har vi haft en ekonomisk
              kris som gjort att vi har ett stort överskott av utsläppsrätter.
            </seg>
            <seg n="f590fc3a">
              Då är frågan hur vi kan hantera detta överskott. Sverige har
              stöttat EU-kommissionens förslag att göra en så kallad backloading,
              alltså flytta fram utsläppsrätter från en tidigare handelsperiod
              till en senare. Det var det bästa förslaget som fanns tillgängligt.
              Det har funnits andra förslag; UK har nämnts i debatten. Centerpartiet
              har förespråkat en så kallad set-aside, det vill säga att man
              kunde plocka ut utsläppsrätter från handelssystemet. Problemet
              är att det förslaget inte fanns på bordet. Vi ska alltså inte
              lura oss själva här. Sverige har stöttat det bästa förslag som
              fanns tillgängligt. Samtidigt är regeringen i skrivelsen mycket
              tydlig med att kommissionens förslag sannolikt inte är tillräckligt
              för att åstadkomma den önskade effekten, att leda oss mot de långsiktiga
              målen.
            </seg>
            <seg n="06d6a9af">
              Frågan blir vad mer vi kan göra, förutom backloading. Ett sätt
              är att höja klimatmålet till 2030. Då ligger det redan i systemet,
              bubblan sjunker och vi får en bättre prissignal. Ett annat sätt
              är, som jag nämnde, att göra en set-aside, att plocka ut utsläppsrätter.
              Vi har inom EU ett års utsläppsrätter som ligger och skvalpar.
              Det är det som trycker ned priset.
            </seg>
            <seg n="d8ec9d13">
              Jag tror inte att detta med ett prisgolv är ett lika bra sätt
              som att höja målen eller att göra en set-aside och plocka ut utsläppsrätter
              ur systemet.
            </seg>
            <seg n="261529a2">
              En annan del är att ha bindande mål till 2030 och 2040. Det är
              en nog så viktig del i att få tydliga prissignaler till dem som
              ska investera och göra investeringar klimatsmart.
            </seg>
            <seg n="bc213372">
              Herr talman! När vi talar om utsläppshandelssystemet är det också
              viktigt att diskutera vilka utsläpp som ska ingå i systemet. EU:s
              beslut att ta in flyget i handelssystemet har lett till en intressant
              följdeffekt. Vi hade i går i utskottet en subsidiaritetsprövning
              om just den följdeffekten, där FN:s internationella luftfartsorganisation
              ICAO på sitt möte i september i år förklarade sig villigt att
              ta fram ett system för att sätta pris på flygets utsläpp. Det
              är en direkt följd av att EU valde att ta med flyget i utsläppshandelssystemet.
              Både länder och organisationer blev stressade av det, för det
              fanns också andra ländergrupper som sade att de kanske ville följa
              efter.
            </seg>
            <seg n="9f66ec32">
              Vi ska ha klart för oss att detta är något historiskt. Bakgrunden
              till att vi inte kan lägga en skatt på flygbränsle är Marshallplanen
              efter andra världskriget. Enligt Marshallplanen skulle man stimulera
              handel och rörlighet, och därför fick man inte lägga skatt på
              vare sig flygets eller sjöfartens bränsle. Vi lever fortfarande
              kvar i det. Jag tycker att vi borde ha kommit ur postkrigstraumat
              och insett att vi nu har andra problem att ta tag i.
            </seg>
            <seg n="1543b6ba">
              Icke desto mindre är det historiskt att ICAO nu har sagt att
              vi kan ha ett marknadsbaserat system och sätta pris på flygets
              utsläpp. Jag noterar att ingen från oppositionen har tagit upp
              detta, som jag tycker är historiskt och som vi hade på bordet
              i utskottet i går. Om vi hade följt oppositionens väg och i stället
              lagt skatt på flygbiljetter – observera: på flygbiljetter, inte
              på flygets utsläpp – som oppositionen föreslog och fortfarande
              har förslag om, så hade vi inte varit där. Då hade vi inte stressat
              ICAO. Vi hade kanske fått en annan prissignal för flygtrafik som
              startar och landar i Sverige, men vi hade inte varit där vi är
              nu när EU har beslutat att ta med flyget i utsläppshandelssystemet.
            </seg>
            <seg n="cc4c3672">
              När vi gör förändringar i utsläppshandelssystemet ska de vara
              långsiktiga och bära mot det långsiktiga målet. Med detta vill
              jag yrka bifall till utskottets förslag och avslag på samtliga
              reservationer.
            </seg>
          </u>
          <note type="speaker" n="368ed86d">
            Anf. 48 HELENA LEANDER (MP) replik:
          </note>
          <u who="helena_leander_075a02" xml:id="i-04273995584b90ff-3" n="41c90d30">
            <seg n="981a2cd6">
              Herr talman! Du lyckades jaga upp mig ändå, Roger Tiefensee!
              Jag hade inte tänkt begära replik, men så kom dessa upprepade
              pikar mot vår flygskatt, ungefär som om vi någonsin skulle ha
              varit emot att man tar in flyget i EU:s utsläppshandel.
            </seg>
            <seg n="e7a0af27">
              Vi har haft synpunkten att flyget borde ha en egen bubbla i utsläppshandeln,
              alltså att man har flyget för sig och industrin för sig, för att
              undvika den situation vi har i dag, där flyget betalar bara för
              koldioxiden, trots att flygets totala klimatpåverkan egentligen
              är dubbelt så stor när man också räknar in kväveoxid, vattenånga
              och så vidare. Flyget handlar med samma utsläppsrätter som industrin,
              vilket blir väldigt skevt. Detta är dock inte detsamma som att
              vi har varit mot det.
            </seg>
            <seg n="55077015">
              Vi har däremot sett behov av att komplettera med en flygskatt,
              särskilt innan detta med utsläppshandeln fanns på plats. Det är
              egentligen här som jag ser skiljelinjen. Alla partier här i kammaren
              vill att vi ska jobba internationellt inom EU, oavsett om det
              gäller utsläppshandel för flyget eller att skärpa upp utsläppshandeln
              – möjligen har Moderaternas hållning varit lite oklar. I vilket
              fall som helst är vi överens om detta.
            </seg>
            <seg n="7c18f95d">
              Frågan är vad vi ska göra i Sverige när vi ser att vi inte ännu
              har fått gehör för det vi vill. Utsläppshandeln levererar i dag
              inte det den skulle. Ska vi bara jobba för att förstärka den i
              EU, även om det kan ta lång tid, eller kan det finnas behov av
              kompletterande åtgärder i Sverige, till exempel en flygskatt eller
              ett prisgolv? Jag tror inte att man försämrar möjligheten att
              få igenom förbättringar i EU för att länder har kompletterande
              åtgärder. På samma sätt som EU kunde stressa ICAO kan enskilda
              medlemsländer som går före och exempelvis har flygskatt eller
              andra kompletterande åtgärder stressa EU. Blir de tillräckligt
              många är det något som stressar EU och gör det lättare att komma
              fram också på EU-nivå.
            </seg>
          </u>
          <note type="speaker" n="5922d682">
            Anf. 49 ROGER TIEFENSEE (C) replik:
          </note>
          <u who="roger_tiefensee_2b850e" xml:id="i-146f68a93c865f32-1" n="951124a2">
            <seg n="d0e9a528">
              Herr talman! Jag kan bara konstatera att om Helena Leander hade
              tyckt att denna historiska händelse med ICAO hade varit viktig
              hade hon nämnt det i sitt anförande. Nu gjorde du inte det, Helena,
              utan du talade dig varm för er flygskatt, vilket är en skatt på,
              nota bene, flygbiljetter. Det låter jättebra med en flygskatt,
              men vi får inte lägga skatt på flygbränsle, vilket jag beklagar.
            </seg>
            <seg n="81eb0ca6">
              Som jag sade borde vi ha kommit ur postkrigstraumat, och vägen
              ur det är just den väg som ICAO har öppnat och som öppnades tack
              vare att vi var tydliga med att vi ville få in flyget i systemet
              för handel med utsläppsrätter.
            </seg>
            <seg n="2e9da8de">
              Det kan vara viktigt att komplettera handelssystemet med nationella
              åtgärder, och Helena Leander lyfter fram just detta med prisgolv.
              Om Sverige skulle lägga ett prisgolv på utsläppsrätter inom befintligt
              system innebär det att vi skulle pressa ned priset ytterligare
              inom den bubbla som finns inom EU. Det skulle vara väldigt oklokt.
              Dels skulle vi meka med konkurrenssituationen, vilket är oklokt
              i sig, dels skulle vi inte vinna något när det gäller att minska
              utsläppen totalt sett.
            </seg>
            <seg n="459b4705">
              Jag tycker att prisgolv är en dum åtgärd. I stället skulle vi
              sänka taket och se till att få bort överskottet. Ska man diskutera
              prisgolv ska man göra det på EU-nivå. Jag uppfattar att Helena
              Leander med sin klämkäcka Sverige-ska-gå-före-princip tycker att
              vi ska ha ett prisgolv i Sverige. Det är dubbelt dumt, tycker
              jag.
            </seg>
          </u>
          <note type="speaker" n="0428cab3">
            Anf. 50 HELENA LEANDER (MP) replik:
          </note>
          <u who="helena_leander_075a02" xml:id="i-04273995584b90ff-4" n="41c90d30">
            <seg n="3b4e986b">
              Herr talman! Jag ska medge att jag inte alltid lyckas, men jag
              har i alla fall ambitionen att i mitt anförande hålla mig till
              det som debatten handlar om. I det här fallet var det en skrivelse
              från regeringen om Riksrevisionens granskning av utsläppshandeln.
              Det handlade inte om framgången i ICAO eller över huvud taget
              om de frågorna. Därför nämnde jag det inte i mitt anförande. Det
              var måhända dumt. Jag kanske skulle ha broderat ut och pratat
              om alla möjliga saker, men jag gjorde inte det.
            </seg>
            <seg n="e7276eea">
              I vilket fall som helst får vi inte lägga skatt på flygbränslet.
              Det skulle annars vara det rimliga i väntan på att man får en
              fungerande utsläppshandel, gärna på global nivå. Men eftersom
              vi inte får det och vi ser att flyget hela tiden ökar allt kraftigare
              och att det står för stora utsläpp behöver vi göra något. Lägger
              man en skatt på flygbiljetter, precis som en rad andra länder
              har gjort, bland andra Storbritannien, Irland, Tyskland, Österrike
              och Frankrike, kan man åtminstone dämpa något av ökningen och
              låta flyget betala lite mer av den miljökostnad som man faktiskt
              orsakar.
            </seg>
            <seg n="ea745776">
              Sedan vill vi så klart få igenom lösningar på internationell
              nivå. Det gäller även detta med utsläppshandel. Det bästa vore
              om vi kunde styra upp EU:s utsläppshandel. Men ska vi i väntan
              på detta låta vår svenska industri gå miste om de prissignaler
              som kan gynna industrin på sikt? Om man redan nu har ett omställningstryck
              gör det att svensk industri ställer om, går före och tar fram
              klimatsmarta produkter, vilket jag tror är en vinnarlösning i
              längden.
            </seg>
            <seg n="b992c5bd">
              Visst vore det trevligt om vi inte behövde detta, och visst är
              det tråkigt om det innebär att utsläppen flyttar någon annanstans.
              Men som det är nu har systemet redan havererat. Det är redan så
              lågt pris. Det finns redan ett så stort överskott av utsläppsrätter
              att ytterligare överskott inte kommer att påverka mer än på marginalen.
              Det är därför som vi tycker att man åtminstone måste ha en omställning
              i Sverige.
            </seg>
          </u>
          <note type="speaker" n="42138db5">
            Anf. 51 ROGER TIEFENSEE (C) replik:
          </note>
          <u who="roger_tiefensee_2b850e" xml:id="i-146f68a93c865f32-2" n="951124a2">
            <seg n="1333512f">
              Herr talman! Helena Leander har helt rätt i att det är en skrivelse
              om utsläppshandelssystemet som vi diskuterar. Jag talade om vad
              utsläppshandelssystemet har omfattat och kan omfatta. Där är flyget
              ett exempel. Helena Leander valde, vilket jag tydligt hörde, att
              brodera ut inom andra områden – vad vi skulle göra nationellt
              och så vidare. Man kan ju välja vad man broderar ut om. Jag noterar
              bara att Helena Leander inte tyckte att detta med ICAO, att vi
              får in flyget i utsläppshandelssystemet och får en global mekanism
              för att sätta pris på flygets utsläpp, var ett historiskt beslut.
              Jag tycker att det är historiskt. Jag beklagar att inte Helena
              Leander ser storheten i det.
            </seg>
            <seg n="a053570a">
              Helena Leander väljer att fortsätta tala om prisgolv. Jag tror
              att det viktiga är att få till en bra prissignal, sänka taket
              och få en prissignal som ett tryck uppifrån. Ett prisgolv i Sverige
              skulle innebära sämre konkurrenskraft för våra företag, och det
              skulle inte påverka utsläppen inom EU och inom bubblan alls.
            </seg>
            <seg n="7af118c6">
              Då har vi inte vunnit något. Vi har bara varit inne och mekat
              i systemet. Det tror jag är dumt. Vi ska ha långsiktiga förändringar,
              som att locka in flyget i handelssystemet och få en följdeffekt
              som är historisk. Det är den typen av förändringar som vi ska
              göra. Vi ska ha klart för oss, när vi gör förändringar, vad vi
              vill ha för effekt.
            </seg>
            <seg n="5f8ce759">
              EU skulle kunna visa ledarskap just nu, eftersom man i och med
              EU:s utsläpp för 2012 nästan har uppnått 2020-målet. Det skulle
              vara en väldigt enkel åtgärd att höja målet till 30 procent redan
              till 2020. Vi är nämligen på väg att nå dit. Det skulle öppna
              för tryck i klimatförhandlingarna, och det skulle ge den här prissignalen
              på ett smart sätt till både svenska och europeiska företag.
            </seg>
          </u>
          <note type="speaker" n="6744fae2">
            Anf. 52 JOSEF FRANSSON (SD):
          </note>
          <u who="josef_fransson_030758" xml:id="i-14c25d8753963a3d-0" n="e62a48c1">
            <seg n="621196b9">
              Herr talman! I dag debatterar vi som sagt betänkande MJU3, Riksrevisionens
              rapport om utsläppshandel för att begränsa klimatförändringen
              .
            </seg>
            <seg n="257ba358">
              Inledningsvis vill jag säga att vi sverigedemokrater principiellt
              inte har ifrågasatt systemet med utsläppshandel även om systemet
              har visat sig ha ganska stora brister när det gäller till exempel
              momsbedrägerier. Riksrevisionens invändningar ser jag i allt väsentligt
              som relevanta utifrån de givna förutsättningarna.
            </seg>
            <seg n="56fd3c5e">
              Det kan tilläggas – några debattörer har tidigare tagit upp det
              – att problemet med de alltför låga priserna på utsläppsrätter
              har en stor förklaring i att vi har haft en lågkonjunktur som
              vi ännu inte har tagit oss igenom. Det är många krisande länder
              i Europa som behöver få fart på sin ekonomi.
            </seg>
            <seg n="eead8919">
              Dock menar vi från Sverigedemokraternas sida att om handeln med
              utsläppsrätter ska få någon signifikant effekt på de globala utsläppen
              av växthusgaser räcker det inte med att EU gör stora utsläppsminskningar.
              Jag är inte den första som tar upp det i dag.
            </seg>
            <seg n="a0b22069">
              Jag har vid tidigare tillfällen ifrågasatt att Sverige ensidigt
              ska tillämpa en gå-före-politik med stora mål om utsläppsminskningar
              jämfört med vår omvärld. Detta har jag bland annat motiverat med
              att Sveriges utsläpp är väldigt beskedliga jämfört med övriga
              industriländers och att våra utsläppsminskningar i praktiken saknar
              en mätbar effekt på koncentrationen av koldioxid i atmosfären.
            </seg>
            <seg n="71daa3cc">
              Samtidigt får en väldigt ambitiös politik på området återverkningar
              på landets ekonomi. Det blir mindre pengar över till sådant som
              barnomsorg, skola, äldrevård, pensioner och jobbskapande reformer.
              Det inverkar naturligtvis också på svensk konkurrenskraft.
            </seg>
            <seg n="822ded99">
              Herr talman! I Sverige tycker jag inte att vi har någonting att
              skämmas över när det gäller utsläpp av koldioxid. Trots att Sverige
              är ett av världens mer nordligt belägna länder, med det klimat
              som det innebär, är vi relativt små förbrukare av fossil olja
              och kol. En stor grund i detta är givetvis att vi på 80-talet
              ungefär halverade vår oljeanvändning. Tidigare använde vi olja
              i stor utsträckning, bland annat till uppvärmning. Vår elproduktion
              är som sagt också i princip fri från koldioxidutsläpp och användning
              av fossila bränslen.
            </seg>
            <seg n="cd7ee03b">
              I dag handlar debatten om den europeiska klimatpolitiken. I dag
              har mycket av den politiska retoriken hos föregående talare gått
              ut på att Sverige ska vara pådrivande för att EU ska anta en ännu
              mer ambitiös gå-före-politik gentemot resten av världen. Vissa
              menar att den beslutade 20-procentsminskningen till 2020 i stället
              ska bli 30, 40 eller någon annan siffra – det är lite olika bud.
              Men även här bör och måste man kanske ifrågasätta den faktiska
              effekten av att EU ensidigt minskar sina utsläpp. EU är förvisso
              en 50 gånger större enhet än Sverige, men EU består likväl bara
              av 7 procent av världens människor.
            </seg>
            <seg n="32419a85">
              För att göra en bedömning av läget, för egen del, har jag hämtat
              de siffror som jag kommer att använda fortsättningsvis hos Emission
              Database for Global Atmospheric Research, Edgar.
            </seg>
            <seg n="6ee79b1c">
              De här siffrorna sträcker sig förvisso bara till 2011, men man
              kan ändå dra en del slutsatser. Kina har under 2000-talet ökat
              sina utsläpp motsvarande alla EU:s utsläpp sammantaget gånger
              1,6. Då är naturligtvis de senaste två åren, 2012 och 2013, inte
              medräknade. Kinas ökning under elva år är alltså 1,6 EU.
            </seg>
            <seg n="c026f103">
              Att ett land som utvecklas ekonomiskt också ökar sina utsläpp
              är mer eller mindre ofrånkomligt. Hundratals miljoner kineser
              har givetvis samma människovärde som vi här i Europa. Många har
              gått från extrem fattigdom och misär till att bli en del av en
              växande medelklass i Kina. Det tycker jag är någonting som är
              mycket gott, även om det finns mer att önska av den kinesiska
              staten på en lång rad områden.
            </seg>
            <seg n="1a114c8a">
              Vad vill jag nu ha sagt med det här? Jo, jag menar att Sverige
              och Europa gör stora felsatsningar inom klimatpolitiken så länge
              de går ut på att man ska gå före med kostsamma utsläppsminskningar
              som bara sker här, för vi kan de facto inte på egen hand påverka
              de globala utsläppen i någon signifikant utsträckning genom skatter
              och utsläppshandel. Matematiken är egentligen ganska enkel. EU
              står för ca 11 procent av de globala utsläppen. Om hela EU minskar
              utsläppen till noll redan i morgon är utsläppen globalt tillbaka
              på dagens nivåer redan efter tre fyra år, i huvudsak därför att
              andra länder går från fattigdom till mer drägliga levnadsförhållanden.
              Detta faktum kan man inte blunda för när man utmejslar politiken.
            </seg>
            <seg n="cfdde6a4">
              Vissa debattörer, kanske inte just här i dag men vid många andra
              tillfällen, vill göra gällande att olika klimatpolitiska insatser
              är lönsamma. De är faktiskt motsatsen. De kostar extrema summor
              pengar.
            </seg>
            <seg n="5a11d28b">
              I stället för att satsa pengar på en gå-före-politik, vare sig
              det gäller Sverige eller EU, menar jag att man ska gå den enda
              framkomliga vägen, som faktiskt är teknikutveckling, såvida vi
              inte kan förmå människor att frivilligt stanna kvar i fattigdom,
              men det är väl en del moraliska problem med det.
            </seg>
            <seg n="4ab950ae">
              Herr talman! Jag ska avsluta mitt anförande med att citera den
              danske professorn Bjørn Lomborg. Jag vet att han inte är en speciellt
              populär klimatdebattör i alla läger i denna kammare. Han ingår
              kanske inte i kategorin så kallade seriösa forskare, vilken man
              endast kan tillhöra om man okritiskt omfamnar det mest planekonomiska
              tänkandet när det gäller framtidens miljöutmaningar.
            </seg>
            <seg n="366f4e64">
              Nåväl, Lomborg skrev i alla fall så här i Svenska Dagbladet för
              inte speciellt länge sedan:
            </seg>
            <seg n="193c20de">
              Den obekväma sanningen om klimatförändringen är att såvida vi
              inte gör grön energi betydligt billigare kommer vi (speciellt
              i utvecklingsländerna inklusive Kina och Indien) att fortsätta
              använda fossila bränslen. I denna stund spenderas miljarder på
              subventioner av ineffektiva men samvetsdövande solpaneler. Om
              vi verkligen vill ha en förändring måste vi satsa på forskning
              och utveckling för att med nydanande idéer få ner priset på nästa
              generation grön energi.
            </seg>
            <seg n="4676d2e8">
              Vi kommer aldrig att lyckas göra fossila bränslen så dyra att
              ingen vill ha dem. Men vi kan på sikt forska fram grön energi
              som är så billig att alla vill ha den.
            </seg>
            <seg n="851b09d8">
              Det är precis så. Den rika världen kommer aldrig att kunna förmå
              utvecklingsländerna att avstå från ekonomisk tillväxt. Därför
              bör merparten av den rika världens utsläppsminskningsambitioner
              riktas om till energiforskning för att få fram energislag som
              på marknadsmässig grund konkurrerar ut de fossila bränslena. Jag
              är helt övertygad om att detta är möjligt.
            </seg>
          </u>
          <note type="speaker" n="ab67b8d7">
            Anf. 53 HELENA LEANDER (MP) replik:
          </note>
          <u who="helena_leander_075a02" xml:id="i-04273995584b90ff-5" n="41c90d30">
            <seg n="86117557">
              Herr talman! Om det bara vore sverigedemokratiska klimatförnekare
              som för den här sortens resonemang skulle man kanske kunna leva
              med det, men eftersom liknande resonemang om att Sverige är så
              litet och därför inte behöver göra någonting även förs av ingen
              mindre än vår statsminister tycker jag att det förtjänar att bemötas.
            </seg>
            <seg n="6f7e991b">
              Man skulle kunna tänka sig att det sattes en gräns så att bara
              länder som har en miljard invånare skulle behöva bry sig om klimatet;
              alla andra kunde gå hem och lägga sig. Väldigt praktiskt för oss
              som råkar ha delat in vårt land så att vi inte är så många här,
              men kanske inte särskilt rättvist. De flesta länder har inte en
              miljard invånare, inte ens i närheten. Men det är just summan
              av alla människor i små och stora länder som bidrar till utsläppen.
            </seg>
            <seg n="d51be813">
              I Sverige har vi utsläpp på kanske sex ton per person när man
              räknar med de utsläpp som sker i Sverige. När vi även räknar med
              de utsläpp som vi orsakar utomlands med konsumtion, import och
              export är det kanske det dubbla. Vad är då en hållbar nivå? Egentligen
              ska utsläppen ned mot noll, eller åtminstone under ett ton per
              person brukar man prata om.
            </seg>
            <seg n="ee2cb6a7">
              Vi har alltså en resa att göra i Sverige. Vi kan inte luta oss
              tillbaka och säga att vi har gjort vårt; nu är det andra som ska
              göra jobbet. Så länge vi har ohållbart stora utsläpp och så länge
              vi har utsläpp som ligger högre än det globala snittet måste vi
              ställa om i Sverige.
            </seg>
            <seg n="286c8427">
              Det är ingen idé att skjuta upp den frågan. Det blir inte billigare
              av att vänta, tvärtom. Om vi redan nu gör rätta investeringar
              i den klimatsmarta tekniken i stället för att bygga in oss i ett
              fortsatt fossilberoende kommer vi att ha igen det. Den omställningen
              kommer vi att behöva göra. Vad är det vi ska vänta på? Ska vi
              vänta på att Kina har vuxit klart så att Kina sedan kan plana
              ut på den utsläppsnivå där vi är nu, och sedan ska alla börja
              minska sina utsläpp? Är det inte bättre att vi börjar här och
              nu? Då måste Sverige ta sin del av ansvaret.
            </seg>
          </u>
          <note type="speaker" n="452caba9">
            Anf. 54 JOSEF FRANSSON (SD) replik:
          </note>
          <u who="josef_fransson_030758" xml:id="i-14c25d8753963a3d-1" n="e62a48c1">
            <seg n="048c44a8">
              Herr talman! Helena Leander missade som vanligt att berätta att
              Sverige inte bara är litet i den stora världen utan också har
              den industrialiserade världens absolut lägsta utsläppsnivå, möjligen
              med något enstaka undantag. Det tycker jag är väldigt viktigt
              i sammanhanget. Vi gjorde en stor omställning redan innan klimatfrågan
              kom upp på dagordningen, nämligen på 80-talet när vi slutade värma
              upp våra hus med olja och i större utsträckning gick över till
              andra uppvärmningssätt. Bland annan halverade vi användningen
              av olja.
            </seg>
            <seg n="84efb5bd">
              Jag ser stora problem med de alltför höga tonerna i debatten
              och de höga ambitionerna därför att det driver fram diverse panikåtgärder,
              som jag menar slår bakut. Till exempel ser vi hur vi förstör våra
              landskap med vindkraft – som inte gör att utsläppen minskar utan
              snarare ökar – inte därför att klimatet skulle vara ett problem
              utan för att man är mot kärnkraft.
            </seg>
            <seg n="beeacd23">
              Jag tycker däremot att kärnkraft är ett bra alternativ, och inte
              bara när det gäller utsläpp. Jag menar att det är där lösningen
              är för framtiden, även i utsläppsfrågan och även för andra länder,
              om vi kan utveckla säkrare kärnkraftverk som vi kan känna oss
              trygga med och som kan producera stora mängder el billigt. Den
              möjligheten finns, alla möjligheter finns, för att utveckla nästa
              generations kärnkraftverk, så kallad generation 4. Vi har duktiga
              forskare på det här i Sverige som tyvärr inte får medel för att
              kunna bedriva den forskningen.
            </seg>
          </u>
          <note type="speaker" n="20f76119">
            Anf. 55 HELENA LEANDER (MP) replik:
          </note>
          <u who="helena_leander_075a02" xml:id="i-04273995584b90ff-6" n="41c90d30">
            <seg n="e60b0019">
              Herr talman! Visst skulle jag kunna berätta att det finns andra
              länder i den industrialiserade världen som har större utsläpp
              än Sverige. Men vad hjälper det så länge våra utsläpp är ohållbart
              stora? Vi kan inte gömma oss bakom andra.
            </seg>
            <seg n="94df6312">
              Självklart måste alla andra länder också ta sitt ansvar. Men
              vi råkar vara svenskar; vi råkar vara ledamöter i Sveriges riksdag.
              De utsläpp som vi har lättast att påverka är de svenska utsläppen.
              Så länge de är ohållbart stora måste de ned. Sedan får andra länder
              göra sin hemläxa. Jag tror inte att det blir svårare om vi visar
              att det går, tvärtom. Om vi visar att det går att ställa om utan
              att hota jobb och välfärd blir det fler som vill följa efter.
            </seg>
            <seg n="a3d06d24">
              Vi kan ha olika åsikter om vilken energipolitik som är den bästa.
              För egen del tror jag kanske inte att en massiv utbyggnad av kärnkraften
              runt om i världen skulle vara något särskilt hållbart när man
              tittar på även andra aspekter än bara klimat. Oavsett vilket är
              det rörande att Josef Fransson ändå vill ha någon form av energipolitik
              för minskat fossilberoende. Det är väl så man får tolka det här?
              Om vi åtminstone kan vara överens om att vi behöver ställa om
              energisystemet är det en början.
            </seg>
            <seg n="47bfa9b5">
              Självklart ska vi investera mycket i forskning. Men att bara
              lägga pengar på forskning och hoppas att det ska lösa sig är lite
              klent. Sådana saker som hur vårt samhälle ser ut är viktiga –
              om vi bygger vägar eller järnvägar, om vi bygger våra hus så att
              människor lätt och smidigt kan ta sig dit de ska eller om de måste
              åka bil hela vägen, om de är isolerade eller inte. Det är sådant
              som vi bygger gemensamt i ett samhälle. Det är ingenting som bara
              handlar om att forska fram lösningar. Det handlar om hur vi bygger
              samhället, och vi måste ha en politik för det.
            </seg>
            <seg n="86f04d99">
              Att bara peka på andra länder och säga att de ska göra någonting
              gör att vi missar möjligheterna i Sverige. Om vi ställer om nu
              kan vi skapa ett samhälle där det är lättare att vara klimatsmart
              och där den som vill kan ta sitt klimatansvar och kan göra det
              på ett lätt och smidigt sätt. Man måste inte ha det både krångligare
              och dyrare. Det behöver vi en politik för.
            </seg>
          </u>
          <note type="speaker" n="3cc38c0d">
            Anf. 56 JOSEF FRANSSON (SD) replik:
          </note>
          <u who="josef_fransson_030758" xml:id="i-14c25d8753963a3d-2" n="e62a48c1">
            <seg n="e058289d">
              Herr talman! Det var kanske inga direkta frågor, som jag uppfattade
              det, i repliken från Helena Leander. Om vi kan komma överens om
              att den klimatpolitik som förs i Sverige faktiskt kostar pengar,
              att det tas pengar från andra delar av ekonomin för att satsa
              just på klimatpolitiken – bara så att vi är överens om det fundamentet
              i den här diskussionen – blir frågan: Finns det inte ganska många
              andra fickor att stoppa pengar i med de utgångspunkter som jag
              åtminstone hävdar men som Helena Leander inte vill se, att Sverige
              är det lilla land som initialt har väldigt låga utsläppsnivåer?
              Har vi inte brister i sjukvård, skola, omsorg, pensioner? Har
              vi inte pensionärer som lever med väldigt små marginaler? Har
              vi inte de problemen? Kan vi bara ta medel från statsfinanserna
              och lägga över på det här utan att det får allvarliga verkningar
              på vårt samhälle i övrigt? Jag är inte av den uppfattningen.
            </seg>
          </u>
          <note type="speaker" n="0ca27a0a">
            Anf. 57 JENS HOLM (V) replik:
          </note>
          <u who="jens_holm_726eb1" xml:id="i-becbf217fb9915b7-3" n="03046697">
            <seg n="9407da7a">
              Herr talman! Sverigedemokraterna och Josef Fransson tycker inte
              att vi ska minska våra utsläpp i Sverige och inte i EU. Vi ska
              i alla fall inte ensidigt göra det. Det är uppenbarligen någon
              annan som ska göra det. Då måste jag fråga Josef Fransson: Vem
              är det i världen som ska minska sina utsläpp?
            </seg>
            <seg n="5aba0b26">
              Jag har en annan fråga till Josef Fransson. Jag läste för ett
              tag sedan vad Thoralf Alfsson skrev på sin tidigare blogg under
              rubriken Klimathysteri: Jag har inte sett några problem och definitivt
              ingen global uppvärmning. Detta skrev Thoralf Alfsson, som är
              riksdagsledamot för SD.
            </seg>
            <seg n="cd341fcb">
              Sverigedemokraterna i Simrishamn vill lägga ned allt miljöarbete
              i kommunen, har tidningen Ystads Allehanda rapporterat om, därför
              att den globala uppvärmningen inte finns. Koldioxidutsläpp leder
              inte till någon uppvärmning. Nu vill jag veta vad Josef Fransson,
              Sverigedemokraterna, tycker: Finns det en global uppvärmning?
              Är det i så fall ett problem, och behöver utsläppen minska?
            </seg>
            <seg n="557bd7c7">
              Man skulle kunna tycka att vi kan strunta i den här debatten.
              Det är bara Josef Fransson och Sverigedemokraterna, och vem bryr
              sig om dem? Problemet är större än så. Det är ju Sverigedemokraterna
              som gör att den borgerliga regeringen får igenom nio av tio förslag
              i denna kammare. Sverigedemokraterna har inte ett enda konkret
              förslag i det här betänkandet, ingen motion, ingenting.
            </seg>
            <seg n="279335e8">
              Vad tycker egentligen Sverigedemokraterna om utsläppshandel?
              Vilka förslag har ni för att reformera det här systemet? Tycker
              Josef Fransson att det fungerar bra? Vill ni ha färre utsläppsrätter
              så att man får upp priset? Vill ni se till att intäkterna går
              till klimatåtgärder? Vill ni ha obligatorisk ajournering när det
              gäller utsläppsrätterna?
            </seg>
            <seg n="3ddde8fb">
              Det är några viktiga frågor som vi debatterar här, och Sverigedemokraterna
              har inte ett enda konkret förslag. Berätta nu för oss, Josef Fransson!
            </seg>
          </u>
          <note type="speaker" n="de463fe2">
            Anf. 58 JOSEF FRANSSON (SD) replik:
          </note>
          <u who="josef_fransson_030758" xml:id="i-14c25d8753963a3d-3" n="e62a48c1">
            <seg n="0246d76e">
              Herr talman! Det var väldigt många frågor. Jag kan börja med
              att säga att vad min kollega Thoralf Alfsson skriver som enskild
              riksdagsledamot på sin blogg är ganska irrelevant för den här
              debatten. Jens Holm kanske inte håller med mig. Det finns ganska
              många ledamöter i den här kammaren som har uppfattningar i en
              rad olika frågor som inte alltid överensstämmer med partilinjen.
            </seg>
            <seg n="eb5e7c53">
              Egentligen är det väl samma sak när Jens Holm frågar mig vad
              Josef Fransson tycker. Det är inte relevant, eftersom jag är här
              för att representera mitt partis åsikter. Det kan vi ta ute i
              korridoren efteråt i så fall.
            </seg>
            <seg n="68402d0b">
              Mitt parti gör ett ställningstagande som kort och gott är att
              vi är för utsläppshandelssystemet i EU. Givetvis måste de brister
              som uppdagas i systemet täppas till, till exempel momsbedrägerierna.
              Men vi har som utgångspunkt att vi inte ska öka ambitionerna i
              EU ensidigt om vi inte kan få med resten av världen, eller stora
              delar av världen åtminstone, på liknande system och liknande avtal
              om utsläppsminskningar. Annars får EU:s utsläppsambitioner endast
              konsekvensen att Europas ekonomi försämras och att europeiska
              industrijobb flyttar till de delar av världen som struntar i de
              här frågorna. Det blir effekten.
            </seg>
            <seg n="d04fcb24">
              Jag hinner inte ta fler frågor. Du får ställa dem igen.
            </seg>
          </u>
          <note type="speaker" n="1aecfc03">
            Anf. 59 JENS HOLM (V) replik:
          </note>
          <u who="jens_holm_726eb1" xml:id="i-becbf217fb9915b7-4" n="03046697">
            <seg n="8bfad270">
              Herr talman! Ifall jag någon gång sade att jag ville veta vad
              Josef Fransson tycker var det självklart Sverigedemokraternas
              åsikt som jag ville höra. Men det är du som står här i talarstolen,
              Josef Fransson, så jag talar till dig.
            </seg>
            <seg n="761da7fe">
              Anledningen till att jag frågar ifall Sverigedemokraterna anser
              att den globala uppvärmningen finns över huvud taget, och ifall
              det är någonting vi behöver göra någonting åt, är att det finns
              ett antal ledande företrädare för Sverigedemokraterna som uppenbarligen
              förespråkar att den globala uppvärmningen inte finns. När man
              lyssnar på Josef Fransson berättar han bara allt vad Sverigedemokraterna
              inte vill göra för att minska våra utsläpp.
            </seg>
            <seg n="7ee70c13">
              Då blir man lite orolig, och då undrar man: Är det baserat på
              någon lomborgsk argumentation, som Josef Fransson tidigare citerade,
              att det inte är kostnadseffektivt, att vi väntar och att vi ska
              låta andra göra det? Eller är argumentationen baserad på uppfattningen
              att den globala uppvärmningen egentligen inte finns? Jag tycker
              att det är ganska viktigt och relevant för debatten att veta vad
              Sverigedemokraterna egentligen tycker.
            </seg>
            <seg n="49e893e2">
              Sedan tycker jag också att det är viktigt, Josef Fransson, att
              ni i Sverigedemokraterna kan berätta vad ni tycker i det konkreta
              ärendet, eftersom ni inte har lagt ett enda konkret förslag i
              detta konkreta ärende om hur man ska kunna förbättra utsläppshandeln
              och minska utsläppen. Då utgår jag från, Josef Fransson, att Sverigedemokraterna
              tycker att den borgerliga regeringens politik i allt väsentligt
              är jättebra. Vi ska sitta med armarna i kors, och vi behöver inte
              göra någonting. Annars får du berätta här och nu vad er politik
              egentligen är.
            </seg>
          </u>
          <note type="speaker" n="41ae4505">
            Anf. 60 JOSEF FRANSSON (SD) replik:
          </note>
          <u who="josef_fransson_030758" xml:id="i-14c25d8753963a3d-4" n="e62a48c1">
            <seg n="bd026a79">
              Herr talman! Till att börja med är sverigedemokratisk politik
              en ganska frihetlig politik, där man värnar svensk självständighet
              och där man ser problemen med att politisk makt flyttas ut från
              Sverige. Vi vill inte ha någon världsregering som ska sitta och
              bestämma över klimatpolitiken, som man i vissa klimatdebatter
              ibland kan få intrycket att vissa vill.
            </seg>
            <seg n="f431e314">
              Om den globala uppvärmningen finns: Ja, hundra år har gått, och
              då har jordens temperatur ökat med 0,8 grader. Det råder väl ingen
              tvekan om den saken. Ska man tro forskningen står mänsklig påverkan
              för merparten av den ökningen. Jag tror att debatten kommer att
              fortsätta ganska lång tid framöver om hur stor den mänskliga påverkan
              är och så vidare. Det kan vi nog diskutera i många årtionden till.
            </seg>
            <seg n="4d675fcd">
              Jag menar fortfarande att om vi i Europa ensidigt sänker våra
              utsläpp och de andra inte gör det spelar det ingen roll, eller
              får det åtminstone ingen signifikant mätbar effekt, om utvecklingen
              ser ut som den gör i resten av världen. Då menar jag att det vi
              faktiskt kan göra är att satsa stora medel på att ta fram nästa
              generations energiframställning. Det är till exempel generation
              4 av kärnkraft som i relativ närtid har en enorm potential att
              fungera och bli sann.
            </seg>
          </u>
          <note type="speaker" n="689f4c19">
            Anf. 61 ROGER TIEFENSEE (C) replik:
          </note>
          <u who="roger_tiefensee_2b850e" xml:id="i-146f68a93c865f32-3" n="951124a2">
            <seg n="2abfe9f9">
              Herr talman! Josef Fransson sade i sitt anförande att Sverige
              inte ska ha en gå-före-politik när det gäller klimatet. En tydlig
              del av den svenska klimatpolitiken är omställningen till att gynna
              förnybara bränslen. Biobränslena i den svenska energimixen är
              större än oljan. Det är svenska gröna näringar, jord- och skogsbruk,
              som levererar de biobränslena, Josef Fransson. Förutsättningen
              för att de ska vara konkurrenskraftiga är att biobränslen är befriade
              från skatt och att fossila bränslen har en skatt för sina utsläpp.
            </seg>
            <seg n="ae11e3d1">
              När Josef Fransson går på här kan jag inte tolka honom på annat
              sätt än att han menar att den konkurrensfördel som biobränslen
              har i dag ska tas bort. Då tycker jag att Josef Fransson ska säga
              det tydligt till de människor som bor och driver företag på landsbygden,
              för deras verksamhet skulle missgynnas kraftigt av den klimatpolitik
              som Josef Fransson just har förespråkat här i riksdagens kammare.
            </seg>
          </u>
          <note type="speaker" n="b134fa14">
            Anf. 62 JOSEF FRANSSON (SD) replik:
          </note>
          <u who="josef_fransson_030758" xml:id="i-14c25d8753963a3d-5" n="e62a48c1">
            <seg n="0b4b73cc">
              Herr talman! Det här är en mycket intressant diskussion. Jag
              gissar att Roger Tiefensee till och med har läst min motion i
              ämnet. Vi kommer att få anledning att återkomma till det här på
              ett bredare plan.
            </seg>
            <seg n="89e675cb">
              Det jag har vänt mig emot har ingenting att göra med svenskproducerad
              bioenergi, där man kanske tar rötter och toppar av träd och gör
              flis som man använder till fjärrvärme. Det har jag inte vänt mig
              emot. Jag tyckte att det fanns en liten antydan till det.
            </seg>
            <seg n="3dac3c9e">
              Det jag har vänt mig emot när jag har motionerat i frågan om
              konventionella biobränslen är att man skattebefriar biodrivmedel,
              biodiesel och bioetanol, som tillverkas av livsmedelsgrödor. Det
              får ofta till följd att man måste anlägga nya jordbruksarealer,
              till exempel när man röjer Amazonas regnskog för att få nya arealer
              att producera sockerrör eller annat på. Därmed kan vi slå oss
              för bröstet och känna att vi gör något bra när vi kör på biodrivmedel
              fast det får stora och svåra konsekvenser i andra delar av världen.
            </seg>
            <seg n="877b5c70">
              Det är en liten sammanfattning av den huvudsakliga kritiken.
            </seg>
          </u>
          <note type="speaker" n="5dc6ebfe">
            Anf. 63 ROGER TIEFENSEE (C) replik:
          </note>
          <u who="roger_tiefensee_2b850e" xml:id="i-146f68a93c865f32-4" n="951124a2">
            <seg n="c50b0562">
              Herr talman! Tack, Josef Fransson, för att du är så ärlig! Det
              du säger är att produktionen av till exempel etanol eller biobränslen
              – du säger livsmedelsgrödor – sker på jordbruksmark, underförstått.
              Man kan producera mat, men man kan också producera förnybara bränslen.
              Du tycker uppenbarligen inte att svenskt lantbruk ska hålla på
              med det.
            </seg>
            <seg n="aa2d2ad0">
              Om du är tydlig med det i en bygdegård eller var du nu pratar
              inför dina väljare kommer de att bli många färre. Det är väldigt
              viktigt för konkurrenskraften, både för jordbruket och för skogsbruket,
              att man kan leverera dels råvaror till sågverken, massaindustrin
              och livsmedelsindustrin, dels biobränslen.
            </seg>
            <seg n="2d3d8be0">
              Det var en kampanj där det var stort fokus på etanolen, och där
              fanns det bilder på en Volvo V50 och hur många limpor man kunde
              trycka in i den. Josef Fransson har tydligen gått på den kraftiga
              lobbykampanjen, som var finansierad av världens oljeindustri.
              Jag är den förste att beklaga det.
            </seg>
            <seg n="a02f510d">
              Men jag tycker att det är ärligt av Josef Fransson att tydligt
              säga att han är emot att vi ska kunna producera biobränslen på
              svenska åkrar till konkurrenskraftiga priser.
            </seg>
          </u>
          <note type="speaker" n="c17695b0">
            Anf. 64 JOSEF FRANSSON (SD) replik:
          </note>
          <u who="josef_fransson_030758" xml:id="i-14c25d8753963a3d-6" n="e62a48c1">
            <seg n="75ccfcfd">
              Herr talman! Nu är det inte bara svenska åkrar som används för
              Sveriges produktion av etanol som drivmedel. Jag har inte siffrorna
              här eftersom jag inte förväntade mig den här debatten just i dag,
              men om jag inte minns fel är det hälften av vår etanol som importeras
              redan i dag. Och framöver, när regeringen inför ännu högre krav,
              kommer produktionen att halka efter och vi kommer att behöva importera
              ännu mer.
            </seg>
            <seg n="bedd216d">
              Vidare är det väl inte så att svensk produktion är knuten till
              svensk marknad, utan det är en världsmarknad. Priset sätts ju
              på världsmarknaden. Om svenska jordbrukare får lönsamhet i att
              producera etanol får de göra det. Men jag tycker att det finns
              moraliska betänkligheter mot att regeringen i nuläget lägger en
              bra bit över 3 miljarder kronor per år på att vi ska köra bil
              på livsmedelsgrödor.
            </seg>
            <seg n="27416ae3">
              En bit över 3 miljarder kronor per år – det står i er egen budget,
              men jag har som sagt inte den exakta siffran. Det är ganska mycket
              pengar, och jag tycker återigen att det är helt fel satsning när
              vi har väldigt stora hål att fylla inom skola, vård, äldrevård,
              pensioner till våra fattigpensionärer och så vidare. Det finns
              många fickor att stoppa de här pengarna i. De gör väldigt marginell
              miljönytta – om ens någon.
            </seg>
          </u>
          <note type="speaker" n="9ab86718">
            Anf. 65 IRENE OSKARSSON (KD):
          </note>
          <u who="unknown" xml:id="i-d6ca076c75f23f87-0" n="c8a4f88f">
            <seg n="d05a06e9">
              Herr talman! Jag är sist ut i denna debatt, och jag sade just
              till en kollega att jag egentligen skulle ha velat ägna hela anförandet
              åt ett replikskifte med senaste talare.
            </seg>
            <seg n="b0d46125">
              Det kanske är läge att komma ut ur dimman i dag med tanke på
              vilken dag det är i almanackan. Jag ser hellre, för att lägga
              en slutreplik till det som Roger Tiefensee var inne på, att vi
              producerar förnybar energi på våra åkrar med arbetskraft som också
              kan generera inkomster och får ett socialt fungerande samhälle
              som bidrar till biologisk mångfald och så vidare. Det gäller att
              se sambanden, Josef Fransson.
            </seg>
            <seg n="37205e07">
              Herr talman! Det var inte det som stod överst i det lilla fuskmanus
              jag har i handen, men jag kunde inte låta bli. Jag tror nämligen
              att det som är viktigt för oss alla här och för mig som kristdemokrat
              är det ord jag brukar börja med varenda gång jag går upp i de
              här frågorna: förvaltarskap.
            </seg>
            <seg n="9fe59904">
              Vi har ett ansvar att förvalta vår natur, vår miljö och oss själva
              på ett hållbart sätt – ekologiskt, ekonomiskt och socialt. Det
              gör att klimatarbetet är oerhört centralt för oss. Vi har ett
              gemensamt ansvar att hantera vår miljö, och det gemensamma ansvaret
              är globalt.
            </seg>
            <seg n="0b725ae0">
              Sverige har tagit och tar en oerhört viktig roll i det arbetet,
              inte minst med det arbete som vår nuvarande miljöminister Lena
              Ek gör för att få i gång nya sätt att tänka och nya arbetsmetoder
              och för att få nya saker att fungera på kanske ibland ganska okonventionella
              sätt. Det är oerhört viktigt.
            </seg>
            <seg n="afd5e190">
              Också viktigt är det arbete Sverige gör för att se till att EU
              höjer sin ambitionsnivå och att vi jobbar i riktning mot att EU
              ska ta ett större ansvar. Även där skulle jag vilja påtala att
              någon talare före mig har sagt: Det spelar väl ingen roll. Det
              spelar visst roll vad både Sverige och Europa gör för att andra
              länder ska se att vi som har möjligheterna tar vårt ansvar och
              går före.
            </seg>
            <seg n="1cfbd08a">
              Men med detta sagt, herr talman, handlar det också om att varje
              satsad krona ska få bästa möjliga effekt. Då börjar vi närma oss
              det som är dagens betänkande. Det som Riksrevisionen har granskat
              och som regeringen har lämnat en skrivelse om till oss i riksdagen
              utgör grunden för det betänkande vi nu har på bordet.
            </seg>
            <seg n="bfb75acc">
              Det är centralt att ha en väl fungerande utsläppshandel, och
              det finns mycket som behöver förändras. Tidigare talare har varit
              inne på detta, bland annat Johan Hultberg, som har konstaterat
              att det är viktigt med långsiktighet i de här systemen. Det är
              viktigt att utsläppskrediter hanteras på ett sådant sätt att företag
              och politiker vet vad som gäller i ett långsiktigt perspektiv.
            </seg>
            <seg n="e6c4c78e">
              Det är också centralt att nya delar kommer in. Roger Tiefensee
              har varit inne på det tidigare. Flyget har kommit in i det arbetet;
              det är oerhört centralt. Jag skulle vilja se att även sjöfarten
              får en helt annan roll i det här, att vi lyfter in också andra
              klimatgaser och att prissignalerna blir tydliga.
            </seg>
            <seg n="e83864d9">
              Jag ska inte upprepa vad tidigare talare har sagt, men det handlar
              inte om att sätta golv, utan det handlar om att sätta tak. Vi
              måste bygga det här gemensamt på europeisk nivå.
            </seg>
            <seg n="ef08bb33">
              Som sagt, herr talman, det är viktigt att Europa höjer sin gemensamma
              ambitionsnivå till minus 30. Det är någonting som vi kristdemokrater
              driver och har drivit och som även regeringen arbetar för.
            </seg>
            <seg n="d2d32532">
              Sedan måste vi se till att det finns handlingsutrymme för den
              minister vi skickar till Bryssel för att ta diskussionerna. Därför
              är det ibland i EU-nämnden strid om påvens skägg, och det – som
              jag har förklarat några gånger här i talarstolen – existerar ju
              inte. Ge miljöministern friare tyglar, och resultatet blir generellt
              sett bättre. Det gäller även i denna fråga.
            </seg>
            <seg n="2941ed6d">
              När det gäller CDM har vi diskuterat här i dag och även i tidigare
              debatter vikten av att vi investerar internationellt, att vi tar
              vårt globala ansvar och att kronan gör bäst nytta.
            </seg>
            <seg n="d9c8a8a9">
              Jag tror till och med att Jens Holm gav oss siffror i dag som
              också står i mitt dokument, i alla fall den ena siffran. Skatten
              på koldioxidutsläpp i Sverige ger ungefär 1 000 kronor per ton
              medan de investeringar vi gör via CDM kostar 70–80 kronor per
              ton. Då är det ganska självklart för mig att en del av våra resurser
              ska användas till arbetet med CDM i andra länder som har behov
              av att få de här resurserna till sitt förfogande för att kunna
              göra det. Att vi sedan kan tillgodoräkna oss en viss del av detta
              tycker jag är ytterst rimligt.
            </seg>
            <seg n="f0f5ac9c">
              Detta förtar inte att vi har ett stort arbete att göra på hemmaplan,
              som regeringen nu gör genom att driva på arbetet för att vi ska
              ha nettoutsläpp noll 2050 och för att få till stånd nyproduktion
              av förnybar energi och förnybara drivmedel som tidigare talare
              har varit inne på.
            </seg>
            <seg n="bf8c66e8">
              Herr talman! Jag tänker inte förlänga debatten ytterligare utan
              yrkar härmed bifall till förslaget i betänkandet och avslag på
              samtliga motioner.
            </seg>
            <seg n="e57a1319">
              (Applåder)
            </seg>
          </u>
          <note n="99a3bf26">
            Överläggningen var härmed avslutad.
          </note>
          <note n="3fa9ea36">
            12 § En tydligare rätt till avbrottsersättning
          </note>
          <note n="67c54c1b">
            Talmannen konstaterade att ingen talare var anmäld.
          </note>
          <note n="0d844638">
            13 § Subsidiaritetsprövning av kommissionens förslag till förordning
            om åtgärder för att fullborda den europeiska inre marknaden för
            elektronisk kommunikation
          </note>
          <note n="67c54c1b">
            Talmannen konstaterade att ingen talare var anmäld.
          </note>
          <note n="77711242">
            Ajournering
          </note>
          <note n="d9c603fd">
            Kammaren beslutade kl. 12.37 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <u who="unknown" xml:id="i-b6d0d8e2fd5796f2-0" n="c8a4f88f">
            <seg n="30e394ae">
              Återupptagna förhandlingar
            </seg>
          </u>
          <note n="40b74924">
            Förhandlingarna återupptogs kl. 16.00.
          </note>
          <note n="c7285543">
            14 § Beslut om ärenden som slutdebatterats vid dagens sammanträde
          </note>
          <note n="fe3329b8">
            Punkt 3
          </note>
          <note n="40d290c0">
            Punkt 4
          </note>
          <note n="17428b3c">
            Punkt 5
          </note>
          <note n="139a7af8">
            Punkt 6
          </note>
          <note n="9084d119">
            Punkt 7
          </note>
          <note n="209fe0a1">
            Punkt 9
          </note>
          <note n="4871fda0">
            Övriga punkter
          </note>
          <note n="9084d119">
            Punkt 7
          </note>
          <note n="4871fda0">
            Övriga punkter
          </note>
          <note n="97c6375f">
            15 § Anmälan om interpellationer
          </note>
          <note n="7e1bc219">
            Följande interpellationer hade framställts:
          </note>
          <note n="5c9c2b4a">
            den 6 november
          </note>
          <note n="9b867a25">
            Jabar Amin
          </note>
          <note n="86613cd1">
            Valter Mutt
          </note>
          <note n="37209146">
            Jens Holm
          </note>
          <note n="a620f8a6">
            Lars Mejern Larsson
          </note>
          <note n="3954aa96">
            Peter Persson
          </note>
          <note n="9a1433b5">
            Jasenko Omanovic
          </note>
          <note n="ee32603e">
            Åsa Lindestam
          </note>
          <note n="7156d745">
            Krister Örnfjäder
          </note>
          <note n="f67f4c75">
            Monica Green
          </note>
          <note n="9a1433b5">
            Jasenko Omanovic
          </note>
          <note n="69abcf82">
            Isak From
          </note>
          <note n="95efdbb0">
            Interpellationerna redovisas i bilaga som fogats till riksdagens
            snabbprotokoll tisdagen den 12 november.
          </note>
          <note n="080fe5ac">
            16 § Anmälan om frågor för skriftliga svar
          </note>
          <note n="bd7d8a39">
            Följande frågor för skriftliga svar hade framställts:
          </note>
          <note n="5c9c2b4a">
            den 6 november
          </note>
          <note n="3d6d5858">
            Bodil Ceballos
          </note>
          <note n="5463801a">
            Peter Jeppsson
          </note>
          <note n="f6267682">
            Carina Adolfsson Elgestam
          </note>
          <note n="b5a46c42">
            Lennart Axelsson
          </note>
          <note n="9bf1fc9f">
            Peter Hultqvist
          </note>
          <note n="5b000a2a">
            Frågorna redovisas i bilaga som fogats till riksdagens snabbprotokoll
            tisdagen den 12 november.
          </note>
          <note n="e29800fc">
            17 § Anmälan om skriftliga svar på frågor
          </note>
          <note n="fc69f76b">
            Skriftliga svar på följande frågor hade kommit in:
          </note>
          <note n="5c9c2b4a">
            den 6 november
          </note>
          <note n="928cb587">
            Carina Hägg
          </note>
          <note n="928cb587">
            Carina Hägg
          </note>
          <note n="3d6d5858">
            Bodil Ceballos
          </note>
          <note n="928cb587">
            Carina Hägg
          </note>
          <note n="87df6b64">
            Anna-Lena Sörenson
          </note>
          <note n="f67f4c75">
            Monica Green
          </note>
          <note n="546d356e">
            Adnan Dibrani
          </note>
          <note n="5b3b540c">
            Peter Rådberg
          </note>
          <note n="1e7d5196">
            Anita Brodén
          </note>
          <note n="ca6b23f6">
            Svaren redovisas i bilaga som fogats till riksdagens snabbprotokoll
            tisdagen den 12 november.
          </note>
          <note n="7884dc23">
            18 § Kammaren åtskildes kl. 16.08.
          </note>
          <note n="562d0a4f">
            Förhandlingarna leddes
          </note>
          <note n="a5168067">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
