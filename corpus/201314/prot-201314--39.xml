<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--39</head>
          <docDate when="2013-12-04">2013-12-04</docDate>
        </div>
      </front>
      <body>
        <div>
          <note n="d746b55a">
            ﻿
          </note>
          <note n="2bd3c8b7">
            Riksdagens protokoll
          </note>
          <note n="91e0d401">
            2013/14:39
          </note>
          <note type="date" n="92c4ab0f">
            Onsdagen den 4 december
          </note>
          <note n="effdfada">
            Kl. 09:00 - 21:24
          </note>
          <note n="f8608d26">
            1 § Justering av protokoll
          </note>
          <note n="b433e7bb">
            Protokollet för den 28 november justerades.
          </note>
          <note n="5b15d304">
            2 § Anmälan om faktapromemoria
          </note>
          <note n="63b38a15">
            Andre vice talmannen anmälde att följande faktapromemoria om
            förslag från Europeiska kommissionen hade kommit in och överlämnats
            till utskott:
          </note>
          <note n="f444d548">
            KOM(2013) 753
          </note>
          <note n="937cf2d8">
            3 § Anmälan om granskningsrapport
          </note>
          <note n="23a96e26">
            Andre vice talmannen anmälde att följande granskningsrapport
            hade kommit in från Riksrevisionen:
          </note>
          <note n="5f77a714">
            4 § Anmälan om fördröjda svar på interpellationer
          </note>
          <note n="bae90ce0">
            Följande skrivelser hade kommit in:
          </note>
          <note n="0721aa99">
            Interpellation 2013/14:143
          </note>
          <note n="db023679">
            Interpellation 2013/14:143 Kvinnors arbetssituation
          </note>
          <note n="2ef84a15">
            Interpellationen kommer att besvaras den 13 december 2013.
          </note>
          <note n="ec832408">
            Skälet till dröjsmålet är inbokade engagemang och resor som inte
            kan ändras.
          </note>
          <note n="06404c6d">
            Monica Rodrigo
          </note>
          <note n="cf45f0e1">
            Interpellation 2013/14:145
          </note>
          <note n="36089781">
            Interpellation 2013/14:145 Bemanningsanställdas arbetsmiljö
          </note>
          <note n="2ef84a15">
            Interpellationen kommer att besvaras den 13 december 2013.
          </note>
          <note n="d45e8653">
            Skälet till dröjsmålet är sedan tidigare inbokade resor och engagemang
            som inte kan ändras.
          </note>
          <note n="06404c6d">
            Monica Rodrigo
          </note>
          <note n="c3bcd225">
            Interpellation 2013/14:146
          </note>
          <note n="748cee6b">
            Interpellation 2013/14:146 Stoppad utbildning i fas 3
          </note>
          <note n="2ef84a15">
            Interpellationen kommer att besvaras den 13 december 2013.
          </note>
          <note n="ec832408">
            Skälet till dröjsmålet är inbokade engagemang och resor som inte
            kan ändras.
          </note>
          <note n="06404c6d">
            Monica Rodrigo
          </note>
          <note n="b17d7667">
            Interpellation 2013/14:148
          </note>
          <note n="d83255d2">
            Interpellation 2013/14:148 En trygg och säker arbetsmiljö
          </note>
          <note n="2ef84a15">
            Interpellationen kommer att besvaras den 13 december 2013.
          </note>
          <note n="ec832408">
            Skälet till dröjsmålet är inbokade engagemang och resor som inte
            kan ändras.
          </note>
          <note n="06404c6d">
            Monica Rodrigo
          </note>
          <note n="b9abbcc0">
            Interpellation 2013/14:149
          </note>
          <note n="9066d9c6">
            Interpellation 2013/14:149 Åtgärder för att mildra den höga ungdomsarbetslösheten
          </note>
          <note n="2ef84a15">
            Interpellationen kommer att besvaras den 13 december 2013.
          </note>
          <note n="ec832408">
            Skälet till dröjsmålet är inbokade engagemang och resor som inte
            kan ändras.
          </note>
          <note n="06404c6d">
            Monica Rodrigo
          </note>
          <note n="1c5e81c7">
            5 § Ärenden för hänvisning till utskott
          </note>
          <note n="c2698357">
            Följande dokument hänvisades till utskott:
          </note>
          <note n="ecd50a24">
            6 § Ärenden för förnyad bordläggning
          </note>
          <note n="0e19f932">
            Följande dokument bordlades för andra gången:
          </note>
          <note n="06161507">
            7 § Nytt namn för Myndigheten för hälso- och vårdinfrastruktur
          </note>
          <note n="1d6bc117">
            Andre vice talmannen konstaterade att ingen talare var anmäld.
          </note>
          <note n="963f5a4c">
            8 § Energi
          </note>
          <note type="speaker" n="4a1bbc41">
            Anf. 1 ANN-KRISTINE JOHANSSON (S):
          </note>
          <u who="ann-kristine_johansson_62b732" xml:id="i-e45cb57c03800106-0" n="6a970838">
            <seg n="18319f23">
              Herr talman! Denna debatt handlar om energipolitiken av i dag.
              Jag skulle önska att jag kunde säga att det finns en bred överenskommelse
              över partigränserna om vart vi ska framöver, men tyvärr finns
              inte denna öppenhet till samtal över blockgränserna. Därför har
              vi socialdemokrater en gemensam reservation med Vänstern om just
              behovet av blocköverskridande lösningar.
            </seg>
            <seg n="253d42bb">
              Herr talman! Jag vill göra en kort tillbakablick över energipolitikens
              utformning, för jag upplever många gånger att det finns en historielöshet.
            </seg>
            <seg n="a551ad15">
              1980-talet präglades av breda politiska lösningar för att få
              till långsiktighet och stabilitet i energipolitiken.
            </seg>
            <seg n="131b7c8c">
              Åren 1991–96 hade vi en blocköverskridande överenskommelse mellan
              Socialdemokraterna, Folkpartiet och Centern. Den sade bland annat
              att klimatpåverkan skulle minska kraftigt och att vi skulle ha
              ett energisystem utan kärnkraft där försurning och klimatpåverkan
              skulle minska. Det fanns också en intressant tanke om större helhetssyn
              för myndigheterna där dåvarande Energiverket fick ett huvudansvar.
            </seg>
            <seg n="77efea69">
              Åren 1997–2006 fanns det en överenskommelse mellan Socialdemokraterna,
              Centern och Vänsterpartiet. Under den tiden kom tre viktiga riktlinjepropositioner
              om uthållig energiförsörjning, om samverkan för en trygg, effektiv
              och miljövänlig energiförsörjning samt om EG:s direktiv om gemensamma
              regler för den inre energimarknaden – plus en strategi för den
              fortsatta avvecklingen av kärnkraften. Under dessa år stängdes
              Barsebäck.
            </seg>
            <seg n="87878b6c">
              År 2003 tillkom även elcertifikatssystemet som är en viktig del
              av dagens energipolitik. Vi är alla överens om att det är ett
              bra system som även andra länder tittar på.
            </seg>
            <seg n="376de1dc">
              Under dessa år fanns också olika former av energikommissioner.
            </seg>
            <seg n="c4420ed5">
              Denna korta tillbakablick ger en bild av politiker som var pragmatiska
              och ansvarsfulla och vågade bryta det gängse.
            </seg>
            <seg n="14b2d97c">
              Tyvärr är vi inte där i dag. Nu handlar det om att inte vilja
              ta långsiktigt ansvar för säkerhet, trygghet och konkurrenskraft.
            </seg>
            <seg n="6ff06614">
              Herr talman! Vi presenterar i reservation nr 1 vår inriktning
              av energipolitiken, och den har inte förändrats nämnvärt sedan
              förra året eller förra mandatperioden. Det handlar om att trygga
              tillgången till el och annan energi med en energiproduktion som
              har låg inverkan på hälsa, miljö och klimat och att göra det på
              internationellt konkurrenskraftiga villkor.
            </seg>
            <seg n="e57a812f">
              I motivreservation nr 11 beskriver vi vår syn på kärnkraften.
              Kärnkraften ska fasas ut successivt med hänsyn till sysselsättning
              och välfärd och i den takt som kärnkraftselen kan ersättas med
              el från förnybara källor och genom effektiv energianvändning.
            </seg>
            <seg n="9daf65ef">
              Vi har unika möjligheter att klara dessa utmaningar med vår goda
              tillgång på vattenkraft, vind, sol, skog och jordbruk. Vi har
              dessutom spännande teknikutveckling och duktig industri.
            </seg>
            <seg n="2d06f777">
              Med den grunden kan all svensk energi på sikt komma från förnybara
              källor. Det kräver dock ny teknik, nya företag och utvecklingsmöjligheter
              för befintliga företag, vilket skapar jobb inte minst på landsbygden.
            </seg>
            <seg n="2bf0f8a1">
              Herr talman! Jag förstår inte varför regeringen inte höjer ambitionen
              när det gäller energieffektiviseringsarbetet. Att använda energin
              där den gör bäst nytta är det mest kloka vi kan göra.
            </seg>
            <seg n="858deae2">
              Internationella energibyrån, IEA, konstaterar att energieffektiviseringsåtgärder
              är det glömda och största bränslet. Resultatet är massivt. Runt
              300 miljarder dollar årligen är den globala vinsten. Min fråga
              är därför: Varför gör vi inte mer?
            </seg>
            <seg n="33569c9f">
              Regeringen har all möjlighet att lägga fram konkreta, tuffa och
              framåtsyftande åtgärder när EU:s energieffektiviseringsdirektiv
              ska hanteras av regering och riksdag. Här finns också alla möjligheter
              att hitta gemensamma lösningar.
            </seg>
            <seg n="e8b2fe42">
              Vi socialdemokrater vill se ett nytt program för energieffektivisering
              för hela den svenska industrin. Jag hoppas vi får klarhet i vad
              som händer med de utredningsförslag som jag tror mig veta finns
              om hur ett nytt PFE-program kan se ut.
            </seg>
            <seg n="b8dcfba1">
              Vi vill även se åtgärder inom bostadssektorn, både när det gäller
              nybyggnation och befintligt bostadsbestånd. Jag tror att regeringen
              precis som vi vill ha tuffare regelverk och fler styrmedel.
            </seg>
            <seg n="8a591a1d">
              Jag blev därför bekymrad när regeringen valde att inte ge ett
              tydligare uppdrag till Energimyndigheten och Boverket när de arbetade
              fram en strategi för energieffektivisering inom bostadssektorn.
              Tyvärr finns inte mycket nytt däri.
            </seg>
            <seg n="71329c3b">
              Ett exempel på möjliga stora besparingar är belysningen i offentliga
              byggnader. Här finns en enorm potential att spara energi genom
              att byta ut lampor och installera ny teknik i till exempel skollokaler
              och i våra lokaler här i riksdagen. Sex terawattimmar kan sparas,
              enligt uträkningar. Andra verktyg i denna verktygslåda kan vara
              vita certifikat och tydligare energideklarationer.
            </seg>
            <seg n="4b20edad">
              När det gäller transportsektorn finns stora utmaningar att ta
              itu med. Till exempel måste vi ge möjlighet till ökat axeltryck
              och längre transporter. Det prövas nu i norra Sverige. I Finland
              är det redan infört.
            </seg>
            <seg n="40f10b15">
              Det är som IEA konstaterar: Detta är ett av de viktigaste områdena
              att öka aktiviteterna inom. Det handlar om att politiken måste
              staka ut vägen och höja ambitionen.
            </seg>
            <seg n="ddcc50f9">
              Herr talman! När det gäller den förnybara energiproduktionen
              behöver vi öka hastigheten och höja ambitionerna. Låt kontrollstationen
              för elcertifikatssystemet 2015 bli ett nytt startskott för ökad
              takt! Justera den så kallade kvotkurvan så att det finns stabilitet
              i systemet!
            </seg>
            <seg n="8552fcf4">
              Vindkraften har vind i seglen, och mer är på gång. Det behövs
              dock stabilitet i elcertifikatssystemet för att det ska blomma
              ut.
            </seg>
            <seg n="004ad236">
              Solenergin är ett spännande område som ökat i omfattning den
              senaste tiden men tyvärr inte lika mycket i Sverige som i omvärlden.
              Jag förstår inte den politiska oviljan från regeringshåll när
              det gäller solenergi.
            </seg>
            <seg n="2ca7d61b">
              Vi socialdemokrater vill tillsammans med Vänstern och Miljöpartiet
              att Energimyndigheten får i uppdrag att ta fram planeringsmål
              och se över vilka former av styrmedel som behövs för att öka takten
              för solenergin.
            </seg>
            <seg n="06f6a600">
              Likaså vill vi se en satsning på havsbaserad vindkraft. Det finns
              en intressant öppning i EU:s förnybarhetsdirektiv som ger oss
              möjligheten att samarbeta med andra länder om förnybar produktion
              genom till exempel gemensamma projekt i Sverige. Jag hoppas att
              statsrådet kan reda ut var den frågan ligger i dag.
            </seg>
            <seg n="b0dbdc0a">
              Låt mig också säga några ord om vattenkraften, som är Sveriges
              bas- och reglerkraft och som också kan vara ett energilager. Vattenkraften
              behövdes i går, den behövs i dag och den behövs i allra högsta
              grad i morgon. Med ökad effektivisering och med ny teknik kan
              vi få ut mer kraft ur de befintliga kraftverken.
            </seg>
            <seg n="5c3a9671">
              Det är också viktigt att klara av balansen mellan miljömålen,
              miljöbalken, vattendirektiven och behov av energi från vattenkraften.
              Här finns målkonflikter som vi politiker måste ta på största allvar.
            </seg>
            <seg n="8de8cdd6">
              Vi socialdemokrater ser också möjligheter kring den småskaliga
              vattenkraften, som tillsammans med sol och vind kan ge lokal produktion
              och stort lokalt engagemang. Men det behövs nettodebitering, och
              frågan om uttagsskatt för vindkraftskooperativ måste få sin lösning.
            </seg>
            <seg n="aefa35ea">
              Till slut, herr talman, är det all den möjlighet som kan komma
              från både skog och jordbruk – stora möjligheter bara vi ger tydliga
              signaler från politikens sida att vi tror på detta. Branschen
              tillsammans med lantbruket och skogsindustrin står i startgroparna
              och väntar på våra signaler som ska ge trygghet i de stora investeringar
              som krävs.
            </seg>
            <seg n="fcd5d2f7">
              Det är klart att det behövs politiska signaler om att vi tror
              att bioenergin är en viktig pusselbit i framtiden. Därför behövs
              det också en biogasstrategi för att klara de utmaningar som finns
              och till det kopplat ett biogasstöd till lantbrukare som installerar
              biogasanläggningar.
            </seg>
            <seg n="6f1487df">
              Som sagt finns det många möjligheter, och vi har unika förutsättningar.
              Jag skulle önska att vi alla här kunde ta oss i kragen och hitta
              fram till långsiktiga överenskommelser som håller över val, precis
              som våra företrädare i riksdag och regering gjort historiskt.
              Det framträder allt tydligare att det behövs en ny energikommission
              som kan hjälpa till med att balansera och ge förslag på framtidens
              hållbara energisystem där vi kan enas över partigränserna.
            </seg>
            <seg n="77e96054">
              Det handlar om politiska signaler om vilka vägar vi ska välja
              för att ge långsiktiga, hållbara spelregler för industrin, för
              energibranschen och för oss konsumenter för att man ska våga göra
              investeringar och våga pröva ny teknik.
            </seg>
          </u>
          <note n="2b3b1d5e">
            Herr talman! Jag yrkar därmed bifall till reservationerna 1,
            5 och 11.
          </note>
          <note n="a10eae78">
            I detta anförande instämde Ingemar Nilsson (S).
          </note>
          <note type="speaker" n="1493f40c">
            Anf. 2 HELENA LEANDER (MP):
          </note>
          <u who="Q4961406" xml:id="i-144dfc2bdd1946b4-0" n="fffd80fa">
            <seg n="ae736379">
              Herr talman! Häromveckan var jag i Warszawa på klimattoppmöte.
              Samtidigt pågick på samma ställe något provocerande ett stort
              koltoppmöte, där kolkraftslobbyister försökte övertyga varandra
              om att kolkraft är framtiden. Klimatmässigt är det förstås helt
              vansinnigt, men faktum är att kolanvändningen i Europa har ökat
              de senaste åren. Bakom det ligger framför allt två faktorer. Dels
              handlar det om sjunkande världsmarknadspriser på kol, dels handlar
              det om sjunkande, för att inte säga kraschande, priser på utsläppsrätter
              inom EU:s utsläppshandel. Däremot är inte den tyska energiomställningen
              den stora orsaken, som ofta lyfts fram av kärnkraftsvänner, eftersom
              utbyggnaden av förnybar energi har ökat mer än vad kärnkraftsreaktorerna
              gav.
            </seg>
            <seg n="d4664621">
              De fallande världsmarknadspriserna på kol hänger ihop med USA:s
              ökning av fossilgas från frackning, eller hydraulisk spräckning,
              som riksdagens språkvårdare vill att vi ska säga. Vi kan inte
              göra så jättemycket åt det mer än att förstås hålla emot alla
              idéer om att utvinna gas med frackning i Europa för att ytterligare
              öka det överutbud av kol som sänker priserna. Misslyckandet för
              EU:s utsläppshandel kan vi däremot göra någonting åt politiskt.
              Vill man minska utsläppen genom en utsläppshandel är hela idén
              att man sätter ett tak som är lägre än de utsläpp man har från
              början, inte högre. Det misslyckades EU med redan från början,
              och inte blev det lättare när vi sedan dessutom fick en lågkonjunktur
              på halsen som fick industrin att gå på halvfart och därmed minskade
              efterfrågan på utsläppsrätter.
            </seg>
            <seg n="21ec2796">
              På ett plan kan vi förstås tacka lågkonjunkturen för att den
              sänkte utsläppen åt oss, men om vi inte tänker oss att klimatpolitiken
              för all framtid ska bestå av en evig lågkonjunktur har vi problem.
              De låga utsläppspriserna riskerar att låsa fast oss i ett fossilberoende
              när det är billigare, åtminstone ur ett kortsiktigt investerarperspektiv,
              att investera i fossila och energislukande tekniker i stället
              för mer framtidssäkrade alternativ.
            </seg>
            <seg n="efcb75f0">
              I Sverige har kolanvändningen gått både upp och ned de senaste
              åren, men i år ökade kolanvändningen kraftigt, med 46 procent,
              om än från låga nivåer, ska sägas. Bakom det ligger inte bara
              de faktorer jag redan nämnt utan också det faktum att regeringen
              från årsskiftet avskaffade koldioxidskatten för kraftvärme. Detta
              gjorde regeringen utifrån ett teoretiskt sett helt korrekt resonemang
              om att om man har en handel med utsläppsrätter innebär det faktum
              att man minskar utsläppen någonstans i systemet att de kan öka
              precis lika mycket någon annanstans i systemet. Problemet är att
              utsläppshandeln inte fungerar. Övertilldelningen av utsläppsrätter
              i kombination med lågkonjunkturen har gjort att det finns ett
              berg av överblivna utsläppsrätter. När utsläppen då ökar i Sverige
              minskar inte utsläppen lika mycket någon annanstans, utan det
              enda som minskar är överskottsberget. Alltså ökar utsläppen totalt
              sett. Det är inte särskilt ansvarsfullt.
            </seg>
            <seg n="1711efec">
              För att bryta ökningen av kolkraft i Sverige och i Europa och
              för att ställa om till 100 procent förnybart behöver EU:s utsläppshandel
              stramas upp. Allra bäst vore om vi kunde strama upp hela EU:s
              klimatpolitik genom att skärpa de utsläppsmål som finns till 2020.
              Det skulle föra med sig en skärpning av handelssystemet på köpet.
              Men tyvärr har alliansregeringen inte ens lyckats enas om att
              stödja en ovillkorad ökning av utsläppsminskningsmålet från 20
              till 30 procent till 2020. Som en akut åtgärd i väntan på de långsiktiga
              klimatmålen skulle man åtminstone behöva plocka bort överskottet
              av utsläppsrätter ur systemet. Inte heller här har regeringen
              haft en särskilt aktiv roll, och de moderata EU-parlamentarikerna
              röstade till och med mot ett förslag om att åtminstone skjuta
              upp auktioneringen av en mindre mängd utsläppsrätter.
            </seg>
            <seg n="4e83142a">
              Även om regeringen skulle inta en mer aktiv roll och driva på
              för en skärpning av EU:s utsläppshandel är frågan vad man gör
              under tiden innan det ger resultat. Regeringen väljer att fortsätta
              på den inslagna vägen och sänker från nyår koldioxidskatten även
              för värmeproduktion, med hänvisning till den utsläppshandel som
              alltså inte fungerar. Vi gröna menar att vi måste sluta låtsas
              som om utsläppshandeln fungerade även om vi önskar att den gjorde
              det. Vi måste våga titta på lösningar som inte är optimala om
              utsläppshandeln skulle fungera, men givet att den inte gör det
              måste vi titta på lösningar som faktiskt levererar.
            </seg>
            <seg n="1bb45260">
              Storbritannien har tagit konsekvenserna av den kraschade utsläppshandeln
              och infört ett golvpris för delar av utsläppshandeln. Det innebär
              att företagen betalar en koldioxidskatt om utsläppspriset sjunker
              under detta golv. Om utsläppspriset däremot kommer över golvet
              försvinner skatten, för syftet är bara att vara just ett nedre
              golv. Ett sådant prisgolv kan vi också ha i Sverige utan att behöva
              vänta på EU. Det löser tyvärr inte de strukturella problemen med
              EU:s utsläppshandel, men det ger i alla fall någon form av trygghet
              för de företag som funderar på om man ska göra en investering,
              om man då ska göra den i en klimatsmart teknik eller om man ska
              göra den i det som råkar vara billigast för stunden men riskerar
              att bli väldigt dyrt i framtiden. Att ha ett sådant här prisgolv
              skulle kunna bryta ökningen av kolkraft. Det skulle i förlängningen
              också kunna stärka konkurrenskraften för de svenska företagen,
              som blir bättre rustade för framtiden och inte riskerar att sitta
              fast i fossilberoende den dag som fossilpriserna verkligen rusar
              i höjden.
            </seg>
            <seg n="6c852a23">
              När det kostar att förstöra klimatet lönar det sig också bättre
              att satsa på alternativen, oavsett om det är energieffektivisering,
              förnybar energi eller vad det nu är. För att skynda på den utvecklingen
              kan det också finnas skäl att särskilt stimulera alternativen,
              som olika former av gröna energitekniker. I vårt gröna budgetalternativ
              föreslår vi, i kontrast till regeringens nedskärningar, ökade
              satsningar på bland annat energiteknik, solenergi, vindkraft,
              biogas och ett paket för energieffektivisering. Så ställer vi
              om till 100 procent förnybart.
            </seg>
          </u>
          <note n="0626e118">
            Och så, herr talman, yrkar jag bifall till reservation nr 2.
          </note>
          <note type="speaker" n="9975901c">
            Anf. 3 ANNA HAGWALL (SD):
          </note>
          <note n="4afb4300">
            Herr talman! Jag vill börja med att yrka bifall till reservationerna
            3 och 9 samt peka på vårt särskilda yttrande gällande anslagen
            inom utgiftsområde 21 Energi för 2014.
          </note>
          <u who="Q6930975" xml:id="i-ef5796bf2f1cf1ba-0" n="7ec67bde">
            <seg n="7a3b5965">
              Energipolitikens mål för Sverigedemokraterna stämmer med betänkandet
              på övergripande punkter: att förena ekologisk långsiktig hållbarhet,
              konkurrenskraft och försörjningstrygghet. Vi ser dessutom vikten
              av att sätta upp realistiska mål med betoning på en relevant prioriteringsordning.
            </seg>
            <seg n="cf333c37">
              Det som skiljer partierna åt är synen på hur dessa mål ska förverkligas.
              Här gäller det att vi diskuterar formerna och skapar en långsiktigt
              hållbar energipolitik, om inte för vår skull så för industrins,
              för jobbens och för den globala konkurrenskraftens skull.
            </seg>
            <seg n="fd6a875a">
              Ett brett förankrat och hållbart beslut skulle gynna alla i samhället,
              särskilt vår industriella utveckling och tillväxt. Bred politisk
              ambition om att framtidens spelregler inte bör ändras ger investerare,
              tung basindustri och andra viktiga aktörer möjlighet till stabila
              spelregler och skapar förutsebarhet, trygghet och vilja att investera.
            </seg>
            <seg n="b960c5c1">
              Trygg energiförsörjning i form av vattenkraft och kärnkraft har
              en gång gjort Sverige till en rik industrination. Trygg energiförsörjning
              är lika viktig i dagens moderna samhälle som behovet av livsmedel,
              vattenförsörjning och infrastruktur. Det hör till människans basbehov
              och är ryggraden i samhället.
            </seg>
            <seg n="ef485d7e">
              Herr talman! Vi sverigedemokrater anser att vattenkraften även
              i fortsättningen ska vara ett av de tre ben som energiförsörjningen
              ska vila på, dock med betoningen att vi anser att den är färdigutbyggd
              i stor skala. Vi stöder uppgraderingar av befintliga dammar men
              ett utbyggnadsstopp för att bevara våra nationalälvar.
            </seg>
            <seg n="bc436937">
              Vattenkraften har en fortsatt betydande ställning på grund av
              sin värdefulla balansfunktion i elnätet, så kallad reglerkraft,
              men även därför att vattenkraften är relativt koldioxidfri och
              är en miljövänlig energiform som är oumbärlig för landet. Vi kan
              delvis tacka den billiga, vattenkraftsbaserade energiförsörjningen
              för Sveriges framstående position som en av världens mest framgångsrika
              industrinationer.
            </seg>
            <seg n="43043fd1">
              Kärnkraften utgör en stor andel av svensk elproduktion. Vi ser
              att kärnkraften även i framtiden bidrar med en säker, trygg och
              stabil leverans av el till låga priser. Kärnkraften, med sin jämna
              elproduktion, så kallad baskraft, samt relativt låga utsläpp av
              växthusgaser, är en unik energikälla. Kärnkraften uppfyller de
              viktiga krav som i dag måste ställas på energikällor om vi vill
              minska den globala klimatförändringen.
            </seg>
            <seg n="45e2c6bb">
              Det långsiktiga målet och visionen för oss är att forskningen
              gällande kärnkraft ska intensifieras, för att i framtiden öka
              förbränningen och återvinningen av bränslet till 99 procent. För
              att förse Sverige med ren och konkurrenskraftig energi bör forskningen
              om framtida tekniker gynnas och stödjas. En satsning på säker,
              stabil och billig kärnkraftsel gynnar både tillväxt och den globala
              miljön samt förhindrar koldioxidläckage, vilket vi prioriterar.
            </seg>
            <seg n="c720dcde">
              Herr talman! Energiproduktionens tredje grundpelare är i dag
              de förnybara energikällorna. Vi ser positivt på utvecklingen av
              viss ny produktion gällande vattenkraft, biobränsle och geotermisk
              produktion men även vågkraft. Vi är däremot skeptiska till utbyggnaden
              av bland annat solenergi men framför allt till utbyggnaden av
              vindkraft.
            </seg>
            <seg n="36ca4ff7">
              Solenergi är knappast idealiskt under våra solfattiga vintermånader,
              då behovet är störst. Stöd och subventioner måste relateras till
              energiformens totala nytta. I dagsläget ser vi inga prioriteringar
              i detta.
            </seg>
            <seg n="367c4a11">
              Gällande utbyggnaden av vindkraft finns nu en vision och ett
              enormt investeringsscenario världen över. Investeringarna i denna
              energiform har hittills inte påvisat några positiva siffror, varken
              ekonomiskt eller miljömässigt. De stora subventionerna och favoriseringen
              av denna energiform, som dessutom tränger undan traditionellt
              konkurrensmässiga energiformer, gör energimarknaden väldigt osäker
              gällande de långsiktiga investeringarna.
            </seg>
            <seg n="18561fa4">
              Vindkraften är inte en baskraft, och den är i nödvändigt behov
              av reglerkraft. Den genererar inte effekt när det behövs som mest.
              Dessa gigantiska vindkraftsparker inverkar negativt på miljön
              och förstör människors livsrum. Det krävs enorma mängder av metall
              och betong för uppbyggnaden. Det ska även tilläggas att utbyggnaden
              av infrastrukturen är oerhört kostsam.
            </seg>
            <seg n="853ca218">
              Under sin livscykel levererar vindkraften långtifrån den jämna
              mängd av energi som vi behöver, och dessutom är den förknippad
              med stora kostnader. Det höjs nu röster om orimligheten i att
              så mycket resurser satsas på vindparker utan alltför positiva
              resultat.
            </seg>
            <seg n="858f2007">
              Herr talman! Så till den europeiska energipolitiken. Här bör
              Tyskland nämnas som ett varnande exempel. Kärnkraften ska stängas
              ned till förmån för förnybar energi, och detta ska bekostas genom
              stora subventioner av bland annat vindkraft. Men kostnaderna för
              detta får konsumenterna och de som faktiskt har det sämst ta.
            </seg>
            <seg n="1a13d1c4">
              Denna utbyggnad av förnybar energi har resulterat i ökade utsläpp,
              fluktuerande svängningar i elnäten och undanträngningar av konkurrensmässiga
              energislag. För att hela Europa ska klara av detta måste dessutom
              Europas infrastruktur byggas om till astronomiska summor på tusentals
              miljarder.
            </seg>
            <seg n="0bf7de73">
              Världens mest ambitiösa klimatpolitik var tänkt att byggas i
              Tyskland, men den beskrivs mer och mer som världens mest ogenomtänkta.
              Tysk energipolitik kan resultera i tidernas största ekonomiska
              fiasko. Om vi följer samma väg utan eftertanke kan det komma att
              kosta oss den svenska industrins konkurrenskraft, med efterföljande
              problem genom minskad export, ökad arbetslöshet och bromsad utveckling.
            </seg>
            <seg n="7b744b49">
              Det viktigaste vi ser just nu är att skapa en prioriteringsordning.
              Nu är det europeiska scenariot att minska kärnkraften, minska
              vattenkraften, öka produktionen av förnybart, öka investeringarna,
              öka subventionerna och kostnaderna, minska utsläppen, öka elproduktionen,
              skapa en jämn balans i elnäten samt förhindra koldioxidläckage.
            </seg>
            <seg n="5db5e127">
              Vi ser det som en omöjlighet att göra allt detta samtidigt. Prioriteringen
              bör ligga i att minska utsläppen globalt genom internationella
              avtal. Med vårt kunnande inom miljötekniken kan vi hjälpa andra
              länder att få ned utsläppen. Detta kommer att gynna svensk export.
              Sverige ska ta ett ansvar, men vi ska inte stå ensamma.
            </seg>
          </u>
          <note type="speaker" n="d8e9cd65">
            Anf. 4 KENT PERSSON (V):
          </note>
          <u who="Q6043221" xml:id="i-0010a9a30e6f96df-0" n="80b34b12">
            <seg n="0ebbb9df">
              Herr talman! Det här är för mig den sista energibudgetdebatt
              som jag deltar i här i kammaren. Det blir den åttonde.
            </seg>
            <seg n="4359b691">
              Det har hänt väldigt mycket under de åtta åren. Politiken har
              utvecklats i Sverige, och Vänsterpartiets politik inom energiområdet
              har utvecklats. Men det finns mycket stora utmaningar som vi har
              framför oss.
            </seg>
            <seg n="a1e1f8f8">
              Framför allt är det de utmaningar som världen står inför i dag.
              Jag tänker närmast på den klimatutmaning som vi har. Senast bekräftades
              farhågorna i Warszawa, när FN:s klimatpanel presenterade sin nya
              rapport om klimatförändringarna, där man med 95 procents säkerhet
              slår fast att de beror på utsläpp av växthusgaser och att det
              är människan som står bakom dessa.
            </seg>
            <seg n="c2ee9aa4">
              Detta är givetvis mycket allvarligt. De pekar också ut olika
              scenarier över vad som händer och kan komma att hända i världen
              om ingenting görs. Att vi närmar oss en katastrof är ett av de
              scenarier som man pekar ut, om vi inte kan komma till rätta med
              klimatutmaningen.
            </seg>
            <seg n="79e9bb2d">
              Därför, herr talman, är det dags för en ny färdriktning. Ett
              samhälle som bygger mer på omtanke om människor och natur är i
              grunden starkare än ett samhälle där girigheten får råda. Vilken
              inriktning energipolitiken ska ha beror i stor utsträckning på
              vilket samhälle vi vill ha. Det är vårt ansvar att ange den inriktningen.
            </seg>
            <seg n="8a7912de">
              Under de senaste 35 åren har världens energianvändning mer än
              fördubblats. Det är framför allt kol, olja och naturgas som dominerar
              energianvändningen.
            </seg>
            <seg n="6c162367">
              I både Europa och resten av världen kommer behovet av energi
              att öka. Därför blir energifrågan en ödesfråga bland annat för
              Sverige och svensk ekonomi. Den här utvecklingen har sin grund
              i den ökande befolkningen, men också i en ökad tillväxt i framför
              allt de asiatiska länderna. Trycket efter billig energi gör att
              exploateringen av kol, olja och naturgas har ökat. Vi kan se att
              de fossila bränslena utgör 80 procent av energianvändningen i
              världen, kärnkraften ca 4 procent och det förnybara 16 procent.
              Trots det är det ljus i tunneln. Vi kan se att det förnybara är
              det som ökar snabbast i världen i dag. Det är någonting väldigt
              bra.
            </seg>
            <seg n="e77dc170">
              Ändå är det kärnkraften som många pratar om. Det är det som är
              lösningen på våra klimatutmaningar. Jag har i många debatter,
              senast på Rival i Helsingfors, diskuterat kärnkraft och framför
              allt den fjärde generationen kärnkraft som många sätter sitt hopp
              till, som inte finns än men som finns på ritbordet och som man
              forskar om. Den ska vara den stora lösningen på våra avfallsproblem.
              Det ska vara en säker reaktor. Det som har hänt i Fukushima, Tjernobyl,
              Harrisburg och i de svenska reaktorerna kommer inte att hända
              där därför att det är så många säkerhetssystem inbyggda i fjärde
              generationens reaktorer. Men frågan är: Vem vaktar väktaren? Det
              är människan som står bakom, och det är ofta de mänskliga misstagen
              som utlöser de stora katastroferna.
            </seg>
            <seg n="cedfd3fe">
              Kärnkraften kommer att vara lösningen, är det många som säger.
              Den kommer att vara billig, den ger billig energi långsiktigt
              och man klarar utmaningarna. Men hur ser det ut? Tidskriften The
              Economist och Citigroup, den kanske största finansmarknadsgruppen
              i London, har presenterat en rapport om kärnkraftens kostnader
              där det slås fast att spotpriset på kärnkraft behöver fyrdubblas
              för att man ska kunna räkna hem investeringarna. Slutsatsen blir
              att de går och varnar investerarna för att satsa på kärnkraften
              på grund av att de aldrig kommer att kunna räkna hem kostnaden
              för investeringen. Det gäller såväl drifts- som avfallskostnader.
            </seg>
            <seg n="6eae1289">
              Det här är givetvis väldigt allvarligt. Ett belysande exempel
              på hur det ser ut är byggandet av kärnkraftverk i Finland. Kostnaderna
              är snart uppe i det dubbla. Likadant är det i Bulgarien, som lade
              ned sitt projekt för byggande av ny kärnkraft som pågått under
              många år. Senast i våras slog regeringen och parlamentet i Bulgarien
              fast: Vi kan inte bygga ny kärnkraft, det blir för dyrt. Den nota
              man hade räknat fram skulle sluta på 10 miljarder euro, alltså
              bortåt 90 miljarder kronor.
            </seg>
            <seg n="84d85439">
              Vem vill då satsa på kärnkraft utan statliga subventioner? Den
              brittiska regeringen har kommit fram till att man måste subventionera
              kärnkraften. Därför har man gjort upp med EDF, den franska energijätten,
              om att subventionera kärnkraft i England. EDF garanterar 1 krona
              kilowatttimmen under 40 år i baspris. Sedan får man lägga till
              allt annat. Ni kan tänka er den situationen i Sverige.
            </seg>
            <seg n="df3c7965">
              Detta om priserna, som ju borde vara ett argument för att kärnkraften
              borde dö. Men se, det tycker inte den här regeringen utan säger:
              Varsågod, ni får bygga ny kärnkraft i Sverige om ni klarar av
              det utan subventioner. Sådan är uppgörelsen, och Vattenfall räknar
              och räknar. Men vad händer om man kommer fram till att det inte
              håller, att vi inte kan bygga ny kärnkraft? Vad har regeringen
              för planer då? Ingenting! Då kommer vi att hamna i en energikris
              i Sverige. Därför måste vi ha en annan inriktning på energiområdet.
            </seg>
            <seg n="3a16cdc3">
              Det här var om kostnader.
            </seg>
            <seg n="5ab2e95b">
              Vi kan också se på farligheten i de incidenter som har varit.
              Det är inte bara i Harrisburg, Tjernobyl och Fukushima som det
              har varit allvarliga olyckor. Det har varit allvarliga olyckor
              i England och på andra ställen. Det har varit en rad incidenter
              i kärnkraftverk i Sverige de senaste åren. Incidenterna i Forsmark
              är kanske de som har stuckit ut mest och som har varit de mest
              farliga, framför allt det som hände för några år sedan då vi var
              väldigt nära en härdsmälta.
            </seg>
            <seg n="81b457ef">
              Vi kan se att antalet incidenter med radioaktivt avfall och kärnavfall
              har ökat under åren från 1995 när IAEA:s databas inrättades och
              man började rapportera in. Vi kan notera att stöld av uran och
              plutonium har inträffat sedan dess; över 2 000 incidenter är inrapporterade.
              En del har inte varit så allvarliga, men en del har varit riktigt
              allvarliga där det förekommit stöld och borttappande av radioaktivt
              avfall och material. Det är givetvis allvarligt. Framför allt
              måste man se att det finns en koppling mellan atomvapen och kärnkraft,
              och den är väldigt tydlig för mig.
            </seg>
            <seg n="b4cca796">
              Vad är då alternativet? Vänsterpartiet vill se en energiomställning
              i Sverige. Vi föreslår 100 procent förnybar energi till 2040.
              En vän av ordning kommer naturligtvis att fråga sig: Hur ska det
              gå till? Energieffektivisering är den absoluta grunden. Vi ska
              använda energin där den gör mest nytta. Vi ska inte värma våra
              fastigheter och hus med el. Elen ska användas i industrin, där
              den gör mest nytta.
            </seg>
            <seg n="b4568bf2">
              Vi måste hushålla med energin. Iva, Ingenjörsvetenskapsakademien,
              har tagit fram en rapport om bebyggelse, fastigheter, där man
              visar att vi kan halvera energianvändningen inom den sektorn till
              2050. Det går, men då måste det finnas en politik för det. Vi
              kan spara energi och effektivisera. Det är vad det handlar om.
            </seg>
            <seg n="970980eb">
              Det finns även andra rapporter som pekar på samma sak. EU-kommissionen
              har pekat på att en tredjedel av energianvändningen kan effektiviseras
              inom hushåll och belysning. Det är någonting som vi bör ta fasta
              på. Därför är jag spänd – och jag har tagit upp det många gånger
              i talarstolen – på en politik som bejakar energieffektivisering.
              Jag har väntat i många år och ser fram emot den dag då vi får
              diskutera regeringens förslag till hur man ska implementera EU:s
              energieffektiviseringsdirektiv.
            </seg>
            <seg n="d1af660a">
              Vi måste bygga ut när det gäller de förnybara bränslena. Det
              gäller bioenergin, och vi måste använda vind och sol i större
              omfattning än vad vi gör i dag. När Svenska kraftnät senast var
              till näringsutskottet presenterade de en bild av den svenska energimarknaden.
              I deras rapport stod det att de har ansökningar om mer än 20 000
              megawatt vindkraft hos sig, och det motsvarar mer än hälften av
              svensk kärnkraftsproduktion. Nu kommer detta inte att förverkligas,
              men det visar på att det finns en stor potential i vindkraften.
              Därför behöver vi se över kvotkurvorna och elcertifikatssystemen
              framöver så att vi möjliggör ökad vindkraft både på land och till
              havs.
            </seg>
            <seg n="239a0eaa">
              Går det att balansera vindkraften i förhållande till vattenkraften?
              Ja, det gör det, kanske inte allt, men till stor del. Lennart
              Söder, professor vid KTH, har visat i den senaste studien, som
              presenterades nyligen, att det går att balansera 50–60 terawattimmar
              vind med nuvarande vattenkraft. Det visar att det finns möjligheter.
              Men det finns givetvis även utmaningar när det gäller vindkraft,
              inte minst befolkningsökningen i Sverige som man måste ta hänsyn
              till, liksom tidsutdräkten vid byggande av det hela.
            </seg>
            <seg n="0f5801e9">
              Vi har också solenergi som ökar runt om i världen, och det har
              skett ett dramatiskt prisfall på just solceller. Det har gjort
              att det har blivit mer lönsamt att investera i solceller. Men
              det som skulle kunna underlätta för det folkliga engagemanget
              vore att införa nettodebitering – det som vi så länge har väntat
              på och det som vi i Vänsterpartiet har haft som förslag.
            </seg>
            <seg n="80b319e3">
              Jag ser fram emot att ett sådant förslag läggs fram här. Av det
              som jag har hört befarar jag att det inte alls blir så som vi
              har hoppats på, fast det ska jag låta vara osagt än så länge.
              Vi får se när propositionen kommer.
            </seg>
            <seg n="9a972581">
              Det behövs också ett planeringsmål, precis som vi har haft för
              vindkraften och som har varit bra. Vi har det gemensamt med Socialdemokraterna
              och Miljöpartiet att vi vill se den utvecklingen.
            </seg>
            <seg n="8775e931">
              Avslutningsvis behövs det en bredare energiöverenskommelse. Jag
              var med i den förra diskussionen som representant för Vänsterpartiet.
              Jag noterar att den överenskommelse som finns i dag är väldigt
              bräcklig till sin natur. Att många partier har olika inställning
              till kärnkraft gör att det måste bli en bredare diskussion om
              inriktningen av energipolitiken framöver. Det är inte takten utan
              inriktningen och besluten som är det viktiga för att vi ska få
              en långsiktig energipolitik.
            </seg>
            <seg n="3b932991">
              Jag kan konstatera att det i dag finns en majoritet för en avveckling
              av kärnkraften, men takten kan vi diskutera.
            </seg>
            <seg n="12ddb3b2">
              Herr talman! Med dessa ord ställer jag mig bakom Vänsterpartiets
              samtliga reservationer, men för tids vinnande yrkar jag bifall
              till reservationerna 4 och 10.
            </seg>
          </u>
          <note type="speaker" n="fdce51d8">
            Anf. 5 CECILIE TENFJORD-TOFTBY (M):
          </note>
          <u who="cecilie_tenfjord-toftby_a8e41f" xml:id="i-f0f805585509f02d-0" n="9ac3f0b5" next="i-603f1b0561e3538b-0">
            <seg n="6d92ae19">
              Herr talman! Jag kommer att sakna Kent Perssons inlägg i den
              här kammaren, men som tur är har vi fortfarande långt kvar till
              valet.
            </seg>
            <seg n="5714ae55">
              Herr talman! Jag vill börja med att yrka bifall till förslagen
              i betänkandet och avslag på reservationerna.
            </seg>
            <seg n="ca56a432">
              Ekologisk hållbarhet, konkurrenskraft och försörjningstrygghet
              är tre grundpelare i den svenska och europeiska energipolitiken.
              Det är grundpelare som ligger till grund för och styr den svenska
              energipolitiken. Att dessa mål inte är självklara är den just
              nu pågående debatten i Europa om vad som är viktigast i den framtida
              energiproduktionen ett tydligt bevis på.
            </seg>
            <seg n="b3feba50">
              Sverige är i dag ett föregångsland i Europa när det gäller klimatsmart
              elproduktion. Men fortfarande kvarstår många utmaningar även för
              oss, och då kanske speciellt inom fordonssektorn.
            </seg>
            <seg n="66ff4288">
              Sverige har uttalat ett antal mål för sin el- och energiproduktion.
              2020 ska inga fossila bränslen användas för uppvärmning, andelen
              förnybar energi av den totala användningen ska vara minst 50 procent,
              minst 10 procent av energiförbrukningen i transportsektorn ska
              vara förnybar och vi ska vara 20 procent mer energieffektiva än
              vad vi var 2008. 2030 ska fordonsflottan vara fossilbränsleoberoende.
              2050 ska vi ha en hållbar och resurseffektiv energiförsörjning
              utan nettoutsläpp.
            </seg>
            <seg n="e31fffd0">
              Alliansens energiöverenskommelse från 2009, som beslutades i
              denna kammare, ställer upp ett antal spelregler och riktlinjer
              för att nå målen. Det framgår också från denna historiska överenskommelse
              att vår elproduktion har tre ben: kärnkraft, vattenkraft och nya
              förnybara energikällor.
            </seg>
            <seg n="47f64917">
              Herr talman! Det är ambitiösa mål som vi arbetar hårt för att
              nå. Tack vare att Sverige har klarat sig betydligt bättre än många
              andra EU-länder under lågkonjunktur och finanskris har vi bevarat
              fokuset på våra energi- och klimatmål – något som tyvärr ett flertal
              EU-länder nu kämpar med.
            </seg>
            <seg n="5a7ce93c">
              Det är viktigt att se att Sverige inte är en isolerad ö i energivärlden.
              Vi påverkas av beslut som fattas inte minst i våra grannländer,
              men vår konkurrenskraft påverkas av beslut inom energiområdet
              som fattas på andra sidan jordklotet. Detta är viktigt att ha
              med sig i den svenska energidebatten.
            </seg>
            <seg n="6d91b949">
              Herr talman! I dagens budgetdebatt läggs förslag fram som ska
              föra Sverige framåt mot de mål vi har satt upp – mål som ska gynna
              en energiproduktion som är klimatneutral och säker och som erbjuder
              vårt näringsliv energi till konkurrenskraftiga priser.
            </seg>
            <seg n="d567558e">
              El är en viktig del av vår stora elintensiva industris råvara.
              Vill vi behålla den, de arbetstillfällen som den medför och skatteinkomsterna
              som tryggar vår välfärd måste även näringslivets konkurrenskraft
              vara en viktig del av den svenska energipolitiken.
            </seg>
            <seg n="748be544">
              Stabila spelregler är viktiga både för dem som ska investera
              i ny elproduktion och för dem som är beroende av en säker och
              prisvärd energitillförsel. Därför är Alliansens energiöverenskommelse
              bra. Mot denna står en splittrad opposition som inte kan enas
              om hur spelreglerna ska se ut.
            </seg>
            <seg n="97a74038">
              I dagens debatt gör oppositionen vad de kan för att få det att
              låta som att vi inte är överens, men den egna splittringen är
              svår att dölja.
            </seg>
            <seg n="d7f092e0">
              Under senaste året har det från Socialdemokraternas sida ropats
              högt om en blocköverskridande energiöverenskommelse.
            </seg>
            <seg n="6422a4b8">
              I dagens handlingar ser vi visserligen att två av oppositionspartierna
              också har det som förslag, men det tredje partiet Miljöpartiet
              – utsett av Löfven till Socialdemokraternas mest naturliga samarbetspartner
              – vill inte inleda några förhandlingar.
            </seg>
            <seg n="24a7a642">
              Vad beror det på? Kan det möjligtvis vara så att man inser att
              Miljöpartiets möjlighet att påverka energipolitiken i så fall
              skulle minska avsevärt?
            </seg>
            <seg n="99f22563">
              Detta gör att Socialdemokraternas energiutspel minskar i trovärdighet.
              Socialdemokraterna har problem med sina vänners energipolitik
              och försöker dölja det genom att prata om Alliansens enighet och
              energiöverenskommelse.
            </seg>
            <seg n="472739cb">
              Efter att Miljöpartiet så tydligt har sagt att man inte vill
              ha några samtal vore det klokaste Socialdemokraterna kunde göra
              just nu att ansluta sig till den enda energiöverenskommelse som
              finns i dag och som har beslutats av Alliansen och Sveriges riksdag.
            </seg>
            <seg n="e0798543">
              Herr talman! Stabila spelregler är viktiga, och tydliga mål måste
              till.
            </seg>
            <seg n="5c9783eb">
              2020 ska minst 50 procent av vår totala energikonsumtion vara
              förnybar.
            </seg>
            <seg n="2d211ae8">
              Sverige har tillsammans med Norge ett system med gröna elcertifikat
              som gynnar ny förnybar elproduktion. Detta är ett robust system,
              som inte beslutas över budgeten, utan som är självfinansierande
              och därför mycket hållbart.
            </seg>
            <seg n="1a0d0ff0">
              Andra länder har valt andra vägar som till exempel feed-in-system.
              Dessa har visat sig bli mycket kostbara, och i de fall där de
              är finansierade över budgeten även sårbara för statens besparingsåtgärder.
            </seg>
            <seg n="8398b618">
              2015 ska vårt system ses över för att kontrollera om nivån på
              kvoter och mål överensstämmer med systemets syfte, nämligen att
              öka andelen förnybart i den svenska elproduktionen.
            </seg>
            <seg n="25eabdf5">
              Sverige är lyckligt lottat som har en solid vattenkraftsproduktion
              som bas i sin elförsörjning. Denna produktion ska vi värna och
              vårda.
            </seg>
            <seg n="12e2d350">
              Vattenkraften kommer att få en ständigt ökande roll i vår kraftproduktion,
              då den även kommer att behövas som reglerkraft när mer vind- och
              solel kommer in i systemet.
            </seg>
            <seg n="045a49c4">
              Samtidigt ser vi i dag en rad målkonflikter mellan biologisk
              mångfald och vattenkraftsproduktion. Dessa är ofta styrda av EU-direktiv,
              men det finns utrymme för tolkningar. Det är nu viktigt att vi
              i Sverige hittar bästa möjliga väg framåt, så att vi kan uppfylla
              både mål om förnybart och mål om biologisk mångfald.
            </seg>
            <seg n="abf897d4">
              Vattenkraften levererar ca 50 procent av vår elförbrukning, men
              den förnybara elproduktion som växer snabbast är i dag vindkraft.
            </seg>
            <seg n="9ffed6a7">
              Den tekniska utvecklingen går ständigt snabbare, och vindkraften
              blir lönsammare. Vindkraft börjar bli en mogen bransch, men fortfarande
              finns utmaningar kvar.
            </seg>
            <seg n="89351800">
              När det gäller ekonomi kan det uppstå bland annat tröskeleffekter
              vid anslutning till nätet.
            </seg>
            <seg n="b04c864c">
              En annan utmaning som måste tas på stort allvar är ortsbefolkningens
              åsikter när de får vindkraft i sitt närområde. På samma sätt som
              vi vill ha en klimatsmart elproduktion måste vi måna även om de
              människor som bor här. Vår elproduktion måste vara socialt hållbar.
            </seg>
            <seg n="22c1f57c">
              Detta är en utmaning som både politiker och vindkraftsexploatörer
              måste ta på allvar.
            </seg>
            <seg n="49c7e460">
              För att möta vindkraftens utmaningar på planeringsstadiet avsätter
              regeringen 15 miljoner kronor för 2014 och ytterligare 15 miljoner
              kronor för 2015. Det är viktigt att stödja kunskapsspridningen
              för att göra introduktionen av vindkraft så bra som möjligt.
            </seg>
            <seg n="3fdf434a">
              Solel och solvärme kommer också snabbare. De som tidigare har
              påstått att solenergi inte har någon plats i Sverige har visat
              sig få fel. Utvecklingen inom solenergi går i rasande fart, och
              vi har det senaste året sett en ständigt minskad kostnad. Det
              gör att solenergin nu ses som en möjlighet även för den enskilde
              villaägaren.
            </seg>
            <seg n="4f5cdf44">
              Att intresset för solenergi är stort visar efterfrågan på de
              medel som fanns i budgeten för 2013. Det resulterade i att 40
              miljoner kronor som fanns i 2014 års budget delades ut redan i
              år. För 2014 finns ändå 100 miljoner kronor kvar, och ytterligare
              280 miljoner kronor delas ut de kommande två åren.
            </seg>
            <seg n="066b8ee0">
              I motionerna som lämnats in förespråkas varierande högre summor
              till solenergi. I en motion från S föreslås även att stödet till
              solceller permanentas.
            </seg>
            <seg n="56f06f30">
              Solceller är en växande teknik som behöver hjälp under en mognadsperiod,
              men även denna teknik måste, som andra tekniker, på sikt stå på
              egna ben. Att föreslå ett permanent stöd är att säga att man inte
              tror att tekniken är konkurrenskraftig. Det tror vi. Vi tror på
              teknikneutrala styrmedel som gynnar den mest effektiva tekniken.
              Det gröna elcertifikatssystemet är ett sätt. Nu väntas även en
              skattereduktion för mikroproducenter av el som kommer att göra
              det lönsammare för dem som vill investera i sin egen småskaliga
              elproduktion, antingen via sol eller vind.
            </seg>
            <seg n="d29557e6">
              Herr talman! Vatten, vind och sol är tre förnybara energikällor
              med en given plats i det svenska energisystemet, men mer behövs.
              Ingen vet i dag var nästa stora utveckling finns. Därför är det
              viktigt att satsa på forskning. Forskningssatsningarna i energibudgeten
              är också den enskilt största posten. Det är naturligt. Det är
              här vi hittar framtidens lösningar.
            </seg>
            <seg n="eb37e9e9">
              Ingen regering har tidigare satsat så mycket på energiforskningen
              som alliansregeringen gör. För 2014 anslår regeringen 1,3 miljarder
              kronor. Det är en nivå som håller sig och ökar något de kommande
              åren.
            </seg>
            <seg n="4343d00d">
              Biogasen är även den en viktig förnybar energikälla som ofta
              lyfts fram som en lösning för att nå våra mål om en fossiloberoende
              fordonsflotta. Biogas och sol är två energikällor som regeringen
              fortfarande menar är i behov av stöd i en mognadsfas. Biogasen
              väntas spela en viktig roll, speciellt på lokal och regional nivå,
              för att möta fordonsflottans utmaningar. För att underlätta mognadsperioden
              beviljade regeringen 280 miljoner kronor för perioden 2013–2016.
            </seg>
            <seg n="56ba1cd5">
              Herr talman! Energieffektivisering är ett måste för att nå klimatmålen
              men även för att stärka den svenska elintensiva industrins konkurrenskraft.
              EU:s energieffektiviseringsdirektiv kommer även det att påverka
              den svenska energipolitiken. Det arbetas just nu med ett antal
              förslag som väntas komma till riksdagen under våren. Det är ett
              verktyg som har varit mycket uppskattat av den elintensiva industrin.
            </seg>
            <seg n="11f98bdc">
              PFE-programmet är just nu stängt för nya deltagare på grund av
              en konflikt med EU:s regelverk. Programmet har även mottagit kritik
              från vår egen riksrevision. Faktum kvarstår ändå att detta har
              varit ett program som på ett mycket bra sätt lyft medvetandet
              inom branschen och höjt kunskapsnivån om olika insatser. Ett nytt
              liknande men förbättrat program vore önskvärt, inte bara ur klimatperspektiv
              utan även för att stärka industrins konkurrenskraft.
            </seg>
            <seg n="34488a2e">
              Det betyder inte att det inte redan nu görs en hel del ute i
              vårt avlånga land. De kommunala energirådgivarna, som finns mitt
              ibland oss, ska göra mycket av arbetet när vi hushållar. Dessa
              experter på energieffektivisering bör lyftas fram och användas
              mer än vad de gör. Energieffektiviseringsprogrammet, som nu får
              ett stöd på 270 miljoner kronor, visar att regeringen tror på
              energirådgivarnas arbete tillsammans med det arbete som görs inom
              kommuner och landsting. Energieffektivisering och användande av
              utsläppssnål el är bra för vårt globala klimat.
            </seg>
            <seg n="5e203814">
              Herr talman! När vi nu är inne på klimatutmaningarna är det en
              energikälla i den svenska energimixen som i dag, tillsammans med
              vattenkraften, har en särställning.
            </seg>
            <seg n="cd3cb030">
              Kärnkraften levererade 38 procent av den svenska elförbrukningen
              2012. Med ett ökat fokus på klimatfrågan uppfyller kärnkraften
              ett av de viktigaste kraven, låga utsläpp av växthusgaser. Det
              finns i dag inga andra energikällor som kan ersätta kärnkraften
              i det svenska systemet om vi samtidigt ska nå våra klimatmål.
              Att gå Tysklands väg och ersätta kärnkraften med kol och gas är
              inget önskvärt scenario.
            </seg>
            <seg n="be2b61a3">
              Under de senaste klimatförhandlingarna i Warszawa framkom siffror
              som visar att Tyskland tillsammans med Japan är två av de länder
              som ökar sina CO2-utsläpp mest. Japan förmedlade också på konferensen
              att de inte kommer att nå sina tidigare satta utsläppsmål.
            </seg>
            <seg n="2aebd7b7">
              Med detta sagt vill vi självklart inte nedvärdera kärnkraftens
              potentiella risker. Strålskyddsmyndigheten i Sverige har ett stort
              och viktigt uppdrag att se till att våra kärnkraftverk lever upp
              till de krav som ställs. Säkerheten måste alltid komma först.
              Men klimatet är hotat, och kärnkraften kan vara en del av lösningen
              tillsammans med andra klimatsmarta energiinsatser.
            </seg>
            <seg n="f4395098">
              Herr talman! Jag började med att säga att Sveriges energipolitik
              inte bara påverkas av den inhemska debatten utan även av den globala
              utvecklingen. Nordens elmarknad och EU:s inre marknad är vi en
              tydlig del av, men vår energipolitik påverkas i allra högsta grad
              även av den globala utvecklingen.
            </seg>
            <seg n="0663b016">
              De amerikanska skiffergasfyndigheterna gör energi i USA billigt
              jämfört med i Europa och skapar ett tryck på EU att ta mer hänsyn
              till konkurrenskraften vid utformandet av sin energipolitik. Den
              snabba tillväxten av volatil förnybar kraft i ett energisystem
              som inte var riktigt förberett på det har lett till att Spanien
              nu subventionerar all elproduktion. Denna utveckling är även på
              gång i Tyskland och kan leda till att vi i Europa får ett elsystem
              som i längden blir ekonomiskt ohållbart.
            </seg>
            <seg n="1fd677d7">
              När vi gör förändringar i elsystemet eller inför subventioner
              för att gynna den just nu bästa elproduktionen måste vi vara medvetna
              om att detta kan få effekter på helt andra ställen. Därför är
              den svenska inriktningen på teknikneutralitet och marknadsfinansierade
              stödsystem det mest hållbara i längden.
            </seg>
            <seg n="52f7c912">
              Med Alliansens energipolitik är Sverige ett föregångsland när
              det gäller att nå de tre målen ekologisk hållbarhet, konkurrenskraft
              och försörjningstrygghet, och så ska det också vara i fortsättningen.
            </seg>
          </u>
          <note n="9fec72fb">
            I detta anförande instämde Johan Johansson och Boriana Åberg
            (båda M) samt Anders Ahlgren och Helena Lindahl (båda C).
          </note>
          <note n="8aa88677">
            Anf. 6 ANDRE VICE TALMANNEN:
          </note>
          <u who="cecilie_tenfjord-toftby_a8e41f" xml:id="i-603f1b0561e3538b-0" n="9ac3f0b5" prev="i-f0f805585509f02d-0">
            <seg n="b1bf2643">
              Jag vill notera att den anmälda talartiden överstegs med 50 procent.
            </seg>
          </u>
          <note type="speaker" n="b92d8d4e">
            Anf. 7 ANN-KRISTINE JOHANSSON (S) replik:
          </note>
          <u who="ann-kristine_johansson_62b732" xml:id="i-e45cb57c03800106-1" n="6a970838">
            <seg n="fb18ef8c">
              Herr talman! Det var intressant att lyssna på Cecilie Tenfjord-Toftby.
              Hon använder stora ord, och jag måste säga att det faktiskt är
              lite pinsamt och krystat när hon talar om hur stabil den borgerliga
              energiöverenskommelsen är. Den är här i riksdagen stabil med ett
              par rösters övervikt.
            </seg>
            <seg n="79bfeeec">
              De som har följt energidebatten de senaste åren kan nu konstatera
              att den inte håller. Vad jag talar om handlar inte om att det
              ena eller det andra blocket ska vara överens, utan jag talar om
              blocköverskridande som håller över flera val. Det var därför jag
              lite kort beskrev energipolitikens historia från 80-, 90- och
              början av 2000-talet, då det var just blocköverskridande som gjorde
              att det blev stabilitet över flera val. Det handlade om långsiktiga
              stabila spelregler på riktigt, Cecilie Tenfjord-Toftby.
            </seg>
            <seg n="c9a84070">
              Som jag beskrev historiskt fanns det flera energikommissioner
              under den här tiden som bidrog till långsiktigheten. Vi socialdemokrater
              skulle vilja se det igen, inte för socialdemokratins skull utan
              för industrins, företagens, energibranschens och konsumenternas
              skull. Energipolitiken kräver att vi ska försöka hitta breda överenskommelser,
              alltså inte för partiernas skull utan för Sveriges utveckling
              framöver.
            </seg>
            <seg n="3906dd97">
              Jag skulle vilja höra Cecilie Tenfjord-Toftbys och Moderaternas
              syn på möjligheten med till exempel en kommande energikommission
              eller något annat och vad som händer med Energimyndighetens utredning
              för att hitta den breda lösningen. Försök att lyfta oss lite över
              den dagliga debatten.
            </seg>
          </u>
          <note type="speaker" n="079620ee">
            Anf. 8 CECILIE TENFJORD-TOFTBY (M) replik:
          </note>
          <u who="cecilie_tenfjord-toftby_a8e41f" xml:id="i-b6638a446e4f9093-0" n="9ac3f0b5">
            <seg n="63a33ba4">
              Herr talman! Eftersom jag inte hade möjlighet att ta replik på
              Ann-Kristine Johanssons anförande vill jag börja mitt svar med
              att ställa en fråga till Ann-Kristine Johansson.
            </seg>
            <seg n="67fc9173">
              När Ann-Kristine Johansson talade om tidigare energiöverenskommelser
              lyftes kärnkraftens ställning upp. Det är ofta den som diskuteras.
              Ann-Kristine Johansson sade att det fattades beslut om att kärnkraften
              skulle avvecklas enligt er tidigare energiöverenskommelse. Det
              har inte hänt.
            </seg>
            <seg n="6f8ac2c6">
              Jag undrar hur solid den energiöverenskommelsen var jämfört med
              den energiöverenskommelse som vi har inom Alliansen i dag där
              vi har tydliga spelregler och mål. Vi lägger fram budget efter
              budget som stöder de mål och de inriktningar som vi i Alliansens
              energiöverenskommelse sagt att vi ska ha.
            </seg>
            <seg n="b594f7c9">
              Vår energiöverenskommelse är beslutad av Sveriges riksdag. Ann-Kristine
              Johansson säger att beslutet blev fattat med bara ett par rösters
              övervikt. Men det är demokrati i det här landet. Det var ett majoritetsbeslut.
            </seg>
            <seg n="21b881a7">
              Beslut som är fattade i Sveriges riksdag är solida. De är befästa
              i vår demokratiska tradition. Det är den enda energiöverenskommelse
              som någon gång har beslutats i denna kammare. Det är den mest
              solida energiöverenskommelse som vi någonsin har haft.
            </seg>
            <seg n="c528569f">
              Vi har inte sett Energimyndighetens utredning än. Jag ser fram
              emot att få den. Det ska bli väldigt spännande.
            </seg>
            <seg n="85f7919a">
              När det gäller möjligheten till blocköverskridande energiöverenskommelser
              noterade jag att Socialdemokraterna var väldigt nöjda med Svenskt
              Näringslivs och LO:s utspel om att även de vill se en blocköverskridande
              energiöverenskommelse.
            </seg>
            <seg n="3536cac5">
              Det som Socialdemokraterna har glömt att nämna är att både LO
              och Svenskt Näringsliv i den artikeln sade: Vi vill se ny kärnkraft.
              Betyder det att Socialdemokraterna ställer sig bakom de önskemål
              om ny kärnkraft som framförts av LO och Svenskt Näringsliv?
            </seg>
          </u>
          <note type="speaker" n="75d7d7bf">
            Anf. 9 ANN-KRISTINE JOHANSSON (S) replik:
          </note>
          <u who="ann-kristine_johansson_62b732" xml:id="i-e45cb57c03800106-2" n="6a970838">
            <seg n="402f9ad3">
              Herr talman! Fortfarande är det med stora ord som Cecilie Tenfjord-Toftby
              talar. Ja, de beslut vi fattar i riksdagen är demokratibeslut.
              Men det är inte första gången som beslut om en överenskommelse
              om energipolitiken har fattats här.
            </seg>
            <seg n="b3704946">
              Som jag beskrev har Socialdemokraterna, Centerpartiet och Folkpartiet
              haft överenskommelser. Sedan har Socialdemokraterna och Vänstern
              haft överenskommelser. Vi har tidigare bland annat fattat beslut
              om avveckling av Barsebäck.
            </seg>
            <seg n="a0630ff1">
              När man talar om enigheten på den borgerliga sidan kan jag fundera
              på hur Cecilie Tenfjord-Toftby ställer sig till Centerpartiets
              stämmobeslut att det ska vara ett helt förnybart energisystem
              inom en generation.
            </seg>
            <seg n="34d719c8">
              Vad kan man tro på från den borgerliga sidan och om enigheten
              där? Finns det en splittring eller inte?
            </seg>
            <seg n="92628b75">
              Vi fastnar hela tiden när vi talar om energislag. Vi har i dag
              kärnkraften. Men det finns vindkraften, solen och vågkraften.
              Det kommer nya energislag som utvecklas hela tiden. Kärnkraften
              kommer på sikt att kunna avvecklas om det förnybara kan växa.
              Till det kommer också energieffektiviseringen.
            </seg>
            <seg n="0d344e79">
              Kopplat ihop med de olika vägarna att gå och framtiden kommer
              kärnkraftsdiskussionen att bli ännu större nästa mandatperiod.
              Det ska bli intressant att se hur ni ställer er till det efter
              valet.
            </seg>
            <seg n="9e95575c">
              Vi vet inte hur det kommer att se ut. SCB har kommit med sin
              väljarundersökning just nu. Det ger lite signaler om hur det kanske
              kan se ut efter valet nästa år. Om vi leder regeringen då kommer
              vi att bjuda in till blocköverskridande diskussioner.
            </seg>
          </u>
          <note type="speaker" n="1d28ba00">
            Anf. 10 CECILIE TENFJORD-TOFTBY (M) replik:
          </note>
          <u who="cecilie_tenfjord-toftby_a8e41f" xml:id="i-b6638a446e4f9093-1" n="9ac3f0b5">
            <seg n="75d60b8f">
              Herr talman! Det är fantastiskt kul att höra historiebeskrivningen
              berättas olika beroende på vem som berättar den.
            </seg>
            <seg n="94b1a2bf">
              Kärnkraften och Centerpartiets stämmobeslut nämndes. Även Moderaterna
              har stämmobeslut som säger att vi om behovet finns inte har något
              emot att det byggs fler än de i dag tio befintliga reaktorerna.
            </seg>
            <seg n="159277bb">
              Att de olika partierna har sin egen politik är inget unikt. Jag
              blir väldigt förvånad om Socialdemokraterna vill gå in i förhandlingar
              om energipolitiken med den inställningen att det är det egna partiprogrammet
              som ska gälla. Det säger väl allt om Socialdemokraternas ingång
              i debatten.
            </seg>
            <seg n="8e25b012">
              Överenskommelser handlar om kompromisser. Energiöverenskommelsen
              är en kompromiss. Du kan ta fram Centerpartiets partiprogram och
              Moderaternas, Folkpartiets och Kristdemokraternas. Självklart
              kommer du att hitta olikheter mellan de olika partierna.
            </seg>
            <seg n="ced3abb5">
              Det är vad som gör vår energiöverenskommelse så unik. Vi har
              alla fått någonting, och vi har alla gett någonting. Vi har fått
              och gett med ett syfte, och det är att ge den svenska energipolitiken
              långsiktiga, stabila spelregler.
            </seg>
            <seg n="49fea501">
              Vad vi har visat är att vi är beredda att ge någonting för att
              få någonting. Det är det fina med Alliansens energiöverenskommelse.
            </seg>
          </u>
          <note type="speaker" n="83e88643">
            Anf. 11 KENT PERSSON (V) replik:
          </note>
          <u who="Q6043221" xml:id="i-0010a9a30e6f96df-1" n="80b34b12">
            <seg n="96fe8dbe">
              Herr talman! Tack för ditt anförande, Cecilie Tenfjord-Toftby!
              Det blev givetvis lite diskussion om kärnkraften. Det gick inte
              att undvika efter ditt anförande.
            </seg>
            <seg n="6b66c46f">
              Långsiktigt stabila spelregler är Alliansens energipolitik, och
              det är ett föredöme. Det var väldigt stora ord om överenskommelsen.
            </seg>
            <seg n="f923eb2b">
              Jag måste ändå berätta hur det gick till, eftersom jag satt med
              i förhandlingarna. Vi kom in till förhandlingarna och fick till
              bords: Anslut er till vår överenskommelse, så kan vi komma överens.
              Så var det. Man sade: Vi är inte villiga att diskutera kärnkraft.
              Vi kan tala lite om koldioxid och någon nivå på det. Så var det.
            </seg>
            <seg n="1315406e">
              Det ger inga förutsättningar för någon långsiktighet. Dörren
              var låst när vi började förhandlingarna. Så såg det ut. Jag var
              med på alla möten. Jag var Vänsterpartiets representant. Sedan
              ska jag inte gå in på vad olika deltagare sade för någonting.
              Det ska jag hålla tyst om. Men så var det i varje fall.
            </seg>
            <seg n="a5cb438b">
              Kärnkraften är en viktig del. Den är billig, och den är bra.
              Men vad säger Cecilie Tenfjord-Toftby egentligen med anledning
              av Citigroups analys av kostnader och franska EDF:s uppgörelse
              med den brittiska regeringen? Bulgarien säger sig vara tvingat
              att stänga kärnkraften på grund av skenande kostnader och har
              problem med själva byggnationen.
            </seg>
            <seg n="90a78df6">
              Är det verkligen någonting att bygga en stabil, långsiktig energipolitik
              på, att kärnkraften ska utgöra en så stor andel av svensk energipolitik?
            </seg>
          </u>
          <note type="speaker" n="c51caae5">
            Anf. 12 CECILIE TENFJORD-TOFTBY (M) replik:
          </note>
          <u who="cecilie_tenfjord-toftby_a8e41f" xml:id="i-b6638a446e4f9093-2" n="9ac3f0b5">
            <seg n="a32a3a5f">
              Herr talman! Jag är egentligen principiellt emot att gå in på
              teknik och ekonomi i enskilda investeringsobjekt. Jag tror inte
              att politiker är de som är bäst lämpade att göra det.
            </seg>
            <seg n="2c13969e">
              Jag utgår från att de som är intresserade av att bygga ny kärnkraft
              kommer att titta på ekonomiska rapporter och även rapporter som
              handlar om utmaningar och problem vid byggnation.
            </seg>
            <seg n="e69591ca">
              Vi får komma ihåg att när man byggde i Finland var det första
              gången på 15 år som det byggdes ny kärnkraft i världen. I dag
              byggs det nya kärnkraftverk i USA, i Kina och i Ryssland. Finland
              ska bygga ännu ett nytt kärnkraftverk. Storbritannien bygger kärnkraft.
            </seg>
            <seg n="2ad24b56">
              Det är klart att det finns olika subventioner till kärnkraft
              i de olika länderna som vi inte har i Sverige. Det är också ett
              beslut som är fattat av Sveriges riksdag: Vi ska inte ha kärnkraftssubventioner.
              Det är någonting som vi står bakom.
            </seg>
            <seg n="1d351262">
              När det gäller hur de ekonomiska förutsättningarna ser ut för
              ny kärnkraft i Sverige är det inte jag som ska ta ställning till
              om de ekonomiska förutsättningarna är gynnsamma för ny kärnkraftsproduktion.
            </seg>
            <seg n="124e93b2">
              Vad vi vet och vad jag hörde från IEA under en debatt på Chalmers
              i går är att Frankrike bjudit in till en kärnkraftsdebatt för
              att lyfta just kärnkraftens ställning i den globala klimatomställningen.
              Konsumtionen av elektricitet ökar lavinartat på ett positivt sätt
              globalt.
            </seg>
            <seg n="2fa0beba">
              Om vi ska producera så mycket el som världen nu globalt efterfrågar
              vill jag säga att kärnkraften spelar, och troligtvis även i framtiden
              kommer att spela, en stor roll i den globala elproduktionen oavsett
              vad de svenska förutsättningarna säger.
            </seg>
          </u>
          <note type="speaker" n="f9d671dc">
            Anf. 13 KENT PERSSON (V) replik:
          </note>
          <u who="Q6043221" xml:id="i-0010a9a30e6f96df-2" n="80b34b12">
            <seg n="b8bd0681">
              Herr talman! Jag hörde att Cecilie Tenfjord-Toftby inte vill
              prata ekonomi eller teknik omkring kärnkraften. Men det är delvis
              just detta det handlar om. Vi kan väl prata lite säkerhet och
              säkerhetsaspekter då. Vi vet att kostnaden – nu blir det ekonomi
              ändå – för att städa upp efter Fukushimakatastrofen nu överstiger
              hundratals miljarder. Och fortfarande har man ingen lösning.
            </seg>
            <seg n="39e576a9">
              Merparten av världens kärnkraftsreaktorer ligger vid havet och
              dessutom vid jordbävningsområden. Den här typen av olyckor kan
              givetvis inträffa även på andra ställen. Olyckor kan inträffa
              också i Sverige. Vi har sett hur nära vi var en härdsmälta i Forsmark.
              Den inträffade lyckligtvis inte, men vi har en hel del incidenter
              i våra kärnkraftverk. Vi har väldigt gamla kärnkraftsanläggningar.
              De äldsta är snart 40 år, det vill säga den tekniska livslängden.
            </seg>
            <seg n="ace3ba93">
              Cecilie Tenfjord-Toftby säger: Vi har en stabil politik som vilar
              på vattenkraft, kärnkraft och lite förnybart. Kärnkraften står
              för 4 procent av energiförsörjningen i världen – ungefär 440 reaktorer.
              Även om vi fördubblade antalet reaktorer med de risker det innebär
              och den förslitning på miljön som uranbrytning innebär betyder
              det att vi långt ifrån löser den situation vi har med klimatutmaningen.
            </seg>
            <seg n="8e629ba4">
              Vår modell är en investering i energieffektivisering. Det måste
              vi göra om vi ska klara de utmaningar som en växande befolkning
              och en tillväxt i andra länder innebär. Vi måste både spara och
              använda energin där den gör bäst nytta. Vi har inte råd med kärnkraften.
            </seg>
          </u>
          <note type="speaker" n="27afbe41">
            Anf. 14 CECILIE TENFJORD-TOFTBY (M) replik:
          </note>
          <u who="cecilie_tenfjord-toftby_a8e41f" xml:id="i-b6638a446e4f9093-3" n="9ac3f0b5">
            <seg n="7beb516d">
              Herr talman! Säkerheten ska alltid komma först. Strålskyddsmyndigheten
              har ett stort och viktigt uppdrag när det gäller att säkra att
              våra svenska reaktorer håller de höga krav som ställs på dem.
            </seg>
            <seg n="589a4949">
              Incidenter har inträffat, men det har också visat att vi har
              ett säkerhetssystem i de svenska kärnkraftsreaktorerna som håller.
              I Vänsterpartiets budgetreservation finns förslag på att stänga
              två reaktorer redan under nästa mandatperiod. Där skulle jag vilja
              säga att min gräns går för vad vi politiker ska ta ställning till.
              Vänsterpartiet pekar också ut vilka reaktorer som ska stängas
              nästa mandatperiod. Det är faktiskt Strålskyddsmyndigheten som
              avgör när och om en reaktor ska stängas. Det är Strålskyddsmyndigheten
              som har kompetensen att avgöra om säkerhetskraven inte uppfylls
              vid våra svenska kärnkraftverk.
            </seg>
            <seg n="00b6f677">
              När det gäller den globala energiutvecklingen vill jag påminna
              Kent Persson om det som hände i Warszawa i förrförra veckan, nämligen
              att Japan frångick sina klimatmål. Det är mycket allvarligt. Världen
              står inför en global utmaning, och den största utmaningen just
              nu är klimatet. Om vi kan komma överens om att klimatet är det
              som är mest hotfullt för ögonblicket är kärnkraften en del av
              lösningen tillsammans med energieffektivisering. Jag tror att
              energieffektivisering även måste ses som ett medel för att öka
              den svenska och europeiska konkurrenskraften. De bilder som vi
              har sett från kinesiska städer där människor inte ens kan gå ut
              utan fara för livet på grund av utsläpp visar att världen är i
              behov av något annat än kol. Där är kärnkraften en del av lösningen.
            </seg>
          </u>
          <note type="speaker" n="2b0480c4">
            Anf. 15 EVA FLYBORG (FP):
          </note>
          <u who="Q4948373" xml:id="i-d6f57dea4c3fe008-0" n="f04bc9a4">
            <seg n="2b8d75d2">
              Herr talman! Ett stabilt, säkert och rent energisystem utgör
              själva ryggraden för hela samhället. Om det inte finns tillräckligt
              med el riskerar vi att stora delar av det svenska näringslivet
              slås ut med stigande arbetslöshet som följd. El är alltså mer
              än bara elektroner och ledningar. Den bygger vår välfärd.
            </seg>
            <seg n="9880f1c5">
              Sverige har i dag ett av världens mest stabila, säkra och rena
              energiproduktionssystem. Det har vi för att vi historiskt har
              satsat på energislag som vattenkraft och kärnkraft. Alliansregeringen
              fullföljer och vidareutvecklar denna politik. Det gör vi genom
              energiöverenskommelsen från 2009 som möjliggör till exempel ny
              och modernare kärnkraft i Sverige och utvecklar det förnybara,
              till exempel bioenergi. Vi gör det också genom en kraftfull satsning
              på energiforskning som har gjorts sedan 2006. För perioden 2013–2016
              anslås 1,3 miljarder kronor ytterligare på energiforskning. Det
              är historiskt höga belopp, och det är också numera tillåtet att
              forska om kärnkraft då tankeförbudslagen är borta.
            </seg>
            <seg n="e24e33db">
              Runt omkring oss ser vi hur andra nationer drabbas av mindre
              lyckade energibeslut. Det är inte ovanligt att man numera har
              energifattiga, så kallade energy poor. Detta är inte någon påhittad
              braskande tidningsrubrik, utan bistert allvar i dag. I Storbritannien
              finns det numera uppgifter om att ca 30 000 människor dör varje
              vinter, och 10 000 av dem relateras direkt till dåligt uppvärmda
              bostäder på grund av att människor helt enkelt inte har råd att
              betala de höga energiräkningarna – 10 000 människor i ett välfärdsland
              som Storbritannien i dag!
            </seg>
            <seg n="0677159a">
              Nu diskuterar regeringen i samma land ett pristak med de stora
              elproducenterna, alltså ett förbud mot prisökningar, och man diskuterar
              till och med sänkningar. Energiproduktion kan alltså vara en fråga
              om liv eller död. Principer på papper väger ganska lätt när man
              står inför en krass verklighet där människoliv kommer att gå till
              spillo. Men felet är förstås att sådana drastiska följdverkningar
              och ingripanden är ett tecken på att något borde ha gjorts åt
              energiproduktionen för länge sedan.
            </seg>
            <seg n="666ac85e">
              Herr talman! Sveriges stabila och trygga energisystem är hotat.
              Om oppositionen får regeringsmakten skulle mycket av det som byggts
              upp under lång tid slås sönder och monteras ned. Låt mig börja
              med att slå fast att varken jag eller Folkpartiet har något emot
              förnybar energiproduktion. Tvärtom jag har i flera riksdagsdebatter
              under många år lyft fram att vi måste forska på fler förnybara
              energikällor, till exempel vågkraft och saltkraft.
            </seg>
            <seg n="e32156a6">
              Det finns också problem, som man inte ska blunda för. Som jag
              har tagit upp i tidigare debatter har förnybar energi, där vindkraften
              utgör en stor och ökande del, på sju år, mellan 2003 och 2010,
              enbart genom elcertifikaten fått en subvention som har kostat
              drygt 30 miljarder kronor. Det är alltså en extra kostnad för
              alla oss elkonsumenter på den redan alldeles för höga elräkningen.
            </seg>
            <seg n="b92a6c28">
              Men det stannar inte vid det. Det kommer dessutom att kosta skattebetalarna
              mångmiljardbelopp att ansluta stora mängder intermittent eller
              väderberoende el till elnätet framöver. Den totala kostnaden med
              utbyggda nät och överföringskapacitet kommer till exempel i Tyskland
              att uppgå till 1 200 miljarder euro. Tanken svindlar vid dessa
              gigantiska belopp.
            </seg>
            <seg n="c1c0836e">
              Vad det skulle kosta oss här i Sverige att gå samma väg vet ingen
              med säkerhet i dag. Det enda vi vet är att det kommer att bli
              dyrt och att det i slutänden kommer att vara skattebetalarna som
              ska stå också för denna nota.
            </seg>
            <seg n="dab3f850">
              Den stora mängden vindkraftsel och solel i plötsliga stötar förorsakar
              också andra problem. När så mycket el plötsligt ska ut på nätet
              utan att efterfrågan har ökat blir elpriset negativt. Då måste
              man alltså betala för att bli av med den el som man först har
              subventionerat kraftigt för att producera. Detta, herr talman,
              vill jag inte se i Sverige.
            </seg>
            <seg n="6f910e2a">
              Herr talman! Det har varit en ovanligt lång och mild höst. Men
              nu när vintern slår till i morgon, enligt SMHI och kvällspressen,
              är det skönt att veta att vi i Sverige ändå har en stabil elproduktion
              och att värmen inomhus inte plötsligt försvinner på grund av att
              gasen stryps ifrån Ryssland eller att vindkraftverk står stilla.
            </seg>
            <seg n="f0d8cf11">
              Sveriges elförsörjning under en normalvinter sköts nästan uteslutande
              av vattenkraften och kärnkraften – en i det närmaste helt fossilfri
              elproduktion som övriga världen avundas oss. Vår numera uppgraderade
              och moderniserade kärnkraft är återigen i världsklass när det
              gäller effektivitet och producerad el. Om vi slår sönder detta
              innebär det att vi blir beroende av importerad och smutsig fossilproducerad
              el – i bästa fall rysk gas och i sämsta fall el producerad av
              tysk brunkol eller dansk halm.
            </seg>
            <seg n="3c819a12">
              Vi har provat den vägen i Sverige tidigare. När den förra S-regeringen
              stängde av Barsebäck ökade utsläppen i Sverige. För varje timme
              med avstängd kärnkraft gav den ökade användningen av dansk kolkraft
              enligt SMHI ökade utsläpp i form av till exempel 1 700 kilo extra
              svavel, 860 kilo extra kväveoxider och 560 000 kilo koldioxid,
              förutom de 25–30 miljarder i skadestånd som vi fått betala till
              ägarna för att den dåvarande regeringen brutalt stängde av ett
              väl fungerande elkraftverk. Vi betalar fortfarande miljoner i
              skadestånd varje år för detta experiment att stänga av ren, fungerande
              elproduktion.
            </seg>
            <seg n="1ed5c9bd">
              Herr talman! Folkpartiet anser att klimathotet är vår generations
              största globala utmaning. Detta måste man ha i åtanke när det
              gäller hur vi utformar vår energipolitik. Det handlar om att vår
              elproduktion ska fortsätta att ske koldioxidfritt. Energianvändningen
              ska bli mer effektiv genom användning av ny teknik, genom strängare
              regler på EU-nivå och genom teknikneutrala stöd.
            </seg>
            <seg n="d6ae53d5">
              Därför anser vi i Alliansen att gamla kärnkraftsreaktorer som
              har tjänat ut ska få ersättas med nya. De nuvarande reaktorerna
              pensioneras från någon gång på 2020-talet och framåt. Ska Sverige
              klara av att möta klimathotet och samtidigt värna energiförsörjning,
              jobb och välfärd behöver dessa ersättas med nya reaktorer. Byggtiden
              uppskattas vara mellan 12 och 15 år, varför planering av nya reaktorer
              snarast behöver påbörjas.
            </seg>
            <seg n="0d1d7ee6">
              Alliansen har kommit överens om att de tio reaktorer som nu är
              i drift kan komma att ersättas av tio nya reaktorer på de platser
              där de i dag är lokaliserade. Vi i Folkpartiet är inte främmande
              för att gå längre och bygga fler reaktorer och även nya på andra
              ställen än där de finns i dag.
            </seg>
            <seg n="ff4872d8">
              Ny kärnkraft är en i allra högsta grad aktuell fråga. På många
              håll runt om i världen byggs det nya kärnkraftsreaktorer. Det
              finns för närvarande 432 kärnreaktorer i drift i världen, enligt
              World Nuclear Association. Flest finns i USA som har 100 reaktorer,
              och därefter kommer Frankrike som har 58 reaktorer.
            </seg>
            <seg n="5c2e566a">
              Det är för närvarande ca 70 reaktorer under konstruktion. Det
              kanske man inte tänker på, eftersom oppositionen nästan aldrig
              låtsas om att det byggs fler än i det dyra projektet i Finland.
              De största nybyggarna är Kina och Ryssland som konstruerar totalt
              40 reaktorer, men även Sydkorea och andra bygger nytt. Dessutom
              planeras ytterligare 173 reaktorer runt om i världen, och det
              finns förslag på 314 ytterligare. Så nog kan man med all rätt
              tala om att det går en kärnkraftsvåg över världen. Jag var därför
              glad när nyheten nådde oss att Vattenfall nu förbereder de nödvändiga
              stegen för att kunna börja en sådan process.
            </seg>
            <seg n="1b68730d">
              Herr talman! Vi måste också slå vakt om den funktion som reglerkraft
              som vattenkraften utgör i dag. Vattenkraft är en utmärkt förnybar
              energikälla, och dessutom är den lagringsbar i kraftdammar. Det
              är därför av yttersta vikt att vi slår vakt om den även i framtiden.
              Jag berör det här eftersom vattenkraften i dag är hotad. Det delbetänkande
              som den statliga Vattenverksamhetsutredningen lade fram tidigare
              i höst kan komma att allvarligt hota den svenska vattenkraften
              och basproduktionen av el om den genomförs. Speciellt oroande
              är den nyprövning av i stort sett all vattenkraft som föreslås.
              Visst ska vattenkraften leva upp till mycket goda miljöregler,
              vilket vi också skriver i vårt nya partiprogram, men att ompröva
              all vattenkraft kommer att få mycket stor inverkan på elpriset,
              försörjningstryggheten och möjligheterna för den förnybara produktionen
              på grund av att vattenkraften som reglerkraft minskar. Allra värst
              skulle de ca 2 000 små vattenkraftsanläggningarna drabbas av en
              omprövning. Det här är en situation vi måste hantera med stor
              uppmärksamhet och klokhet framöver.
            </seg>
            <seg n="b00d4b3a">
              Men det finns också ny förnybar teknik. En väldigt spännande
              teknik är saltkraften som jag tidigare nämnde, herr talman. Här
              utnyttjar man fenomenet osmos. Det innebär att vid ett tillstånd
              då salt och sött vatten möts men åtskiljs av ett membran kommer
              det söta vattnet att dras genom membranet över till saltvattensidan.
              Därmed uppstår ett tryck som kan användas för att driva en turbin.
            </seg>
            <seg n="360ddd97">
              Saltkraft är en förnybar, miljövänlig och relativt stabil energikälla
              och skulle kunna byggas överallt där man har både salt och sött
              vatten. Produktionen kan ske oberoende av om det blåser eller
              ej och oberoende om solen skiner eller ej, vilket är en stor fördel.
            </seg>
            <seg n="847c05cc">
              I Sverige skulle saltkraftverk vara lämpligast på västkusten,
              eftersom havsvattnet där är betydligt saltare än här på östkusten.
              Det vatten med relativt hög salthalt som rinner ut i Kattegatt
              är den största potentiella saltkraftresursen i Norden. Denna verksamhet
              befinner sig för närvarande på provstadiet, men goda resultat
              finns och man beräknar att vara i kommersiell drift inom ett eller
              två år.
            </seg>
            <seg n="ff85a528">
              Men vattnet är ju mer än bara salt. Det rör sig också och bildar
              vågor. Vågornas energitäthet är ungefär tio gånger högre än vindens
              och hundra gånger högre än det ursprungliga solljusets, vilket
              alltså gör att vågorna ger mer energi per enhet – eller mer pang
              för pengarna, som ÖB säkert hade uttryckt det.
            </seg>
            <seg n="466ce9b4">
              En annan fördel med vågkraften är att den inte syns eller förstör
              landskapet. Den stör inte de närboende. Vågkraften som vi känner
              den mest är de bojar som finns utanför Lysekil där företaget Seabased
              nu har en stor provanläggning med lovande resultat. Men det finns
              även andra typer av vattenkraft. Minesto är ett Göteborgsföretag
              som går i spetsen för att utvinna vattenkraft ur tidvatten och
              långsamt strömmande vatten, alltså havsströmmar. Dessa havets
              motorvägar är enorma energidepåer av kraft som hitintills varit
              obrukade som energikälla. Väldigt kortfattat kan man säga att
              kalla djuphavsströmmar med hög salthalt rör sig åt öster och ytliga
              havsströmmar med lägre salthalt åt väster.
            </seg>
            <seg n="09e94c2a">
              Om ni har sett den tecknade filmen Hitta Nemo vet ni att fiskarna
              och de andra vattendjuren där använder de här strömmarna för att
              förflytta sig stora sträckor med hög och jämn hastighet. Skillnaderna
              mellan ebb och flod är som störst i Irländska sjön och utmed USA:s
              östkust. Just nu har Minesto ett stort försöksprojekt i gång med
              sina undervattensdrakar utanför Nordirlands kust med stöd bland
              annat från Sverige och Storbritannien.
            </seg>
            <seg n="7e24935f">
              En lovande försöksverksamhet gör att kraft från vågor, tidvatten
              och strömmar kan bli riktigt intressant i framtiden. Den är stabil,
              stark, miljövänlig och osynlig.
            </seg>
            <seg n="926854e1">
              Herr talman! Till slut vill jag säga att när det gäller budgetpropositionen
              inför 2014 kan man konstatera att oppositionen är en smula splittrad
              i sina reservationer och i sina budgetförslag. Socialdemokraterna
              ligger i anslag rätt nära Alliansen förutom att man vill satsa
              lite mer på vissa stöd.
            </seg>
            <seg n="258ef16b">
              Alliansen satsar 2,8 miljarder på utgiftsområdet för 2014. Det
              är en ökning med sedan 2013. Då är inte den stora satsning på
              energiforskning som jag nämnde tidigare medräknad.
            </seg>
            <seg n="24525aff">
              I samband med vårpropositionen föreslog regeringen en satsning
              på de bästa miljöbilarna genom att det nedsatta förmånsvärdet
              för elbilar, gasbilar och laddhybridbilar förlängdes med ytterligare
              tre år. Genom åtgärden gavs de bilar som har den bästa tekniken
              fortsatt gynnsamma förutsättningar. I budgetpropositionen tillkommer
              också ett antal andra satsningar. Det handlar till exempel om
              förstärkt kommunal energi- och klimatrådgivning med 140 miljoner
              kronor och skattereduktion för mikroproducenter av el.
            </seg>
            <seg n="f6c6b20d">
              Herr talman! Sammanfattningsvis har Sverige i dag ett av världens
              mest stabila, säkra och rena energiproduktionssystem. Det har
              vi för att vi historiskt sett har satsat på energislag som vattenkraft
              och kärnkraft. Alliansregeringen fortsätter att vidareutveckla
              denna politik med förnybara bränslen, uppgraderad kärnkraft, stabil
              vattenkraft och en kraftfull energiforskning som tar sikte på
              framtiden.
            </seg>
            <seg n="e8b1fedf">
              Med detta vill jag yrka bifall till förslaget i betänkandet och
              avslag på samtliga reservationer.
            </seg>
          </u>
          <note n="5af4a18c">
            I detta anförande instämde Hans Backman (FP) samt Johan Johansson
            och Boriana Åberg (båda M).
          </note>
          <note type="speaker" n="089815fe">
            Anf. 16 KENT PERSSON (V) replik:
          </note>
          <u who="Q6043221" xml:id="i-0010a9a30e6f96df-3" n="80b34b12">
            <seg n="08df9bb9">
              Herr talman! Jag får tacka Eva Flyborg för anförandet. Det var
              ett långt inlägg mot vindkraft och för kärnkraft, och sedan var
              det lite annat också. Det är gammal tydlig politik från Folkpartiet
              som vi har hört några gånger.
            </seg>
            <seg n="426badcc">
              Eva Flyborg påstod att vindkraften subventioneras med 30 miljarder
              över den här perioden. Det intressanta är vad du och jag som konsumenter
              får betala. Förra året var det 3,8 öre per kilowattimme. Det är
              vad den här subventionen handlar om, 3,8 öre.
            </seg>
            <seg n="ab1150a5">
              Sedan sade Eva Flyborg att när det blåser mycket är risken stor
              att det kommer ut mycket el på nätet och att elpriset då sjunker,
              och det kan bli ett negativt elpris. Men i Sverige fungerar det
              inte på det sättet. Vi har ju vattenkraften som vi reglerar. Kommer
              det in väldigt mycket el från vindkraft eller sol reglerar vi
              det med vattenkraften. Det är det som är det fina med vattenkraften,
              att vi har så stor och bra möjlighet att använda den som reglerkraft.
            </seg>
            <seg n="b1b05e2d">
              Vi gör likadant när kärnkraften står stilla. Det händer till
              och från här i Sverige, och emellanåt till och med under ganska
              lång tid. Vi har kärnkraftverk som står stilla för närvarande.
              Även bortfallet från kärnkraften reglerar vi med vattenkraft.
              Det är det fina, och det är därför som vi kan bygga ut vindkraften
              betydligt.
            </seg>
            <seg n="cae27673">
              Det byggs mycket kärnkraftverk i världen. Det planeras mycket,
              och man har tagit beslut. Vi vet inte om de blir färdigställda
              – jag vill påminna om Bulgarien igen. Men lika många som har tjänat
              ut rivs också.
            </seg>
          </u>
          <note type="speaker" n="c83020af">
            Anf. 17 EVA FLYBORG (FP) replik:
          </note>
          <u who="Q4948373" xml:id="i-d6f57dea4c3fe008-1" n="f04bc9a4">
            <seg n="f9220692">
              Herr talman! Vi skulle alltså vara emot vindkraft och för kärnkraft.
            </seg>
            <seg n="e6d9f946">
              Så här är det: En sann liberal söker alltid sanningen. Jag vill
              inte gömma undan problem med något energislag. Min inställning
              till energiproduktion över huvud taget är att det finns problem
              med hela vår energiproduktion. Jag har i denna kammare, i debattartiklar,
              i paneldebatter och i samtal ute aldrig någonsin försökt säga
              något annat än att alla energislag har problem. Så är det. Det
              finns problem med vattenkraften, det finns problem med vindkraften
              och det finns problem med kärnkraften. Det har jag alltid framhållit.
            </seg>
            <seg n="0047c3d1">
              Jag har också varit en av dem som hela tiden har främjat att
              vi ska ha utvärderingar, till exempel internationella utvärderingar,
              av den svenska kärnkraften. Det var den dåvarande majoriteten,
              numera oppositionen, helt emot.
            </seg>
            <seg n="9b259766">
              Vi har alltid framhållit säkerheten med kärnkraften som det absolut
              viktigaste. Man ska dock inte blunda för problemen och lura människor
              att tro att det förnybara är gratis. Det är det inte. Stora subventioner,
              som jag försöker visa här, är grunden för att det över huvud taget
              byggs. Vi kan i alla fall vara överens om att det inte hade byggts
              ett enda vindkraftverk om vi inte hade haft dessa kraftiga subventioner.
              Man kan tycka att det är bra eller dåligt och rättfärdigar det
              hela eller inte, men man måste kunna prata om problemen.
            </seg>
            <seg n="9acbec55">
              Ett annat problem med det förnybara är just att det är väderberoende.
              Solen måste lysa eller vinden måste blåsa för att Sverige ska
              kunna gå till jobbet. Blåser det ute? Kan vi producera i dag?
              Lyser solen, eller är det molnigt? Det är ett ännu större problem
              här i det nordliga landet Sverige där vi har en ganska lång tid
              av mörker och där vindkraften till exempel inte producerar under
              den kallaste perioden när det i så fall hade behövts. Man kan
              inte sopa problemen under mattan.
            </seg>
          </u>
          <note type="speaker" n="f447d94a">
            Anf. 18 KENT PERSSON (V) replik:
          </note>
          <u who="Q6043221" xml:id="i-0010a9a30e6f96df-4" n="80b34b12">
            <seg n="b374d1f7">
              Herr talman! Jag håller med dig om att vi definitivt inte ska
              göra det. Jag måste dock också säga att jag inte vid något tidigare
              tillfälle har hört Eva Flyborg lyfta upp problemen med olika kraftslag,
              åtminstone inte i de debatter där du och jag har varit med. Detta
              var första gången, och jag har inte dåligt minne.
            </seg>
            <seg n="d0a71592">
              I fråga om subventioner är förutsättningen för att ny teknik
              ska kunna tränga in på marknaden givetvis att de får stöd. Subventionerna
              kan se ut på olika sätt. Vi har certifikat här i Sverige, och
              det är alldeles utmärkt. Vi ger genom vår statsbudget stöd till
              forskning och riskkapital för kommersialisering av nya forskningsrön.
              Regeringen gör det, och vi föreslår också det. Även det är en
              form av subvention och måste till om vi ska få en teknisk utveckling.
              Marknaden klarar nämligen inte själv av att göra det. Det är själva
              poängen.
            </seg>
            <seg n="3381d7c2">
              Jag vet att Folkpartiet sedan tidigare förespråkar en utbyggnad
              av kärnkraften i Sverige. Men till vilket pris gör man det? Är
              det också med ytterligare subventioner? Vi måste ändå göra jämförelsen
              med de länder som har en kärnkraftsutbyggnad och med de utvärderingar
              som finns när det gäller kärnkraftsutbyggnaden, som till exempel
              Citigroup eller tidskriften The Economist har gjort. Det finns
              även andra. Ska vi ta till oss vad de säger? Ska vi lyssna när
              de går ut och varnar för att investera i kärnkraft? Eller ska
              vi tänka att vi kan subventionera det genom skattsedeln så att
              det inte ser ut att vara en subvention?
            </seg>
          </u>
          <note type="speaker" n="4c83dd07">
            Anf. 19 EVA FLYBORG (FP) replik:
          </note>
          <u who="Q4948373" xml:id="i-d6f57dea4c3fe008-2" n="f04bc9a4">
            <seg n="e2c99c82">
              Herr talman! Kent Persson talar om kärnkraft och att det finns
              subventioner och så vidare. När det gäller just kärnkraften får
              inga subventioner ske. Det är i stort sett det enda energislag
              som Kent Persson inte tycker att man kan subventionera. Alla andra
              tycker han att det är helt okej att subventionera. Det är en konstig
              politik och en konstig inställning.
            </seg>
            <seg n="f04e14a0">
              Jag tror inte alls att Kent Persson har dåligt minne, möjligtvis
              selektivt minne. Jag har nämligen talat om problemen med kärnkraften
              och med avfallet, och vi har gått igenom olika saker, i mängder
              av debatter. Det där får Kent Persson kolla upp lite bättre.
            </seg>
            <seg n="6777b348">
              När det gäller stöd i tidiga skeden till nya tekniker tycker
              jag absolut att det ska finnas. Det är därför jag talar om till
              exempel saltkraft som ingen människa talar om i i stort sett hela
              Sverige, åtminstone inte i Sveriges riksdag. Jag har inte hört
              ett pip.
            </seg>
            <seg n="c26304f9">
              Jag var en av de första som tog upp vågkraften och skrev in i
              vårt partiprogram vad vi vill göra med ny energi. Folkpartiet
              är positivt till nya energikällor, till ny teknik och till förnybart.
              Det är inget snack om saken! Men vi vägrar att sopa problemen
              under mattan. Det ska inte komma som en obehaglig kalldusch för
              väljarna efteråt att det blev så här dyrt – hundratals miljarder,
              30 miljarder, 20 miljarder. Ingen vet hur dyrt det blir, men vi
              vet att det blir väldigt dyrt. Det ska vi tala om innan. Allt
              annat är fullständigt ohållbart.
            </seg>
            <seg n="c4c6d186">
              Vindkraften, som ett exempel på detta, är inte en ny teknik.
              Vi har hört från flera tidigare talare att vindkraften är en mogen
              bransch, en mogen teknik. Men herregud, sluta då med stöden om
              ni är så mogna att ni kan stå på egna ben. Om ni visar att ni
              kan det håller jag med om att det är jättebra.
            </seg>
            <seg n="14c6b4c8">
              I fråga om ny kärnkraft i världen finns det exempel som oppositionen
              älskar att ta upp, naturligtvis ett bygge i Finland som har blivit
              jättedyrt – det har jag också sagt flera gånger. Men titta gärna
              runt omkring i världen. Lyft blicken! Det byggs billig kärnkraft
              i världen i dag. Varför skulle vi inte kunna göra det även i Sverige?
            </seg>
          </u>
          <note type="speaker" n="1387ad66">
            Anf. 20 HELENA LINDAHL (C):
          </note>
          <u who="Q4962331" xml:id="i-25c85b36320b20f0-0" n="84b9106e">
            <seg n="931faa18">
              Herr talman! När jag föddes hade min pappa jordbruk och värmde
              upp ladugården med vattenburen elvärme. För det fick han många
              pikar från omgivningen som tyckte att han använde ett alltför
              kostsamt alternativ och att det var billigare, mer effektivt och
              smartare att ha en oljepanna.
            </seg>
            <seg n="009d90ae">
              Med denna typ av resonemang, som var vanligt på den tiden, var
              det kanske inte konstigt att det fossila stod för över 80 procent
              av Sveriges energiförbrukning. I dag – ungefär 40 år senare –
              står det fossila för mindre än 35 procent, och nästan all vår
              elproduktion är också koldioxidfri. Det visar att vi i Sverige
              kan klara tuffa utmaningar om vi bestämmer oss för det.
            </seg>
            <seg n="a793b8ef">
              För några veckor sedan hade jag förmånen att tillsammans med
              en centerkollega inviga två vindkraftverk i Svalöv i Skåne. Tre
              lantbrukare hade äntligen, efter tio års kamp, fått föra upp vindkraftverken.
              Det var en fantastisk dag, och det kändes verkligen i hjärtat
              när man såg deras entusiasm och fick höra om denna långa kamp.
              Hur många skulle ha orkat kämpa i tio år? De är vardagshjältar
              som visar att enskilda personer kommer att ha, och har, stor inverkan
              på möjligheterna för utvecklingen av det förnybara.
            </seg>
            <seg n="30b32950">
              Jag fick lära mig att äta spettekaka, eller spiddekage som jag
              även fick lära mig att det heter.
            </seg>
            <seg n="e0115da6">
              Ännu en sak jag fick lära mig var att det diskuteras mycket att
              vindkraften har hemsk skuggbildning och att det låter mycket om
              dem. De här vindkraftverken var i princip tysta, och skuggbildningen
              var liten. Det betyder att tekniken utvecklas även på det området.
            </seg>
            <seg n="81e74bfc">
              Jag har pratat om detta förut, men upprepning är ju kunskapens
              moder. Sedan Alliansen tillträdde 2006 har el från biobränslen
              ökat med 50 procent och el från vindkraften med sju gånger. Vi
              kommer snart att nå målet om att hälften av all vår energi ska
              vara förnybar.
            </seg>
            <seg n="6b2bff02">
              Herr talman! Fönstret för att möta de globala klimatförändringarna
              håller på att stängas. Utsläppen av koldioxid fortsätter att öka
              samtidigt som en stor del av industrin, transporterna och världens
              samhällen fortsätter med business as usual.
            </seg>
            <seg n="6bc62c56">
              Tvågradersmålet blir svårare att nå, och vi riskerar en temperaturhöjning
              på fyra grader enligt Världsbanken. Om det hände skulle Bangladesh
              hamna under vatten, precis som stora områden längs de svenska
              kusterna. Risken finns att uppvärmningen i sig kommer att frigöra
              ännu mer växthusgaser, att tundran tinar och landisen på Arktis
              smälter undan. Om vi ska klara tvågradersmålet måste världen agera
              nu. Det är bråttom.
            </seg>
            <seg n="a6f46206">
              Det är tydligt att miljöintresset har svalnat på olika håll i
              världen i och med skiffergasens frammarsch i USA och en del andra
              länder. Det har gjort att USA inte längre är beroende av importerat
              kol som en del av energiförsörjningen, vilket några talare också
              påpekat. Om skiffergas ersätter kolet som energikälla är det visserligen
              ett litet steg i rätt riktning koldioxidmässigt, men det är fortfarande
              ett fossilt bränsle. Från miljösynpunkt är dessutom sättet på
              vilket det utvinns förkastligt.
            </seg>
            <seg n="7dc7662c">
              Några har redan varit inne på att USA:s fyndigheter av fossilgas,
              skiffergas, gjort att de blivit betydligt mindre beroende av att
              importera kol. Det i sin tur har lett till dumpade priser på världsmarknaden.
              Om vi tittar på Europa ser vi att vi nu använder mer kol än på
              40 år. Det beror naturligtvis på att priserna för utsläppsrätter
              på koldioxid är mycket låga. Det måste vi göra någonting åt. Vi
              måste göra justeringar i prissättningen när det gäller utsläppshandeln.
            </seg>
            <seg n="51a61601">
              Eftersom energiminister Anna-Karin Hatt är närvarande i kammaren
              kan jag rikta mig direkt till henne. Det var jätteroligt att du
              vid IEA:s senaste toppmöte i Paris fick med dig flera energiministrar
              och företagsledare på att det är viktigt att höja priserna inom
              utsläppshandeln. Förutom det gjorde ministrarna även ett gemensamt
              klimatuttalade från mötet, nämligen att OECD-länderna ska bli
              mer aktiva och planera utifrån långsiktiga perspektiv när det
              gäller investeringar i energiinfrastruktur.
            </seg>
            <seg n="f087a118">
              Vi vet att vi i Europa har stora utmaningar beträffande just
              energiinfrastrukturen. Den ska hålla i många år, och då är det
              viktigt att den bidrar till att vi uppnår både klimatmål och energimål
              men också bidrar till konkreta åtgärder för att klara tvågradersmålet.
              Det är viktigt för att vi inte ska fastna i ett fossilt beroende
              som på sikt kommer att bli ännu mer skadligt för både miljön och
              ekonomin. Det är en tydlig signal till omvärlden. Det var jättebra,
              statsrådet.
            </seg>
            <seg n="ff759969">
              Sverige är på god väg att nå sina klimatmål, men mer måste ske
              i vår omvärld. Vi får inte anlägga ett klimatnationalistiskt perspektiv
              på klimat- och energipolitiken, för miljöproblemen tar ju inte
              slut vid Sveriges gränser. Även om vi bara bidrar till 0,2 procent
              av världens utsläpp har vi en viktig funktion att fylla som världsmedborgare.
              Utgångspunkten måste vara att utsläppen inte ser några gränser
              och att insatserna ska göras där de får störst effekt. Därför
              är det viktigt att vi utöver det vi gör på hemmaplan också sprider
              vår kunskap och innovationsförmåga till resten av världen.
            </seg>
            <seg n="4c2c0878">
              Fler och växande miljöteknikföretag kan få stor betydelse för
              utveckling och nya arbetstillfällen, även regionalt och lokalt.
              Inom miljötekniksektorn är ungefär 80 procent av företagen små
              och medelstora. Det finns en jättepotential inom den svenska miljötekniksektorn,
              för det är där de nya jobben kommer att skapas. Jag tror att miljöteknik
              kommer att bli Sveriges centrala tillväxtmotor, eller åtminstone
              en av dem.
            </seg>
            <seg n="5ef25f77">
              Sverige ska ha en drivande roll och leverera världsledande lösningar
              för en hållbar framtid. Vi har en miljöteknikstrategi, och det
              ger företagen förutsättningar att utvecklas och ta sig ut på den
              internationella marknaden. Det i kombination med fördelaktiga
              regler för företagandet rent generellt kommer att skapa större
              förutsättningar för grön tillväxt. Det är marknaden som agerar
              draglok i energiomställningen, och det är på så sätt som en riktig
              och långsiktig förändring kan ske.
            </seg>
            <seg n="fec7bccc">
              I Sverige ser vi en fantastisk utveckling när det gäller det
              förnybara. Det skapar större stabilitet på energimarknaden och
              minskar sårbarheten de dagar som kärnkraften inte fungerar fullt
              ut eller vattenmagasinen inte är helt fulla. Energiöverenskommelsen
              är tydlig. Vi har gått från politisk centralplanering till hållbara
              spelregler där marknaden fattar investeringsbesluten. Alliansen
              har tydligt angivit villkoren för ny kärnkraft i Sverige. Den
              ska stå på egna ben. Det kommer inte att bli fler reaktorer än
              vad vi har i dag. Inga subventioner till ny kärnkraft kommer heller
              att ges.
            </seg>
            <seg n="0e6ec039">
              Nu är det upp till dem som vill investera i energi att svara
              på vilka energislag de vill investera i. Huruvida energiindustrin
              vill investera i ny kärnkraft eller inte kan bara de svara på.
              Jag kan konstatera att vi över tid har blivit mindre beroende
              av kärnkraften samtidigt som kostnaderna för att bygga ut den
              förnybara energin sjunker. År 2012 presenterade Svensk Vindenergi
              sin prognos som visade att svenska vindkraftverk skulle producera
              7,7 terawattimmar vindenergi. Det, mina vänner, är lika mycket
              energi som båda reaktorerna i Barsebäck mäktade med under ett
              år.
            </seg>
            <seg n="e49b9dae">
              Alliansens energipolitik gör skillnad.
            </seg>
          </u>
          <note n="12a1f8c4">
            I detta anförande instämde Anders Ahlgren och Ola Johansson (båda
            C) samt Johan Johansson och Boriana Åberg (båda M).
          </note>
          <note type="speaker" n="e52b617b">
            Anf. 21 KENT PERSSON (V) replik:
          </note>
          <u who="Q6043221" xml:id="i-0010a9a30e6f96df-5" n="80b34b12">
            <seg n="eac5db99">
              Herr talman! Tack, Helena Lindahl! Givetvis händer det mycket
              i Sverige som är positivt. Det är jag den förste att tillstå.
              Helena Lindahls anförande andas mycket framgångar för det förnybara
              efter 2006, att det är regeringens politik som lett till framgångarna,
              till installation av förnybar energi och utveckling av biokraft.
              Men det är inte riktigt sant om vi ska vara historiskt korrekta.
              Det bygger på den överenskommelse som fanns mellan Centerpartiet,
              Socialdemokraterna och Vänsterpartiet, där bland annat gröna certifikat
              var en viktig del. Det är grunden för vindkraftsutbyggnaden.
            </seg>
            <seg n="0f3fa0af">
              Om vi tittar på hur lång tid det tar att bygga ett vindkraftverk,
              från planering till färdig produkt, ser vi att det kan ta upp
              till fem år. Om vi då räknar bakåt från 2013 ser vi att merparten
              av den vindkraft som i dag har installerats och är i drift beslutades
              före Alliansens energiöverenskommelse. Det är ganska naturligt
              att det är på det sättet. Jag vill inte förringa det som händer
              nu. Alliansen får gärna ta åt sig äran, men vi måste vara historiskt
              korrekta när det gäller grunden för själva utbyggnaden.
            </seg>
            <seg n="26ea91b0">
              Det finns naturligtvis möjlighet att göra mer, framför allt inom
              solenergin.
            </seg>
          </u>
          <note type="speaker" n="fa5301f4">
            Anf. 22 HELENA LINDAHL (C) replik:
          </note>
          <u who="Q4962331" xml:id="i-25c85b36320b20f0-1" n="84b9106e">
            <seg n="63d0ef47">
              Herr talman! Det kanske var mer ett konstaterande av Kent Persson
              än en fråga. Ja, Vänsterpartiet, Socialdemokraterna och Centerpartiet
              är föräldrar till gröna elcertifikat. Jag förringar verkligen
              inte det, utan det var fantastiskt att de kom till. De är också
              grunden till en del av den utveckling vi har i dag; självklart
              är det så. Det händer mycket positivt i Sverige, och det ska vi
              tala om. Vi ska kasta Jante och tala om det som vi gör bra.
            </seg>
            <seg n="6d26cdc2">
              Jag var med på en talmansresa, faktiskt med tjänstgörande talman,
              till Singapore, Malaysia med flera länder. Min känsla då var att
              Sverige i mångt och mycket beundras för den miljöteknik som vi
              tagit fram och som vi säljer, liksom för vårt miljö- och energiarbete.
              Om omvärlden uppfattar Sverige som duktigt på det här området
              tycker jag nog att vi borde sträcka på oss och säga att vi är
              duktiga.
            </seg>
          </u>
          <note type="speaker" n="3a5b59be">
            Anf. 23 KENT PERSSON (V) replik:
          </note>
          <u who="Q6043221" xml:id="i-0010a9a30e6f96df-6" n="80b34b12">
            <seg n="4506dfae">
              Herr talman! Jag sade att jag inte har några problem med det,
              men vi ska vara medvetna om att vi faller på klimatrankningslistorna
              från en topplacering ned till femte eller sjätte plats. Det är
              en dyster läsning. Också Världsnaturfonden har kommit fram till
              det. Det finns alltså mycket att göra för att återupprätta det
              goda rykte som vi hade. Man kan leva på sitt goda rykte ett tag,
              men förr eller senare hinner sanningen i fatt och då får man försöka
              ta tag i det.
            </seg>
            <seg n="78ddead9">
              Vi har i debatten i dag hört två av partierna tala för kärnkraften
              och dess möjligheter, hur viktig den är för att kunna bekämpa
              klimatförändringarna. Vi har en politik som medger ny kärnkraft
              i Sverige. Men om man inte kommer fram till att det är lönsamt
              att bygga, om marknaden säger nej till att bygga kärnkraft, vad
              har regeringen då för politik för att klara energiförsörjningen
              i framtiden?
            </seg>
          </u>
          <note type="speaker" n="6bb3f5ca">
            Anf. 24 HELENA LINDAHL (C) replik:
          </note>
          <u who="Q4962331" xml:id="i-25c85b36320b20f0-2" n="84b9106e">
            <seg n="0a2fff1f">
              Herr talman! När det gäller kärnkraften är det marknaden som
              avgör. Vi har angett de spelregler som finns. Vill inte marknaden
              bygga kärnkraft kommer man inte heller att bygga kärnkraft. Det
              är det som är det fina med marknadsekonomi; det är marknaden som
              styr.
            </seg>
            <seg n="8af48e6e">
              Det förnybara byggs ut kraftfullt. Vi har en energimyndighet
              som utreder två olika perspektiv. Hur kommer framtiden att se
              ut för kärnkraften? Ska vi behålla den och investera i ny kärnkraft?
              Hur kommer det att se ut om vi väljer en väg med 100 procent förnybart?
              Det finns olika möjligheter. Det är klart att det är en utmaning.
              Jag inser också att kärnkraften står för en stor del av Sveriges
              energimix i dag. Det är ingenting som man bara kastar över bord.
            </seg>
            <seg n="582496a1">
              Men, Kent Persson, har människan lyckats ta sig till månen tror
              jag att det också finns möjlighet att utveckla olika energislag
              på bästa sätt.
            </seg>
          </u>
          <note type="speaker" n="cf542b49">
            Anf. 25 ANN-KRISTINE JOHANSSON (S) replik:
          </note>
          <u who="ann-kristine_johansson_62b732" xml:id="i-e45cb57c03800106-3" n="6a970838">
            <seg n="4fb9495a">
              Herr talman! När jag lyssnar på Helena Lindahl kan jag konstatera
              att jag håller med om väldigt mycket av det hon säger. Jag gillar
              hennes beskrivning av invigningen av några vindkraftverk som tre
              lantbrukare byggt för lokal produktion. Som jag försökte säga
              i mitt anförande tror jag starkt på det lokala, att man går ihop
              och bygger vindkraftverk, sätter upp solceller och solpaneler
              eller satsar på småskalig vattenkraft. Jag tror att den lokala
              produktionen kommer att öka framöver. Det som Helena Lindahl tar
              upp låter jättebra.
            </seg>
            <seg n="7c03c5da">
              Jag skulle vilja ställa en fråga om nettodebiteringen. Nettodebitering
              behövs; det tror jag att vi är ense om. Jag skulle vilja höra
              om Helena Lindahls syn på behovet av riktig nettodebitering. Eller
              tror hon att det räcker med det förslag som finns nu, inriktat
              på skattereduktion?
            </seg>
            <seg n="40a86e82">
              Åren 1997–2006 hade vi socialdemokrater en bred överenskommelse
              med Centerpartiet och Vänsterpartiet där vi lade fast mycket av
              det som fortsätter i dag, som jag beskrev i mitt anförande och
              som Kent Persson nämnde. Vi skulle samverka för en uthållig, trygg,
              effektiv och miljövänlig energiförsörjning, med fortsatt avveckling
              av kärnkraften. Barsebäck avvecklades och stängdes, och elcertifikaten
              kom till. Det skedde tack vare Centerpartiet, Vänsterpartiet och
              Socialdemokraterna. Vi tog ansvar där.
            </seg>
            <seg n="9102e066">
              Först lyssnar jag på Eva Flyborg från Folkpartiet, som talar
              om behovet av ytterligare kärnkraftsreaktorer. Sedan lyssnar jag
              på Helena Lindahl från Centerpartiet, som säger att vi egentligen
              inte ska ha någon kärnkraft framöver. Det är lite intressant,
              på tal om splittring inom Alliansen och oppositionen.
            </seg>
          </u>
          <note type="speaker" n="ea29fb10">
            Anf. 26 HELENA LINDAHL (C) replik:
          </note>
          <u who="Q4962331" xml:id="i-25c85b36320b20f0-3" n="84b9106e">
            <seg n="eb81aa02">
              Herr talman! Precis som Ann-Kristine Johansson vill jag betona
              de enskildas möjligheter att bidra till det förnybara. Med nettodebiteringen
              kommer vi att få se ännu mer av det, tror jag. Man känner att
              man kan vara med och påverka miljön. Samtidigt påverkar det plånboken,
              och då kan man styra över sin enskilda ekonomi på ett helt annat
              sätt. Det är bra för människor, och jag ser fram emot det väldigt
              mycket.
            </seg>
            <seg n="c4ffbfd1">
              När det gäller energiöverenskommelsen kan jag väl säga så här:
              Självklart är det fyra olika partier med olika partiprogram, som
              Cecilie var inne på. Konstigt vore det annars. Vi får lov att
              fila av kanterna för att komma överens, och då får man både ge
              och ta. Centerpartiet får igenom mycket av sin energipolitik.
              Men i dag är vi inte ett jättestort parti. Det ska gudarna veta.
              Jag hoppas att vi ska bli betydligt större, så att vi kan bestämma
              ännu mer. Men är man ett mindre parti måste man samverka med andra.
              Det innebär att man kanske måste tugga i sig exempelvis Folkpartiets
              blodpudding emellanåt och stå ut med det. Men det innebär också
              att jag ibland får bestämma vad vi ska äta till middag, det vill
              säga att vi får igenom en del av de satsningar vi tycker är viktiga.
              Så ser det ut. Det tror jag att de flesta förstår.
            </seg>
          </u>
          <note type="speaker" n="7b72edc7">
            Anf. 27 ANN-KRISTINE JOHANSSON (S) replik:
          </note>
          <u who="ann-kristine_johansson_62b732" xml:id="i-e45cb57c03800106-4" n="6a970838">
            <seg n="256b9dee">
              Herr talman! Som Helena Lindahl konstaterade är det fyra olika
              partier och fyra olika partiprogram som samsas. Det är samma sak
              med oss. Vi socialdemokrater har vårt partiprogram som säger en
              sak, och Vänsterpartiet och Miljöpartiet har sina partiprogram.
              Tillsammans skulle vi egentligen kunna sätta oss ned och hitta
              lösningar över blockgränsen. Jag tror att vi skulle kunna nå en
              bra och bred samsyn framöver för att få en trygg framtida energiförsörjning
              som bygger på energi som är bra för människor, hälsa och miljö.
              Det tror jag är viktigt att ha med sig framöver. När jag hörde
              Helena Lindahl beskriva Centerpartiets syn på energipolitiken
              kunde jag som sagt konstatera att vi i stor utsträckning är överens
              om inriktningen. Jag hoppas att vi kan hitta någon lösning framöver.
            </seg>
          </u>
          <note type="speaker" n="2e8ca756">
            Anf. 28 HELENA LINDAHL (C) replik:
          </note>
          <u who="Q4962331" xml:id="i-25c85b36320b20f0-4" n="84b9106e">
            <seg n="d6f56199">
              Herr talman! Jag håller med Ann-Kristine Johansson om att det
              är jätteviktigt med långsiktiga spelregler för energibranschen.
              Man törs inte satsa på vare sig det ena eller det andra om man
              inte vet vad som kommer att hända om Sverige byter regering. Men
              vi har en energiöverenskommelse, och Socialdemokraterna är välkomna
              att ansluta sig till den.
            </seg>
          </u>
          <note type="speaker" n="b294980c">
            Anf. 29 ANDREAS CARLSON (KD):
          </note>
          <u who="Q5602835" xml:id="i-0ef4f8637421472a-0" n="c9a08d1b">
            <seg n="9f0f6fd6">
              Herr talman! Helena Lindahl var precis inne på Folkpartiets blodpudding.
              Vi börjar närma oss jul, så vi får se vilka rätter som kommer
              att serveras i detta anförande.
            </seg>
            <seg n="84498842">
              Kent Persson sade i sin inledning att detta är hans sista energipolitiska
              debatt. För min del tror jag att detta är min första. Jag är ersättare
              i näringsutskottet. I dag ersätter jag Mats Odell, som farit i
              väg med handelsministern.
            </seg>
            <seg n="e925f571">
              Herr talman! Vår tids största utmaning är att minska den negativa
              påverkan på miljö och klimat, som det redan har talats om i debatten.
              För oss kristdemokrater är förvaltarskapstanken, att miljön och
              våra naturresurser ska förvaltas på ett ansvarsfullt sätt, en
              grundläggande förutsättning och en god politisk ledstjärna för
              ett hållbart samhällsbygge. Regeringens vision är att Sverige
              2050 ska ha en hållbar och resurseffektiv energiförsörjning utan
              nettoutsläpp av växthusgaser i atmosfären. Sverige kommer i så
              fall 2050 att vara ett klimatneutralt samhälle.
            </seg>
            <seg n="6883738a">
              En annan stor utmaning är hur vi ska få till fler jobb i Sverige.
              God tillgång till energi är en förutsättning för utveckling, tillväxt
              och välstånd. Energiförsörjningen är en av de viktigaste frågorna
              för näringslivet och för välmående företag. Den är grunden för
              att fler jobb ska komma till. Svenska företag är beroende av en
              säker och prisvärd tillförsel av energi. Dessa företag är också
              grunden för vår gemensamma välfärd.
            </seg>
            <seg n="ddd791a4">
              Jobben är en oerhört het fråga, kanske den allra hetaste när
              vi nu går in i valåret. Och jobben skapas av företagare. Ibland
              låter det i den politiska debatten som att jobben skapas genom
              knapptryckningar i riksdagens kammare. Så är det inte. Jobben
              skapas av företagare som investerar i sin idé, ibland med blod,
              svett och tårar, och kämpar för att kunna anställa en eller ett
              par personer till. Men för oss politiker är det förstås viktigt
              att skapa goda förutsättningar för företagande. Här är energiförsörjningsfrågan
              avgörande.
            </seg>
            <seg n="9e5dbc86">
              Halva Sveriges bnp kommer från exportindustrin. Vår viktiga tillverkningsindustri
              är beroende av tillgång till energi till priser som inte slår
              undan benen på dessa företag i Sverige i den internationella konkurrens
              som de dagligen möter. En säker energiförsörjning är alltså viktig
              för den energiintensiva basindustrin, och det är som jag sade
              en viktig fråga för jobben. Alliansens arbetslinje med jobbskatteavdragen
              har varit viktig för att fler ska jobba och för att stärka arbetskraftsutbudet.
              Det är viktigt, herr talman, att stärka efterfrågan på arbetskraft,
              så att fler företag vill och kan anställa. Därför är också energifrågorna
              så viktiga.
            </seg>
            <seg n="b34bc41a">
              För att detta ska säkras måste vi i närtid se investeringar i
              energikällor som inte innebär ökade koldioxidutsläpp eller stora
              kostnader för vare sig industri eller konsumenter. Kärnkraften
              är basen för den svenska elproduktionen och en effektiv och driftssäker
              teknik för elproduktion. Den har låga produktionskostnader och
              hög säkerhet och är praktiskt taget fri från försurande utsläpp.
              Genom att vara koldioxidneutral bidrar kärnkraft alltså inte till
              växthuseffekten och klimatpåverkan.
            </seg>
            <seg n="cef8080c">
              Det finns partier som påstår att kärnkraft är en icke hållbar
              och farlig energikälla som inte hör hemma i vare sig det svenska
              eller det globala energisystemet. Men faktum är att kärnkraften
              uppfyller ett av de viktigaste kraven som i dag ställs på energiproduktion,
              nämligen låga utsläpp av växthusgaser. Kärnkraften ska givetvis
              omgärdas av strikta säkerhetskrav som även omfattar slutförvaring
              av utbränt bränsle. Morgondagens kärnkraft har potential att vara
              både säkrare och långt mer effektiv än dagens.
            </seg>
            <seg n="3e01ee74">
              Tyskland ses av vissa som ett föregångsland. Samtidigt måste
              konstateras att Tyskland snabbt närmar sig en punkt då man kanske
              tvingas revidera sina planer på att stänga all kärnkraft, på grund
              av de enorma kostnader som är associerade med energiomställningen.
              I dag tas de ut i form av höga avgifter, vilket drabbar tyska
              elkunder mycket hårt.
            </seg>
            <seg n="0614e112">
              Sverige har en avundsvärd energisituation med sin bas i kärn-
              och vattenkraft och en växande andel biokraft. Den ombyggnad av
              kärnkraften som måste påbörjas inom några decennier bör ske till
              verk av generation 4. De kan använda vårt utbrända kärnbränsle,
              som bara är förbrukat till ca 4 procent, under ytterligare flera
              hundra år. Det sänker halveringstiden för strålningen med 1 000
              gånger, ned till ca 300 år. Kärnkraftens största problem omvandlas
              därmed till en mycket värdefull tillgång.
            </seg>
            <seg n="bc0865f6">
              Herr talman! Kristdemokraterna har i energiöverenskommelsen varit
              drivande för att befintliga reaktorer ska få ersättas med nya,
              säkrare och mer effektiva kärnkraftverk. Som jag sade uppfyller
              kärnkraften att av de viktigaste kraven som ställs på energiproduktion,
              nämligen låga utsläpp av växthusgaser. Kärnkraften ska omgärdas
              av strikta säkerhetskrav som även omfattar slutförvaring av utbränt
              bränsle. Morgondagens kärnkraft har potential att vara både säkrare
              och långt mer effektiv.
            </seg>
            <seg n="39a351d2">
              Som jag sade är det samtidigt viktigt att när det gäller energiförsörjningen
              understryka den oro som finns i många delar av näringslivet, där
              företag – det var Eva Flyborg inne på – behöver ha en stabil energiförsörjning
              även när det inte blåser eller när solen inte skiner.
            </seg>
          </u>
          <note n="31834cd0">
            Med den avslutningen yrkar jag bifall till förslaget i betänkandet
            och avslag på motionerna, herr talman.
          </note>
          <note n="df9d819f">
            I detta anförande instämde Johan Johansson och Boriana Åberg
            (båda M).
          </note>
          <note type="speaker" n="b7ebf302">
            Anf. 30 KENT PERSSON (V) replik:
          </note>
          <u who="Q6043221" xml:id="i-0010a9a30e6f96df-7" n="80b34b12">
            <seg n="5c59fd46">
              Herr talman! Jag tackar för anförandet, Andreas Carlson. Det
              här klarade du lika bra som Mats Odell. Han brukar också tala
              mycket om kärnkraft.
            </seg>
            <seg n="02c10e9d">
              I Alliansen och den borgerliga regeringen har vi tre kärnkraftspartier
              och ett parti som har en annan uppfattning. Det bådar inte gott
              för framtiden, tycker jag.
            </seg>
            <seg n="e3e46bb1">
              Hög säkerhet, låga utsläpp och stabil energipolitik sammanfattar
              Andreas Carlson kärnkraftssatsningen med. Sedan tog du också upp
              frågan om att våra kärnkraftverk snart behöver ersättas – inom
              två decennier. Det är bara det att den fjärde generationen enbart
              finns på ritbordet. Om 50–60 år räknar man med att möjligtvis
              ha den fjärde generationen på plats. Till vilken kostnad har man
              ingen susning om, men förhoppningarna man har är att man ska kunna
              använda det avfall som redan nu finns upparbetat och som vi inte
              har lyckats hitta någon lösning på. Det ligger dock väldigt långt
              fram i tiden.
            </seg>
            <seg n="5b433466">
              Givetvis säger man att reaktorerna är säkrare och mer stabila
              än föregångarna. Det sade man också vid Harrisburg, vid Tjernobyl
              och vid Fukushima. Varje gång det inträffar en stor olycka någonstans
              när det gäller kärnkraft har man alltid sagt att det inte kan
              hända i Sverige, för vi har säkrare kärnkraftverk, och de nya
              reaktorer som byggs runt om i världen är säkrare än de gamla.
              När det gäller den fjärde generationen är den också säker – man
              bygger man in så många säkerhetssystem att jag ställer mig frågan
              vem som ska vakta väktaren.
            </seg>
            <seg n="653bfa93">
              Det här går inte. Det är inte en hållbar lösning. Det handlar
              om inriktningen på energipolitiken. Det handlar om vilket samhälle
              vi vill ha, ingenting annat.
            </seg>
          </u>
          <note type="speaker" n="7e4fd418">
            Anf. 31 ANDREAS CARLSON (KD) replik:
          </note>
          <u who="Q5602835" xml:id="i-0ef4f8637421472a-1" n="c9a08d1b">
            <seg n="f0358fe1">
              Herr talman! Jag får inledningsvis tacka Kent Persson för de
              berömmande orden om att Mats Odells ersättare här i dag gjorde
              detta med ett fullgott resultat – i alla fall enligt Vänsterpartiet.
              Vi får höra vad Mats säger när han kommer hem.
            </seg>
            <seg n="e594608c">
              Jag vill också förtydliga att jag inte sade två decennier, utan
              jag sade några decennier. Det här är någonting som ligger i framtiden,
              givetvis, men vi tror att det är viktigt att utvecklingen ändå
              går framåt. Vi tror att kärnkraften måste utvecklas, inte avvecklas.
            </seg>
            <seg n="634c4093">
              Kent Persson lyfte fram tre platser där det har skett mycket
              tragiska olyckor. Givetvis måste den nya generationens kärnkraft
              och de nya kärnkraftsreaktorer som ska byggas hålla hög säkerhet.
              Vi i Kristdemokraterna har ofullkomlighetsprincipen inskrivet
              i vårt partiprogram: Människan är ofullkomlig, och människan kommer
              att göra fel. Därför är det givetvis viktigt att det inte är en
              väktare, utan en kedja av kontrollinstanser. Det ska vara hög
              säkerhet, och man ska inte förlita sig på ett par enskilda personer.
              Det ska vara stabil säkerhet kring de kärnkraftsreaktorer som
              behöver komma till för att vi ska få en stabil energiförsörjning
              för det svenska näringslivet.
            </seg>
          </u>
          <note type="speaker" n="262f416d">
            Anf. 32 KENT PERSSON (V) replik:
          </note>
          <u who="Q6043221" xml:id="i-0010a9a30e6f96df-8" n="80b34b12">
            <seg n="34d6eb72">
              Herr talman! Frågan är: Till vilket pris, och är vi beredda att
              betala det priset?
            </seg>
            <seg n="3e33ecce">
              Vi talar om en utveckling som ligger 50–60 år fram i tiden. Om
              vi går tillbaka 50–60 år i tiden, hur såg det ut i Sverige och
              världen då? Hur kommer det att se ut 50–60 år fram i tiden? Vi
              har inte en susning. Vi kan se hur det ser ut i dag, hur instabilt
              det är runt om i världen. Vi kan också se hur mycket som försvinner
              av det radioaktiva kärnavfallsmaterialet. Det finns, som jag tog
              upp i mitt anförande, rapporterat i databasen. Där har det också
              funnits och finns inrapporterat stöld och förlust av uran och
              plutonium. Det är 16 fall under den här perioden – 16 fall där
              man inte har en susning om vart det har tagit vägen. Den utvecklingen
              är Kristdemokraterna beredda att bejaka och fortsätta.
            </seg>
            <seg n="3960ab87">
              Det finns en risk man inte kan bortse från. Att människan är
              ofullkomlig är jag den första att medge, och det är just det som
              är det stora problemet – vi kan inte bygga ett så säkert samhälle
              att vi kan garantera säkerhet till 100 procent. Den mänskliga
              faktorn spelar oss ständigt spratt och lurar oss ständigt att
              göra nya och felaktiga investeringar.
            </seg>
            <seg n="b7d46995">
              Vi har förutsättningar i Sverige att bygga ett hållbart samhälle
              med 100 procent förnybar energi, där energieffektiviseringar är
              det i särklass viktigaste. Det här handlar givetvis om omtanke
              om människor och natur. Det ställer vi mot jakten i det här konsumtionskapitalistiska
              samhället där girigheten tillåts råda. Det är skillnad på politiken.
            </seg>
          </u>
          <note type="speaker" n="655a3d1a">
            Anf. 33 ANDREAS CARLSON (KD) replik:
          </note>
          <u who="Q5602835" xml:id="i-0ef4f8637421472a-2" n="c9a08d1b">
            <seg n="56a044e4">
              Herr talman! Till vilket pris, frågar Kent Persson mig. Som mina
              kolleger som företräder Alliansen har varit inne på är det marknaden
              som styr. Blir det för dyrt kommer det inte att byggas, och då
              är det kanske inte ett så stort problem som Kent Persson vill
              göra gällande.
            </seg>
            <seg n="1b05c805">
              Jag tror att det kommer att hittas lösningar på detta i framtiden.
              Min tes är nämligen att energieffektiviseringar kanske inte är
              beskedet till de svenska företag som vill expandera, satsa och
              möjliggöra för fler människor att komma i arbete. Energieffektiviseringarna
              i sig kommer inte att vara det som håller i gång de maskiner som
              kräver en hög nivå av energi i Jönköpings län, som jag kommer
              ifrån. Det gäller inte minst i Gnosjöregionen där vi har många
              tillverkningsföretag.
            </seg>
            <seg n="e3e489fd">
              Energieffektivisering är jätteviktigt. Satsningar på förnybar
              energi är viktigt. Därför satsar regeringen på vattenkraft, men
              kärnkraft är basen för att vi ska kunna ha en stabil och säker
              energiproduktion.
            </seg>
            <seg n="d76e0544">
              Därefter måste man tillägga att det Kent Persson och jag är överens
              om är att människan är ofullkomlig. Jag ser inte att konsekvensen
              av det faktum att människan är ofullkomlig är att vi helt och
              hållet struntar i att säkra energiförsörjningen för konsumenterna
              och industrin i Sverige.
            </seg>
            <seg n="207329b4">
              Därför finns det desto större anledning att rigga ett system
              där säkerheten är hög som bara den och där man inte förlitar sig
              på en eller två människor så att den mänskliga faktorn kan påverka.
              Vi ska ha ett bra, säkert och stabilt system för säkerheten för
              att vi ska kunna säkra energiförsörjningen för de svenska konsumenterna
              och den svenska tillverkningsindustrin, som är en förutsättning
              för att fler ska kunna komma i arbete.
            </seg>
          </u>
          <note type="speaker" n="fc3ef89f">
            Anf. 34 Statsrådet ANNA-KARIN HATT (C):
          </note>
          <u who="Q3562306" xml:id="i-0ef4f8637421472a-3" n="7f644896">
            <seg n="83dd8391">
              Herr talman! De senaste 40 åren har vi i Sverige gjort en imponerande
              hållbarhetsresa, och den resan fortsätter nu med oförminskad kraft.
            </seg>
            <seg n="33acc846">
              Sedan 1970 har vi lyckats minska Sveriges oljeberoende från 80
              procent till dagens 32. Då var vi ett av de allra mest fossilberoende
              länderna i hela OECD. I dag har vi högst andel förnybart i hela
              EU.
            </seg>
            <seg n="ccf3ad94">
              Den hållbara resan har också varit bra för vår ekonomi. Från
              1990 har vi lyckats minska våra växthusgasutsläpp med 20 procent
              samtidigt som vår ekonomi har vuxit med nästan 60 procent. Vi
              har visat, i praktiken, att hållbarhet och tillväxt kan gå hand
              i hand.
            </seg>
            <seg n="3fd6825e">
              Den hållbara resan imponerar också på vår omvärld. Det är en
              resa som är så stark att den under hösten har fått både USA:s
              president Barack Obama och Turkiets premiärminister att komma
              till Sverige för att titta närmare på smart miljöteknik och på
              smarta svenska energilösningar.
            </seg>
            <seg n="90d2a3a0">
              Vi ska fortsätta den hållbara resan, och vi ska fortsätta att
              vara ett internationellt föredöme. För att vara det behövs långsiktighet,
              förutsägbarhet och politisk vilja.
            </seg>
            <seg n="5c48707e">
              Under debatten har var och en som lyssnat själv kunnat höra att
              det, när det gäller långsiktighet i energipolitiken, finns en
              bred energiöverenskommelse och en samlad alliansregering som har
              en tydlig och långsiktig energipolitik och att det finns ett antal
              alltmer splittrade oppositionspartier.
            </seg>
            <seg n="e3790436">
              Sällan har vi sett en så spretig opposition som nu i energipolitiken.
              För just nu verkar det som om oppositionen varken kan komma överens
              mellan de politiska partierna eller inom sina egna partier.
            </seg>
            <seg n="b4e773c4">
              Mitt i den oppositionen står Socialdemokraterna som – samtidigt
              som det förnybara växer så det knakar och energiinvesteringarna
              i Sverige når all time high – försöker visa statsmannamässighet
              och ledarskap genom att samma dag som Barack Obama kommer till
              Sverige skriva debattartiklar och prata ned Sverige genom att
              hävda att Sverige minsann inte är så bra som USA:s president tror.
            </seg>
            <seg n="d505727e">
              Men tack och lov är det varken den inställningen eller den splittrade
              oppositionen som bär ansvar för svensk energipolitik. För mot
              en alltmer splittrad opposition står en samlad alliansregering
              med en samlad energipolitik som ger långsiktighet och tydliga
              spelregler för de svenska energimarknaderna, en allians som gång
              på gång visar att den kan leverera kraftfull energipolitik, en
              allians som inte bara kan slå fast tydliga visioner utan också
              omsätter dem i riktiga resultat i verkligheten, en allians som
              satt Sverige på kartan som en internationell förebild som kommer
              att fortsätta att ligga i internationell framkant.
            </seg>
            <seg n="6795a074">
              Den energiöverenskommelse som ligger till grund för alliansregeringens
              energipolitik är unik i sin bredd. Den täcker alla energislag,
              den pekar ut tydliga mål och den ger med sina styrmedel en väldigt
              tydlig riktning. Den tydligheten och den långsiktigheten ger tydliga
              resultat.
            </seg>
            <seg n="bdbee988">
              Bara förra året investerades 35 miljarder kronor i energibranschen
              i Sverige. Nästa år räknar energibranschen med att energiinvesteringarna
              kommer att öka till den nya rekordnivån 40 miljarder kronor, vilket
              betyder att energiinvesteringarna i Sverige står för 40 procent
              av alla industriinvesteringar som görs i vårt land just nu.
            </seg>
            <seg n="f63825a9">
              Tack vare det producerade vi 2012 mer el i Sverige än vad vi
              någonsin har gjort samtidigt som elpriset låg på en historiskt
              låg nivå. Det sker tack vare våra tydliga och framåtsyftande mål
              och våra stabila styrmedel och spelregler.
            </seg>
            <seg n="75bcb53d">
              Samtidigt gör vi via Svenska kraftnät rekordinvesteringar i våra
              elnät. Under den första halvan av 2000-talet, när Socialdemokraterna
              bar regeringsmakten, investerade den regeringen via Svenska kraftnät
              omkring en halv miljard kronor om året i stamnätet.
            </seg>
            <seg n="c5b569fe">
              Sedan vi i Alliansen tillträdde 2006 har vi kraftfullt ökat investeringsnivån
              i stamnätet. 2012 investerade vi mer än 3 miljarder i att bygga
              ut stamnätet, och de kommande fem åren kommer vi att satsa omkring
              5 miljarder kronor varje år på att göra det. Det är tio gånger
              mer än den nivå som den socialdemokratiska regeringen valde. Så
              tar Alliansen ansvar för Sverige, och så stärker vi vår svenska
              konkurrenskraft.
            </seg>
            <seg n="30714e00">
              Samtidigt växer produktionen av hållbar energi. Tack vare våra
              smarta och kostnadseffektiva gröna elcertifikat får vi i Sverige
              just nu mycket ny förnybar el för pengarna. Sedan alliansregeringen
              tillträdde 2006 har elen från vindkraften sjufaldigats, och elen
              från biobränslena har ökat med hela 50 procent. För precis som
              andra investeringar mår den förnybara elproduktionen bra av våra
              långsiktiga villkor.
            </seg>
            <seg n="922ac0d7">
              Alliansens gemensamma energipolitiska färdriktning ligger fast.
              Vi fortsätter att varje dag förbättra Sveriges konkurrenskraft,
              att stärka vår försörjningstrygghet och att minska vårt lands
              utsläpp av koldioxid. Grunden är den breda och långsiktiga energiöverenskommelsen.
              Och utifrån den adderar vi i årets budget flera viktiga reformer
              som tar oss ännu längre framåt.
            </seg>
            <seg n="33a2d4d1">
              Nu bildar vi en ny grön investeringsfond som ska förse nystartade
              och växande energi- och miljöteknikföretag med statligt riskkapital.
              Med sina 700 miljoner ska den nya gröna investeringsfonden se
              till att fler små miljöteknikföretag får chans och möjlighet att
              växa.
            </seg>
            <seg n="c1afa4f1">
              Vi väljer att fortsätta den framgångsrika satsningen på den kommunala
              energi- och klimatrådgivningen. Till och med 2017 avsätter vi
              560 miljoner kronor för att alla medborgare, företag och organisationer
              ska kunna få objektiva klimatsmarta råd oavsett i vilken kommun
              man råkar bo.
            </seg>
            <seg n="96d3c251">
              Vi förbättrar villkoren för småskalig förnybar elproduktion genom
              sänkt skatt på egenproducerad förnybar el. Tack vare den reformen
              blir det mer lönsamt att ta saken i egna händer och bli sin egen
              solels- eller vindkraftsproducent.
            </seg>
            <seg n="7a5b4cc8">
              Vi rättar också till den konkurrenssnedvridning som funnits och
              som drabbat fjärrvärmen genom att sänka skatten på den el värmeföretagen
              använder för att producera värme till industrin. De pengar fjärrvärmeföretagen
              kan spara på det gör nämligen mycket större nytta om de används
              till nya investeringar i förnybar energi och till ännu smartare
              värme- och kylteknik.
            </seg>
            <seg n="5ab44168">
              Herr talman! En av de största klimatutmaningarna för Sverige
              och för världen är att minska utsläppen från våra transporter.
              Just därför har alliansregeringen slagit fast prioriteringen att
              Sverige ska ha en fossiloberoende fordonsflotta till år 2030.
              Ska vi lyckas med det behöver vi få ut fler miljöanpassade bilar,
              bussar och lastbilar på våra vägar, och vi behöver öka användningen
              av förnybara bränslen och förnybar el i våra vägtransporter. Därför
              lägger vi i höstens budget ytterligare tre nya satsningar i form
              av ett nytt miljöbilspaket på riksdagens bord.
            </seg>
            <seg n="a20a7c76">
              För det första: Det ska löna sig att köpa en miljöbil. Just därför
              förlänger vi de förmånliga tjänstebilsvillkoren för de mest miljöanpassade
              bilarna – elbilarna, gasbilarna och laddhybriderna – med tre år,
              till och med 2016. Den som står inför att välja förmånsbil ska
              veta att det lönar sig att välja en miljöbil.
            </seg>
            <seg n="06d3c404">
              För det andra: Det ska inte bara löna sig att köpa en miljöbil;
              det ska också löna sig att tanka den med förnybart bränsle. Därför
              ger vi i budgeten besked om att de höginblandade och rena biobränslena
              som E85 och biogas ska vara skattebefriade även framöver. De höginblandade,
              rena biobränslena ska ha bra och långsiktigt goda villkor.
            </seg>
            <seg n="d57e836b">
              För det tredje: Den som inte kan byta bil just nu, utan måste
              ha kvar sin bensin- eller dieselbil ett tag till, ska också kunna
              köra lite grönare. Därför ökar vi nu inblandningen av biobränslen
              i all bensin och diesel som tankas i Sverige. Med mer förnybart
              bränsle i varje liter bensin och diesel kan vi snabbt minska Sveriges
              samlade koldioxidutsläpp med 270 000 ton per år.
            </seg>
            <seg n="1c56dd8e">
              Herr talman! Rekordinvesteringar på energimarknaderna, rekordhöga
              satsningar av regeringen på energiforskningen, en snabb utveckling
              av det förnybara och fortsatt omställning av transportsektorn
              – allt detta är resultat av Alliansens energiöverenskommelse och
              av våra stabila spelregler för energimarknaderna.
            </seg>
            <seg n="106d23b2">
              Varje dag ser vi hur vår samlade politik klarar av att leverera
              de resultat som den splittrade oppositionen saknar. Och varje
              dag ser vi hur Alliansens politik bygger vidare på ett Sverige
              med lägre koldioxidutsläpp, mer förnybart, ökad försörjningstrygghet
              och stärkt konkurrenskraft. Så, herr talman, fortsätter vi i Alliansen
              att ta ansvar för Sverige.
            </seg>
          </u>
          <note n="af5a9a21">
            I detta anförande instämde Anders Ahlgren och Helena Lindahl
            (båda C) samt Johan Johansson, Olof Lavesson, Cecilie Tenfjord-Toftby
            och Boriana Åberg (alla M).
          </note>
          <note type="speaker" n="0f6a7fef">
            Anf. 35 KENT PERSSON (V) replik:
          </note>
          <u who="Q6043221" xml:id="i-0010a9a30e6f96df-9" n="80b34b12">
            <seg n="777538f2">
              Herr talman! Tack, statsrådet! En alltmer splittrad opposition
              upprepades inte bara en gång, två gånger eller tre gånger. Jag
              kan försäkra Anna-Karin Hatt att Miljöpartiets, Socialdemokraternas
              och Vänsterpartiets överenskommelse när det gäller energipolitik
              fortfarande står fast. Men vi är tre olika politiska partier och
              för givetvis fram det vi tycker bör poängteras i en debatt.
            </seg>
            <seg n="6b175eac">
              På samma sätt gör ni här. Ni har en regeringspolitik. Men det
              jag har hört i kammaren i dag är en splittrad allians med väldigt
              olika uppfattningar när det gäller till exempel kärnkraften.
            </seg>
            <seg n="eedd2a86">
              Anna-Karin Hatt säger att regeringen står för en samlad energipolitik
              som är ett internationellt föredöme, tydlig och långsiktig med
              minskade koldioxidutsläpp. Då funderar jag lite grann på det som
              har hänt när det gäller kraftvärmen.
            </seg>
            <seg n="fc02adfc">
              Koldioxidskatten på kraftvärme sänktes ju den 1 januari och kommer
              att sänkas ett steg till. Nu har SCB i sin senaste rapport visat
              att kol och utsläpp av CO2 från kraftvärmeverken har ökat med
              nästan 50 procent under det senaste året.
            </seg>
            <seg n="9024f709">
              Min fråga är: Är detta en utveckling som är bra och som regeringen
              tycker är korrekt utifrån vad statsrådet sade om vikten av att
              minska CO2-utsläppen?
            </seg>
          </u>
          <note type="speaker" n="5ffa9ac7">
            Anf. 36 Statsrådet ANNA-KARIN HATT (C) replik:
          </note>
          <u who="Q3562306" xml:id="i-0ef4f8637421472a-4" n="7f644896">
            <seg n="6da06fa8">
              Herr talman! Det finns en bärande princip som är god att hålla
              sig till, och den är att vi inte ska jobba med dubbla styrmedel.
              Det ska vi inte göra på något politiskt område.
            </seg>
            <seg n="473c3dfa">
              Vi ska inte göra det i energipolitiken. Just av det skälet har
              vi sett till att vi framöver inte heller har dubbla styrmedel
              för kraftvärmen.
            </seg>
            <seg n="a36d7729">
              Det i sig ligger inte bakom det faktum att det har skett en viss
              ökning av kol i kraftvärmen, utan det beror på att produktionen
              av kraftvärme, både av elen av och själva värmen, har ökat väldigt
              mycket jämfört med året innan.
            </seg>
            <seg n="c50a506e">
              Det som har ökat allra mest är dock användningen av biobränslen
              i kraftvärmen, och det är precis så det ska se ut.
            </seg>
            <seg n="7482ad15">
              Nu berättar Kent Persson att det tydligen finns en gemensam energiöverenskommelse
              mellan Socialdemokraterna, Vänsterpartiet och Miljöpartiet. Om
              det är sant är det en kraftfull nyhet.
            </seg>
            <seg n="fc527301">
              Är det sant skulle jag gärna vilja veta vad den överenskommelsen
              innehåller. Innehåller den Vänsterpartiets syn, där vi ska höja
              väldigt många skatter, eller Miljöpartiets syn, där – jag har
              räknat efter – vartannat energipolitiskt förslag är en skattehöjning?
              Vad innehåller den för besked om kärnkraften och målen för förnybart
              och energieffektivisering?
            </seg>
            <seg n="925087ec">
              Var finns den gemensamma energiöverenskommelse mellan Socialdemokraterna,
              Vänsterpartiet och Miljöpartiet som Kent Persson pratar om?
            </seg>
          </u>
          <note type="speaker" n="9043ec0f">
            Anf. 37 KENT PERSSON (V) replik:
          </note>
          <u who="Q6043221" xml:id="i-0010a9a30e6f96df-10" n="80b34b12">
            <seg n="6a9122fa">
              Herr talman! Någon ledamot har pratat om selektivt minne här
              tidigare. Det kan väl ändå inte ha undgått Anna-Karin Hatt att
              det finns en överenskommelse mellan våra partier sedan lång tid
              tillbaka?
            </seg>
            <seg n="39470352">
              När det gäller kärnkraften har vi sagt att den ska fasas ut i
              den takt vi kan få in förnybar energi och garantera konkurrenskraftiga
              priser.
            </seg>
            <seg n="b2ab4968">
              Sedan har vi en överenskommelse om certifikatsystemen och utvecklingen
              av de andra delarna också. Det är i och för sig inget konstigt.
            </seg>
            <seg n="3f2e07f3">
              Men frågan jag ställde när det gäller kraftvärmen och den utveckling
              vi ser där var: Är det här en utveckling som är bra? Vi ser att
              CO2-utsläppen ökar i och med att vi har slopat koldioxidskatten
              på kraftvärme. Är det en bra utveckling? Det var det min fråga
              var, inte om vi ska ha dubbla beskattningar eller inte.
            </seg>
          </u>
          <note type="speaker" n="8c356552">
            Anf. 38 Statsrådet ANNA-KARIN HATT (C) replik:
          </note>
          <u who="Q3562306" xml:id="i-0ef4f8637421472a-5" n="7f644896">
            <seg n="af88e5dd">
              Herr talman! Om det är så att oppositionen har en gemensam överenskommelse
              om energipolitiken är det en kraftfull nyhet för alla utanför
              den här kammaren. Då tror jag att det finns mer än en journalist
              som gärna skulle ta del av den överenskommelsen för att kunna
              jämföra punkt för punkt.
            </seg>
            <seg n="c500007b">
              Hur ser oppositionens samlade syn ut när det gäller det förnybara
              och energieffektivisering? Hur ser oppositionens samlade ståndpunkt
              ut när det gäller koldioxidutsläpp, regleringen av och kraven
              på kärnkraften och så vidare?
            </seg>
            <seg n="1830ed0e">
              Är det så att det finns en sådan överenskommelse ser jag fram
              emot att ta del av den. Jag ser också fram emot den dag när oppositionen
              gemensamt kommer att presentera den för väljarna och svenska journalister.
              Då finns det nämligen en möjlighet för väljarna att ta ställning
              till reella alternativ.
            </seg>
            <seg n="58fdda7b">
              I dagsläget finns det bara ett presenterat, konkret alternativ,
              och det är Alliansens energipolitik. Den är bred, täcker alla
              energislag och ger väldigt långsiktiga villkor.
            </seg>
            <seg n="0853e677">
              Det är tack vare den vi nu ser rekordinvesteringar i ny energiproduktion
              – investeringar som leder till att vi i dagsläget har en trygg
              energisituation i Sverige.
            </seg>
            <seg n="96766f26">
              Vi har en högre elproduktion än vi någonsin har haft, samtidigt
              som elpriserna är konkurrenskraftiga och förra året låg på en
              historiskt låg nivå. Det är bra för svensk industri, det är bra
              för svenska konsumenter och det är bra för Sverige eftersom Alliansens
              energipolitik leder till att vi fortsätter ställa om till ett
              hållbart samhälle.
            </seg>
          </u>
          <note type="speaker" n="6d73aa6c">
            Anf. 39 ANN-KRISTINE JOHANSSON (S) replik:
          </note>
          <u who="ann-kristine_johansson_62b732" xml:id="i-e45cb57c03800106-5" n="6a970838">
            <seg n="02833479">
              Herr talman! Nu har vi lyssnat på de fyra partierna i regeringskretsen,
              Alliansen. De säger att oppositionen är splittrad. Jag kan bara
              konstatera att det är de på den borgerliga sidan också.
            </seg>
            <seg n="54b8bfd1">
              Centerpartiet vill egentligen inte ha någon kärnkraft framöver.
              Ni har ju ett stämmobeslut om att den inte ska finnas. Folkpartiet
              vill bygga mycket mer kärnkraft framöver, och Kristdemokraterna
              likaså. Jag tror att också Moderaterna vill det.
            </seg>
            <seg n="eedd0bfd">
              Sedan säger statsrådet att det är bred långsiktighet i överenskommelsen.
              Vi har ett val 2014. Vad händer om det blir en ny regering? Då
              gäller ju inte er överenskommelse. Hur långsiktig och stabil är
              då den? Detta är humor! Överenskommelsen är ju inte blocköverskridande.
            </seg>
            <seg n="807b906a">
              Industrin, energibranschens företrädare och andra efterfrågar
              blocköverskridande lösningar för just långsiktiga, stabila spelregler.
              Om behovet av detta är jag och statsrådet överens. Det behövs
              långsiktiga, stabila spelregler för industrin och för investeringar
              framöver.
            </seg>
            <seg n="622eb5c6">
              I början av 2000-talet, sade statsrådet, gav den socialdemokratiska
              regeringen inte Svenska kraftnät tillräckligt mycket pengar och
              uppdrag för att genomföra satsningar i stamnätet. Men vi hade
              ju en överenskommelse, så kanske Centerpartiet också har ett litet
              ansvar för att inte ha drivit på tillräckligt i den överenskommelsen.
            </seg>
            <seg n="de548f82">
              Elcertifikaten kom 2003, under vår överenskommelse. Min fråga
              är: Vad händer med kontrollstationen 2015 när det gäller elcertifikatssystemet?
            </seg>
          </u>
          <note type="speaker" n="db241c96">
            Anf. 40 Statsrådet ANNA-KARIN HATT (C) replik:
          </note>
          <u who="Q3562306" xml:id="i-0ef4f8637421472a-6" n="7f644896">
            <seg n="6697f8ec">
              Herr talman! Mot den stabila och långsiktiga energipolitik som
              Alliansen gemensamt står för står en splittrad opposition och,
              förefaller det, också en splittrad socialdemokrati. Jag har i
              debatt efter debatt hört Socialdemokraterna säga att ni vill ha
              blocköverskridande samtal och enighet om energipolitiken, men
              precis som på många andra politikområden möts man av en öronbedövande
              tystnad när man ställer frågan vad det är i sak som Socialdemokraterna
              tycker och vill med svensk energipolitik. Men kanske kan Ann-Kristine
              Johansson skingra dimman här i dag.
            </seg>
            <seg n="6677f849">
              Om olyckan skulle vara framme och det blir ett regeringsskifte,
              vad kommer Socialdemokraterna då att göra? Kommer ni att riva
              upp den energiöverenskommelse och de goda, stabila villkor som
              finns för alla energislag i dag och som har lett till rekordinvesteringar
              i ny energiproduktion, till en bättre elförsörjning än någonsin
              och till att Sverige är bäst på förnybart i hela EU? Eller skulle
              Socialdemokraterna låta Miljöpartiet och Vänsterpartiet diktera
              villkoren för energipolitiken i en eventuell framtida socialdemokratisk
              regering?
            </seg>
            <seg n="c6197803">
              Jag hoppas att Ann-Kristine Johansson i den här debatten kan
              ge svar på tal om vad Socialdemokraterna i sak vill föra samtal
              om. Att sätta sig med ett tomt papper och kasta ut energiöverenskommelsen
              genom bakdörren skulle leda till att investeringstakten på svensk
              energimarknad avstannade, vilket skulle drabba svensk industri
              och svenska konsumenter, som är beroende av att vi fortsätter
              att hålla en väldigt hög takt i omställningen till ett hållbart
              och försörjningstryggt energisystem.
            </seg>
          </u>
          <note type="speaker" n="d4f018bc">
            Anf. 41 ANN-KRISTINE JOHANSSON (S) replik:
          </note>
          <u who="ann-kristine_johansson_62b732" xml:id="i-e45cb57c03800106-6" n="6a970838">
            <seg n="a497e7b4">
              Herr talman! Det var väldigt intressant, och det är visst mycket
              humor i detta. Vilken energiöverenskommelse talar ministern om
              när det gäller vad som sker efter valet? Det är ju i Alliansen
              som ni har en överenskommelse. Vi är ju inte med i den. Vi skulle
              dock vilja ha en blocköverskridande överenskommelse för att kunna
              ha stabilitet över valet.
            </seg>
            <seg n="54d6cb75">
              När det gäller socialdemokratisk energipolitik hoppas jag att
              statsrådet lyssnade på mitt anförande. Där beskrev jag Socialdemokraternas
              ståndpunkter i energipolitiken. Vi vill ha långsiktiga spelregler.
              Vi vill ha ökad satsning på förnybart, och inte minst vill vi
              ha energieffektivisering.
            </seg>
            <seg n="29441b94">
              Statsrådet sade inte ett enda dugg om energieffektivisering,
              som ju egentligen är det glömda bränslet. Där finns det mycket
              att göra. Vi vill gärna vara med och diskutera det framöver när
              regeringen nu jobbar vidare med energieffektiviseringsdirektivet.
            </seg>
            <seg n="bef3a9e7">
              Jag har i mitt anförande försökt beskriva hur socialdemokratin
              ser på energipolitiken. Om vi sitter i regeringsställning efter
              valet 2014 kommer vi att bjuda in er till samtal om en långsiktig
              energipolitik. Vi kommer att bilda en energikommission där vi
              tillsammans kan sätta oss ned och ta fram hur framtidens hållbara
              energipolitik och energisystem ska se ut. Jag hoppas att statsrådet
              lyssnade på mitt anförande, där jag beskrev vad Socialdemokraterna
              står för.
            </seg>
            <seg n="9dd90a86">
              Elcertifikaten och kontrollstationen skulle jag vilja höra lite
              mer om i statsrådets slutreplik, och egentligen också om energieffektiviseringsarbetet
              som kommer under våren. Till slut vill jag också berömma statsrådet:
              Det var roligt att du var med i den här debatten. Jag uppskattar
              att du tog dig tid till det.
            </seg>
          </u>
          <note type="speaker" n="91f1baf0">
            Anf. 42 Statsrådet ANNA-KARIN HATT (C) replik:
          </note>
          <u who="Q3562306" xml:id="i-0ef4f8637421472a-7" n="7f644896">
            <seg n="9008510b">
              Herr talman! Vi förbereder nu kontrollstationen för elcertifikatssystemet
              – vilket vi för övrigt gör tillsammans med Norge eftersom vi nu
              har världens första gemensamma, gränsöverskridande marknad, för
              att stödja utbyggnaden av förnybar elproduktion – och kontrollstationen
              för hela energipolitiken. Detta kommer att genomföras 2015. Då
              får vi också möjlighet att mäta hur långt vi har kommit i förhållande
              till 2020 och om vi behöver göra några justeringar av styrmedlen
              för att nå de mål som vi har satt upp.
            </seg>
            <seg n="41ec851c">
              Om Alliansen vinner regeringsmakten för tredje gången, vilket
              vi är fast inriktade på att göra, kommer den nuvarande energiöverenskommelsen
              att fortsätta gälla. Alliansen har en gemensam överenskommelse.
              Det är detta som är skillnaden mellan Alliansen och oppositionen.
              Visst är det fyra partier i Alliansen som alla har lite olika
              åsikter i energifrågorna, men skillnaden mellan oss och er är
              att vi har satt oss ned och kommit överens. Vi har tittat på energibehovet
              och kommit överens om hur en gemensam energipolitik ska se ut.
              Vi har beslutat om den och regerar på den.
            </seg>
            <seg n="51743ff1">
              Vi gav Socialdemokraterna och hela oppositionen chansen 2009
              att sluta upp bakom energiöverenskommelsen. Den gången valde Socialdemokraterna
              och resten av oppositionen att ställa sig vid sidan av. Det var
              synd. Om Socialdemokraterna hade varit mogna att ta ställning
              för energiöverenskommelsen, vilket vad jag kan bedöma borde ligga
              också i Socialdemokraternas intresse, hade det varit bra för Sverige
              och för svensk industri.
            </seg>
            <seg n="af13d6ec">
              Nu vet jag dock inte riktigt hur jag ska tolka Ann-Kristine Johansson.
              Hon säger att hon är för mer förnybart och för ökade satsningar
              på energieffektivisering. Båda de delarna finns i energiöverenskommelsen.
              Då blir ändå Socialdemokraterna svaret skyldiga: Vad är det som
              gör att Socialdemokraterna i dag inte kan ställa sig bakom inriktningen
              på Alliansens energiöverenskommelse och på befintlig energipolitik?
            </seg>
          </u>
          <note type="speaker" n="94cd3fbc">
            Anf. 43 HELENA LEANDER (MP) replik:
          </note>
          <u who="Q4961406" xml:id="i-144dfc2bdd1946b4-1" n="fffd80fa">
            <seg n="11d5862c">
              Herr talman! Tack, statsrådet, för redogörelsen för en resa som
              Sverige har gjort från 1970-talet och framåt, där det har skett
              mycket stora framsteg. Någonstans på vägen utmynnade det hela
              i att vi ska tacka alliansregeringen – det var lite oklart om
              du menade att det var för allt som hänt sedan 70-talet eller möjligen
              det som hänt på slutet. Det får väl vara osagt.
            </seg>
            <seg n="b6ba1079">
              Jag hade tänkt fråga ungefär samma sak som Kent Persson, om vi
              bara stillatigande ska se på att kolanvändningen ökar i Sverige
              och acceptera det som en konsekvens av regeringens politik eller
              om det kan finnas anledning att förändra politiken för att minska
              användningen i framför allt kraftvärmeverk. Jag misstänker dock
              att jag inte skulle få mer svar än vad Kent Persson fick, så jag
              tänker i stället tala om bilar och bränslen.
            </seg>
            <seg n="8f144c59">
              Vi fick några besked från energiministern om de förändringar
              som görs för miljöbilar, eller kanske snarare icke-förändringar.
              Man tar alltså inte bort nedsättningar och skattefriheter som
              redan finns, utan de får ligga kvar. Men det finns också några
              nyheter, till exempel kvotplikten. Man behåller också skattefriheten
              för höginblandade energidrivmedel som är förnybara, men man tar
              inte med till exempel HVO:er, hydrerade vegetabiliska oljor, som
              också kan vara förnybara och nog så goda. Det är en fråga som
              det skulle vara intressant att dyka djupare i.
            </seg>
            <seg n="dcfc21bc">
              Det är också lite bekymmersamt att man tar bort kravet på att
              etanolen ska vara odenaturerad, vilket i praktiken innebär lägre
              krav på klimatprestanda. Som kravet är utformat i dag – och nu
              blir det jättetekniskt – innebär det i praktiken att svensk etanol
              har en klimatprestanda på i snitt 62 procent medan EU:s krav bara
              är 35 procent i dagsläget. Om man då tar bort det svenska kravet
              får vi alltså in etanol med sämre klimatprestanda. Kan det finnas
              anledning att ha någon form av övergångsregler i väntan på att
              EU:s högre krav på klimatprestanda träder i kraft 2017 så att
              vi slipper en övergångsperiod då klimatprestandan på biodrivmedel
              rent av minskar?
            </seg>
          </u>
          <note type="speaker" n="f0f7c047">
            Anf. 44 Statsrådet ANNA-KARIN HATT (C) replik:
          </note>
          <u who="Q3562306" xml:id="i-32c26f0316da0e30-0" n="7f644896" next="i-c15277283c028217-0">
            <seg n="d4bca415">
              Herr talman! Vi ställer höga krav på hållbarhet på de biobränslen
              som används i transportsektorn. Det gör vi tillsammans med resten
              av EU, och vi diskuterar just nu i EU-systemet hur de regelverken
              ska kunna skärpas framöver. Det är grunden för den syn som vi
              har. Biobränslen är bra, för de minskar koldioxidutsläppen. Men
              vi ska se till att de är hållbart producerade, och det ser EU:s
              hållbarhetskriterier till.
            </seg>
            <seg n="c2b8985b">
              Omställningen av transportsektorn är en av de viktigaste uppgifter
              som vi har framöver. Jag ser fram emot att om bara några veckor
              ta emot förslagen från utredningen om en fossiloberoende fordonsflotta
              och att vi därefter i den här kammaren och ute i samhället ska
              kunna diskutera vilka av förslagen vi gemensamt vill gå vidare
              med för att se till att ställa om till en fossiloberoende fordonsflotta
              till 2030.
            </seg>
            <seg n="a43f14f3">
              Att Miljöpartiet vill vara ambitiöst när det gäller energipolitik
              kan det inte råda någon tvekan om. Det händer då och då att jag
              håller med om en del åsikter som Miljöpartiet för fram. Problemet
              med Miljöpartiet är inte främst Miljöpartiets idéer, utan problemet
              är att Miljöpartiet väldigt sällan lyckas omsätta idéerna till
              verklighet.
            </seg>
            <seg n="99561d7c">
              Jag skulle vilja ta utvecklingen när det gäller den förnybara
              elen som ett tydligt exempel. Visst, i dag säger Miljöpartiet
              att man stöder de gröna elcertifikaten. Men sanningen är att Miljöpartiet
              inte vid ett enda tillfälle när vi i den här kammaren har fattat
              beslut om de gröna elcertifikaten har valt att medverka i de besluten.
            </seg>
          </u>
          <note n="8fd2c3fa">
            År 2003 var det Centerpartiet, Socialdemokraterna och Vänsterpartiet
            som införde dem. År 2006 var det Centerpartiet, Socialdemokraterna
            och Vänsterpartiet som förlängde dem. År 2010 var det alliansregeringen
            som höjde ambitionerna, och 2011 var det vi som öppnade dem för
            den gröna elcertifikatsmarknaden.
          </note>
          <u who="Q3562306" xml:id="i-c15277283c028217-0" n="7f644896" prev="i-32c26f0316da0e30-0">
            <seg n="ddf5dae8">
              Problemet med Miljöpartiet är inte att Miljöpartiet vill väl
              när det gäller miljö och energi. Problemet är att Miljöpartiet
              väljer att ställa sig vid sidan av när vi ska fatta beslut som
              leder till konkret handling här i Sveriges riksdag.
            </seg>
          </u>
          <note type="speaker" n="fb7a2267">
            Anf. 45 HELENA LEANDER (MP) replik:
          </note>
          <u who="Q4961406" xml:id="i-144dfc2bdd1946b4-2" n="fffd80fa">
            <seg n="58851576">
              Herr talman! Frågar du mig skulle jag säga att problemet med
              Miljöpartiet är att vi inte sitter i regeringen. Det är mycket
              lättare att genomdriva sina förslag om man sitter i regeringen.
              Sitter man i opposition kan man lägga fram en massa bra förslag
              om ännu högre ambitioner i elcertifikatssystemen, om hur man skulle
              kunna gå vidare med nettodebitering på ett sätt som efterfrågas
              av aktörerna i stället för den halvmesyr som regeringen lägger
              fram, om olika sätt att stödja utbyggnaden av förnybar energi
              och om energieffektivisering. Men vi sitter inte i regeringen.
              Därför har vi haft svårt att driva igenom förslagen, av förståeliga
              skäl.
            </seg>
            <seg n="3cbb7ba0">
              Anna-Karin Hatt sitter inte bara i regeringen. Hon är också energiminister.
              Då har man ett lite tyngre ansvar att göra bra saker. Energiministern
              gör absolut en del bra saker – det vill jag inte förneka – men
              också en del som är mindre bra. Och ibland kan det vara så att
              Centerpartiet vill väl, men sedan har man Anders Borg från Moderaterna
              som sitter och bromsar.
            </seg>
            <seg n="160199e1">
              Om vi återgår till det här med bilar kan jag tala om idén med
              bonus–malus. Det handlar alltså om att man inte bara ska stödja
              den som har råd att köpa en elbil, vilket trots allt är en ganska
              liten andel av befolkningen. Man ska då ha ett system som gör
              att alla som står i begrepp att köpa en ny bil får en push att
              köpa en lite bättre bil. Man har helt enkelt en skala, beroende
              på bilens utsläpp. Och det lönar sig alltid att köpa en lite snålare
              och lite renare bil.
            </seg>
            <seg n="a624f40b">
              Jag vet att Centerpartiet också tycker att det är en bra idé,
              men man har hittills inte lyckats få med sig övriga i Alliansen
              på det. Jag vet inte om Centerpartiet tycker att det är en bra
              idé att man nu släpper fram biodrivmedel med sämre klimatprestanda
              och att man inte har samma skattefrihet för hydrerade vegetabiliska
              oljor när det gäller de höginblandade biodrivmedlen.
            </seg>
            <seg n="22b17e54">
              Jag har en hel del punkter där jag önskar att Centerpartiet skulle
              kunna komma lite längre. Centerpartiet sitter faktiskt i regering.
              Då kommer också ett ansvar att leverera.
            </seg>
          </u>
          <note type="speaker" n="f996db54">
            Anf. 46 Statsrådet ANNA-KARIN HATT (C) replik:
          </note>
          <u who="Q3562306" xml:id="i-0ef4f8637421472a-8" n="7f644896">
            <seg n="60182a42">
              Herr talman! Nu försöker Helena Leander gömma sig och förklarar
              att skälet till att Miljöpartiet i den här kammaren inte har deltagit
              i besluten är att man inte sitter i regeringen. Jag kan upplysningsvis
              säga att det inte finns något hinder. Oavsett om man sitter i
              regering eller i opposition kan man faktiskt medverka och vara
              aktiv i de beslut som tas.
            </seg>
            <seg n="5ee5f520">
              Faktum är att Centerpartiet är det enda parti i den här riksdagen
              som oavsett om vi har suttit i regering eller opposition har varit
              med om varje viktigt energipolitiskt beslut de senaste årtiondena.
              Vi ser nämligen att energipolitiken är blodomloppet i Sverige
              och i svensk ekonomi.
            </seg>
            <seg n="81a57218">
              Vi i Alliansen har slutit en historisk energiöverenskommelse
              där vi tillsammans ser till att satsa ordentligt på omställningen
              till ett hållbart energisystem. Det innebär till exempel att vi
              från och med i år satsar 1,3 miljarder på energiforskning, vilket
              växer till rekordnivån 1,4 miljarder om året från 2016.
            </seg>
            <seg n="0533ad46">
              Nu går vi vidare och inför ett skatteavdrag för egenproducerad
              el för att få nettodebiteringen på plats. Vi har genomfört ett
              väldigt uppskattat program för energieffektivisering i industrin,
              och vi ser nu hur den förnybara energin växer så det knakar och
              hur vi producerar mer el än någonsin i det här landet.
            </seg>
            <seg n="eb0602ef">
              Apropå bilar låter det i Miljöpartiets värld, och när man läser
              era förslag, som om all förändring ska ske över en natt. Det är
              också därför som Miljöpartiet föreslår en koldioxidskattehöjning,
              så att priset på bensin skulle öka med 70 öre per liter över en
              natt. En sådan höjning skulle inte vara särskilt bra för miljön.
              Och den skulle framför allt slå på dem som behöver bilen allra
              mest, barnfamiljer och människor som är bosatta utan tillgång
              till kollektivtrafik. Så kan man inte bete sig. Människor måste
              få en chans att hänga med i omställningen.
            </seg>
            <seg n="92a8b297">
              Vi ska, när vi ställer om till en fossiloberoende fordonsflotta,
              se till att jaga utsläppen. Men vi ska inte jaga de människor
              som är beroende av bilen för att leva, arbeta och studera i hela
              landet.
            </seg>
          </u>
          <note type="speaker" n="1f850cdf">
            Anf. 47 INGEMAR NILSSON (S):
          </note>
          <u who="Q6010550" xml:id="i-ed0888d79ae2dbc9-0" n="747a9066">
            <seg n="77fc1f00">
              Herr talman! Vi debatterar alltså näringsutskottets betänkande
              NU3 om energi, om någon mot förmodan skulle ha missat det. Låt
              mig inledningsvis passa på att yrka bifall till reservationerna
              1, 5 och 11.
            </seg>
            <seg n="a23f0ed1">
              När energifrågorna och kanske i synnerhet frågor som rör el debatteras
              och diskuteras i riksdagen, men också ute i samhället i övrigt
              i olika sammanhang, handlar det nästan alltid om antingen hur
              elen ska produceras eller vilket pris den har eller borde ha,
              med eller utan skatter. Jag tycker att dagens debatt understryker
              att just fokuseringen på hur den ska produceras är ganska tydlig.
            </seg>
            <seg n="f2e9c7c5">
              Välkända debattfrågor handlar om hur den ska produceras, om det
              ska vara kärnkraft eller inte, vattenkraftens förutsättningar
              och framtida roll samt förutsättningarna för utbyggnaden av förnybar
              elproduktion, som vindkraft och solel.
            </seg>
            <seg n="d8a34ae0">
              Ibland, lite beroende på var diskussionen förs, kan frågorna
              handla om huruvida vi har en avreglerad elmarknad i Sverige eller
              inte och om de stora aktörerna på elmarknaden och energimarknaden
              sköter sig eller inte.
            </seg>
            <seg n="0f630181">
              Debatten handlar alltså i allt väsentligt om produktionen av
              och handeln med el. Mer sällan diskuterar och debatterar vi det
              som, så att säga, ligger där emellan, elnäten. Ändå är just elnäten
              en grundläggande förutsättning för att elen, oavsett hur den produceras,
              ska kunna levereras av ett elhandelsbolag till slutkunden – ett
              företag, en offentlig aktör eller privatpersoner. Därför tänkte
              jag, här och nu, ägna ett par minuter åt att prata lite grann
              om nätfrågorna och deras betydelse för energipolitiken i Sverige
              och deras roll i det här betänkandet.
            </seg>
            <seg n="bfd463d7">
              Elnäten i Sverige består av olika delar. De består av stamnätet,
              regionnäten och lokalnäten. Alla tre är lika väsentliga och lika
              viktiga. I betänkandet behandlas några frågor som handlar om stamnätet.
              Den totala utvecklingen inom nätområdet får vi anledning att återkomma
              till i betänkanden och i de debatter som kommer att äga rum i
              riksdagen under våren.
            </seg>
            <seg n="5832792f">
              Herr talman! Stamnätet är fundamentalt när det gäller att klara
              överföringen av el från olika produktionsplatser över landet till
              respektive underliggande regionnät. I det sammanhanget är överföringskapaciteten
              från norr till söder inom landet central. I norr produceras merparten
              av vattenkraften i landet. I nuläget sker också den kvantitativt
              största utbyggnaden av vindkraften i den norra delen av landet.
            </seg>
            <seg n="9817af0a">
              Bristen på överföringskapacitet leder till det som kallas för
              flaskhalsar, som var en av orsakerna till att vi införde de så
              kallade elområdena i Sverige. Sedan 2011 är Sverige som bekant
              indelat i fyra elområden.
            </seg>
            <seg n="b64ec64a">
              De prisskillnader som uppkommer – de är av varierande storlek,
              ska understrykas – mellan elområdena beror i huvudsak på bristande
              eller, snarare, otillräcklig överföringskapacitet. Mest påtagligt
              blir det för dem som befinner sig i elområde 4, nämligen längst
              ned i södra delen av Sverige.
            </seg>
            <seg n="c8b4e416">
              Med en kombination av bristande överföringskapacitet och en obalans
              mellan produktion och konsumtion i det området får kunderna i
              elområde 4 därför ett högre elpris än resten av landet. Så är
              det inte hela tiden men ofta nog för att påverka inte minst företagen
              i regionen.
            </seg>
            <seg n="fe04ca60">
              Kritiken mot införandet av elområdena har varit omfattande. Från
              oss socialdemokrater har inte minst sättet som införandet av elområdena
              genomfördes på kritiserats, bland annat med en KU-anmälan. Kritiken
              tar naturligtvis sin utgångspunkt i det faktum att skillnaden
              i elpris leder till att konkurrensförutsättningarna mellan företagen
              i Sverige snedvrids jämfört med tidigare. På samma sätt leder
              till det till orättvisa mellan privatkonsumenter i olika delar
              av landet.
            </seg>
            <seg n="935ff2e4">
              Den enskilt viktigaste insatsen för att motverka effekterna av
              elområdenas införande är därför att eliminera de flaskhalsar som
              finns, i första hand genom ökad överföringskapacitet och genom
              att satsa på utbyggd produktionskapacitet i den delen av landet.
            </seg>
            <seg n="4352edfe">
              Utbyggnaden av stamnätet och därmed också ökad överföringskapacitet
              kräver, som också har nämnts tidigare, kraftfulla investeringar
              under en lång rad år framöver. Nu byggs Sydvästlänken, och det
              är bra – men det kommer att krävas mer. Anslagen i Svenska kraftnäts
              perspektivplan 2025 är bra, men det behöver göras mer för att
              klara de utmaningar vi står inför. Av den anledningen anser vi
              socialdemokrater – vilket vi understryker i betänkandet – att
              Svenska kraftnäts investeringsram behöver ses över.
            </seg>
            <seg n="d6245f84">
              Ansvaret för det svenska stamnätet ligger hos Affärsverket svenska
              kraftnät. Därmed blir också Svenska kraftnät en kritisk framgångsfaktor
              när det gäller utvecklingsfrågorna för framtidens elnät i Sverige.
              Då handlar det inte enbart om investeringar i överföringskapaciteter
              i det befintliga nätet, utan det handlar också om att vara en
              aktör för utveckling. Vi vill att Svenska kraftnät ska driva på
              utvecklingen, till exempel med hjälp av innovationsupphandling
              och genom att vara en aktiv part för att utveckla ny teknik på
              elnätsområdet.
            </seg>
            <seg n="518ff3ae">
              Framtidens elnät handlar i mångt och mycket om nya förutsättningar.
              Många pratar om smarta elnät. Om det finns en gemensam definition
              av det begreppet – jag tycker att det är tveksamt – passa på att
              ställa frågan till alla som pratar om smarta nät: Vad är din definition
              av ett framtida smart elnät? Men att framtiden kommer att kräva
              en större flexibilitet i nätet till följd av en ökad variation
              i såväl produktion som konsumtion av el torde vara ställt utom
              allt tvivel. Att mer av såväl produktion som distribution i framtiden
              kommer att ske lokalt är spännande och utmanande.
            </seg>
            <seg n="2a37f8e2">
              Herr talman! Svenska kraftnät har en nyckelroll när det gäller
              förutsättningarna för anslutningen av ny produktion, främst vindkraft,
              såväl landbaserad som havsbaserad, till nätet. Inte minst när
              det gäller havsbaserad vindkraft behöver utvecklingen gå framåt.
              Här är Svenska kraftnät regeringens främsta och viktigaste instrument.
              Då är det viktigt – helt avgörande – att regeringen formulerar
              ett uppdrag som ger Svenska kraftnät förutsättningarna att bidra
              till ökad produktion av förnybar el i Sverige till minst den nivå
              som riksdagen har lagt fast. Vi socialdemokrater har dessutom
              en högre ambition än regeringen när det gäller andelen förnybar
              elproduktion. Inte minst därför har Svenska kraftnät en central
              roll för oss i vår energipolitik.
            </seg>
            <seg n="5da40c91">
              Än en gång, herr talman, yrkar jag bifall till reservationerna
              1, 5 och 11.
            </seg>
          </u>
          <note type="speaker" n="3fb778e3">
            Anf. 48 JOHAN JOHANSSON (M):
          </note>
          <u who="Q15713809" xml:id="i-3eb195cb39b416c3-0" n="0386f994">
            <seg n="c17420ce">
              Herr talman! Vad händer om elpriset ändras? Hur påverkar det
              jobb, boende och ekonomi för familjen? Det enkla svaret är att
              företag och familjer får det tuffare när priserna går upp och
              lite lättare när priserna går ned. Det tror jag att de flesta
              av er kan hålla med om.
            </seg>
            <seg n="06c1ca72">
              Sverige är ett fantastiskt land. Bland annat finns statistik
              för det mesta. SCB:s statistik för slutanvändning efter region,
              förbrukarkategori och bränsletyp ger mycket information. I mitt
              hemlän, Norrbotten, använde industrin 3,1 terawattimmar 2009,
              vilket var ca 7 procent av industrins elanvändning i landet.
            </seg>
            <seg n="2c36dc90">
              Låt oss titta vidare på frågan. Industrin i Norrbotten har ett
              förädlingsvärde på drygt 6 miljarder. Företagens totala kostnader
              var ca 40 miljarder, och industrin hade 14 000 anställda.
            </seg>
            <seg n="2d1722fc">
              Nu undrar nog några vart jag är på väg med denna utläggning.
              Jag vill göra en enkel uträkning. Det är lätt att få fram ett
              svar. Konsekvensen av en prisförändring med dessa utgångsvärden
              blir att 1 öres ökning av elpriset per kilowatt innebär för industrin
              i Norrbotten ökade kostnader med 31,2 miljoner. Det är 0,5 procent
              av industrins förädlingsvärde eller 2 300 kronor per anställd.
            </seg>
            <seg n="74b99664">
              En prishöjning med 1 öre motsvarar kostnaderna för 52 anställda,
              om man utgår från att varje anställd i industrin kostar 600 000
              kronor per år. En prishöjning om 20 öre skulle motsvara 1 040
              jobb bara i Norrbotten.
            </seg>
            <seg n="b9cefaf7">
              En ökning av elpriserna sker naturligtvis genom en dynamisk process
              där industrin successivt kanske kan anpassa sig till de förändrade
              förutsättningarna. Stora elanvändare agerar direkt på spotmarknaden.
              De påverkas direkt av ökade elpriser. Det som också spelar en
              roll i sammanhanget är företagens förmåga att vältra över kostnaderna
              på slutkunden. Det kanske man kan göra på en hemmamarknad, men
              jobbar man på en exportmarknad är det bra mycket svårare.
            </seg>
            <seg n="8233661d">
              Om elpriserna är på väg uppåt är det också en tydlig signal som
              har betydelse för investeringsviljan i företag. Det blir helt
              enkelt svårare att räkna hem en investering. Jag besökte Kappa
              Kraftliner i Piteå för tre veckor sedan. De säger att deras konkurrensförhållanden
              är ungefär likadana som för Kappas fabriker i Österrike och Tyskland.
              Var hamnar en investering framöver om elpriserna går upp?
            </seg>
            <seg n="b8807639">
              Herr talman! Vi går nu mot juletider. Vad är då lämpligare att
              tala om än effektbalansen? Kanske denna jul blir som julen 2010,
              då vinterns högsta elförbrukning inträffade två dagar före julafton
              mellan kl. 17 och 18. Under denna timma uppgick förbrukningen
              till 26 700 megawatt.
            </seg>
            <seg n="06b3487b">
              Det var kallt i hela riket, julskinkorna griljerades, dammsugaren,
              tvättmaskinen och julstöket var i full gång. Huvuddelen av elförsörjningen
              vid den tidpunkten, 87 procent, tillgodosågs genom inhemsk produktion,
              medan resterande del, 13 procent, var import från Danmark, Finland,
              Norge och Tyskland. Vid tillfället fanns 2 163 megawatt vindkraft
              installerad. Sedan dessa har det hänt mycket på vindkraftsområdet.
              Men vid just det tillfället var produktionen bara 330 megawatt,
              alltså ungefär 15 procent av installerad kapacitet.
            </seg>
            <seg n="51b5e46c">
              Produktionen i värmeverken var på 3 380 megawatt. Oljeanvändningen
              vid värmeverken var förhållandevis hög eftersom det behövdes extra
              energi i fjärrvärmenäten. En stor mängd miljöförstörande reservkraft
              användes också vid det tillfället.
            </seg>
            <seg n="37b5486a">
              Vindkraften är ett välkommet inslag i vår energimix. Den har
              byggts ut mycket, och den ska byggas ut mer. Det är mycket glädjande
              att den ökar. Just den här dagen, före julafton, blåste det väldigt
              lite. Om det inte blåser måste man kompensera med annat kraftslag
              eller import.
            </seg>
            <seg n="1ec40021">
              Ökade volymer av vindkraft innebär också ett ökat behov av att
              transportera kraft. Det finns stora geografiska variationer i
              vindhastigheten. Om det är lite vind i öster kanske det blåser
              mer i väster, det vill säga kraften måste överföras från var produktionen
              sker. Med hjälp av elcertifikatssystemet investeras och byggs
              mycket ny elproduktion. Vid en långsam efterfrågeutveckling kan
              utbyggnaden leda till ett kraftöverskott som vid lönsamhet kan
              exporteras till kontinenten, förutsatt att det finns överföringskapacitet.
            </seg>
            <seg n="99c8876a">
              Det här exemplet som jag har tagit upp visar att Sverige har
              behov av en viss överproduktionskapacitet. Den behövs för att
              vi ska få stabila priser och även för att vi inte ska få kapacitetsbrist
              vid toppar. Exemplet visar också på vikten av överföringskapacitet
              inom landet och även i norra Europa.
            </seg>
            <seg n="a2a3cf89">
              Herr talman! Jag har nu visat hur konsekvenserna för industri
              och hushåll vid tämligen modesta prishöjningar slår. Jag har även
              pekat på vikten av effektbalans och behovet av god överföringskapacitet.
              Propositionen visar med stor tydlighet att just dessa frågor tas
              på största allvar och är prioriterade hos regeringen. Statsrådet
              Hatts anförande underströk detta mycket väl.
            </seg>
            <seg n="15fad053">
              Tyvärr kan jag konstatera att det största oppositionspartiet,
              Socialdemokraterna, inte riktigt delar denna syn. De kanske gör
              det i retoriken, men inte i praktiken. De velar internt om kärnkraftens
              vara. Den partner som de helst vill samarbeta med vid en eventuell
              regeringsbildning, Miljöpartiet, har till och med gått ut och
              sagt att de vill avveckla minst två reaktorer under kommande mandatperiod.
            </seg>
            <seg n="bd337505">
              Jag kan inte se detta på annat sätt än att Socialdemokraternas
              och Miljöpartiets energipolitik inte verkar leda till annat än
              sämre konkurrenskraft, färre jobb och ett ökat beroende av smutsig
              energi och därmed sämre klimat. Är det vettigt?
            </seg>
            <seg n="b66c7b29">
              Herr talman! Vad händer om Socialdemokraterna med Miljöpartiet
              i regeringsställning lägger ned till exempel Forsmark 1 och Forsmark
              2? Dessa två reaktorer har en installerad effekt på 2 268 megawatt,
              och årsproduktionen beräknas till 17,2 terawattimmar. Om vi nu
              byter ut Forsmark 1 och Forsmark 2 mot vindkraftverk, som i och
              för sig vore det bästa sättet att byta ut dem, hur många vindkraftverk
              blir det då?
            </seg>
            <seg n="6e8e0820">
              Jag lutar mig nu mot Elforsks beräkningar som visar att i fallet
              Forsmark 1 och Forsmark 2 krävs det antingen 1 768 stora vindkraftssnurror
              eller 6 048 små snurror eller naturligtvis en kombination av små
              och stora.
            </seg>
            <seg n="448fbf5c">
              Avvecklingen av gammal kärnkraft innebär en stor påverkan på
              elmarknaden i form av ökad produktion i befintlig kraftproduktion
              som ofta är fossil, ny kraftproduktion, ökad import av el och
              ökade elpriser för konsumenterna och även för handelssystemet
              för utsläppsrätter. Kunskapen om detta är väl utbredd i Sverige.
              Erfarenheterna från Barsebäck visar att effekterna var omfattande.
            </seg>
            <seg n="29db2f5a">
              Ett sådant beslut att lägga ned två reaktorer under kommande
              mandatperiod påverkar inte bara Sverige utan hela Europa. Det
              förväntas leda till ökade elpriser.
            </seg>
            <seg n="dc84923f">
              Det som också händer är att det får stora effekter på kraftbalansen
              och effektbehovet i systemet. Det svenska elsystemet har i dag
              en marginal på ca 1 400 megawatt under en så kallad tioårsvinter
              då efterfrågan på el är som störst. Om man lägger ned Forsmarks
              reaktorer innebär det att drygt 2 300 megawatt tas bort från systemet.
              Det finns alltså stor risk att vi får effektbrister i systemet,
              framför allt då det är torrt i våra vattenmagasin.
            </seg>
            <seg n="55c50776">
              Vidare har Forsmarksverket betydelse vid överföring av el från
              Norrland till södra Sverige. Stamnätet skulle inte fungera alls
              i många län i östra Sverige, däribland Helsingfors, om Forsmarksverket
              skulle läggas ned. Denna uppgift har tagits fram av Svenska kraftnät.
            </seg>
            <seg n="8b92105d">
              Vi ser alltså att det skulle finnas risk för energibrist, effektivitetsbrist,
              öveföringsproblematik och ökade nätkostnader. Vi är egentligen
              inne på det som Ingemar Nilsson tog upp i sitt anförande då han
              talade om vad som hände i prisområde 4. Exemplet Barsebäck förskräcker,
              då Socialdemokraterna med stöd av andra partier lade ned anläggningen
              innan nätet och överföringskapaciteten var utbyggda.
            </seg>
          </u>
          <note n="074f8dfd">
            I detta anförande instämde Cecilie Tenfjord-Toftby och Boriana
            Åberg (båda M).
          </note>
          <note type="speaker" n="81558e77">
            Anf. 49 CARINA ADOLFSSON ELGESTAM (S):
          </note>
          <u who="Q3375840" xml:id="i-02c82b1eebbfe988-0" n="5ec39d15">
            <seg n="a608a2aa">
              Herr talman! Jag begärde ordet av en alldeles speciell orsak.
              Jag tycker att Johan Johansson i inledningen av sitt anförande
              på ett alldeles utmärkt sätt beskrev vad en höjning med 1 öre
              av elpriset betyder för industrin i Norrbotten.
            </seg>
            <seg n="ceef3d80">
              Då kan jag som bor i Småland inte låta bli att mycket snabbt
              föra över detta till våra fyra olika elprisområden. I vardagen
              betyder det för dem som driver företag i elprisområde 4 och får
              en höjning med 1 öre av elpriset att de kommer i exakt den situation
              som Johan Johansson gav exempel på utifrån ett Norrbottenperspektiv.
              Jag tackar särskilt för denna uträkning.
            </seg>
            <seg n="75ea0055">
              När det gäller antalet jobb – 52 anställda – gäller detta i södra
              Sverige också. Alla företag i södra Sverige, särskilt de elintensiva,
              lever i precis denna situation varje dag. Och de är ute på en
              konkurrensutsatt global marknad.
            </seg>
            <seg n="5dbecbfc">
              Herr talman! Mot bakgrund av Johan Johanssons sifferexercis här,
              då han så tydligt visade på problematiken när det gäller en höjning
              med 1 öre av elpriset, hoppas jag att vi här från Sveriges riksdag
              i bred majoritet kan komma överens om att det måste bli någon
              ordning vad gäller prisskillnaden på elen för alla våra svenska
              företag, och särskilt för industrin, så att vi klarar konkurrensen
              på den globala marknaden.
            </seg>
          </u>
          <note type="speaker" n="a50da36e">
            Anf. 50 JOHAN JOHANSSON (M) replik:
          </note>
          <u who="Q15713809" xml:id="i-3eb195cb39b416c3-1" n="0386f994">
            <seg n="de214b8b">
              Herr talman! Konsekvenserna blir stora, kanske inte av en ettöring
              men framför allt om det blir en tioöring eller kanske till och
              med mer än så.
            </seg>
            <seg n="202b02cf">
              Exemplet Barsebäck handlade om att Socialdemokraterna går fel
              väg. De lade ned kärnkraftverket innan man hade fixat till överföringskapacitet.
              Det är alltså ett problem som är skapat av Socialdemokraterna.
            </seg>
            <seg n="6ab85dec">
              Jag har en fråga: Tänker ni göra om samma misstag när ni kanske
              går in i en ny regering tillsammans med Miljöpartiet och Vänsterpartiet?
              Båda dessa partier förordar att kärnkraften ska avvecklas. Miljöpartiet
              förordar att minst två reaktorer ska avvecklas under kommande
              mandatperiod. Vi kommer alltså att få en ny sådan situation redan
              före 2018. Är det lämpligt?
            </seg>
            <seg n="53116f9c">
              Jag blir lite fundersam när jag hör det som jag nästan tolkar
              som en vädjan till Alliansen. Ni säger: Vi vill inte samarbeta
              med våra kamrater på den rödgröna sidan. Kan inte ni komma och
              hjälpa oss med energiöverenskommelsen? Vi vill vara med er.
            </seg>
            <seg n="a90459b2">
              Säger ni egentligen inte att ni vill ansluta er till oss?
            </seg>
          </u>
          <note type="speaker" n="e95712cc">
            Anf. 51 CARINA ADOLFSSON ELGESTAM (S) replik:
          </note>
          <u who="Q3375840" xml:id="i-02c82b1eebbfe988-1" n="5ec39d15">
            <seg n="847e691b">
              Herr talman! Med anledning av att Johan Johansson begär replik
              försöker han måla en bild av någonting som inte är riktigt sant.
            </seg>
            <seg n="cdf1f74e">
              Det är väl Moderaterna och alliansregeringen som styr Sverige?
              Det är väl ni som har kommit överens med EU och kommissionen om
              att Sverige ska vara indelat i fyra olika prisområden? Detta i
              sin tur skapar olika priser för oss konsumenter och för företagen
              vid olika tider av året. Detta i sin tur gör att de svenska företagen
              inte har samma förutsättningar när det gäller konkurrensen därför
              att elpriset spelar roll, särskilt för de företag och de industrier
              som är elintensiva. För ett företag kan en höjning av elpriset
              med 1 öre innebära 100 000 kronor om året. Om det går upp med
              4–5 öre, vilket det har gjort, betyder det mycket. Det finns också
              uträkningar i snitt mellan elprisområde 1, alltså Norrbotten där
              Johan Johansson bor, och elprisområde 4, södra Sverige där jag
              själv bor. Det är klart att det då blir en gigantisk skillnad
              när det gäller möjligheterna att konkurrera med andra företag.
            </seg>
            <seg n="48535ad3">
              Det är väl detta som alliansregeringen under den tid som den
              haft ansvar för detta har gått med på, och det är det som det
              handlar om. De andra delarna handlar om historia.
            </seg>
            <seg n="91c56abe">
              Till svenska folket kan man säga att utifrån den energiöverenskommelse
              som vi i oppositionen har sedan 2009, då alliansregeringen stängde
              dörren, kommer vi att kunna komma överens och jobba långsiktigt
              inför framtiden.
            </seg>
          </u>
          <note type="speaker" n="434666b9">
            Anf. 52 JOHAN JOHANSSON (M) replik:
          </note>
          <u who="Q15713809" xml:id="i-3eb195cb39b416c3-2" n="0386f994">
            <seg n="feb685f8">
              Herr talman! Nu blev det märkligt. Det hänvisades till oppositionens
              energiöverenskommelse ännu en gång och att man ska komma överens.
            </seg>
            <seg n="332a7c79">
              Två partier säger att de ska avveckla kärnkraften. Ett partis
              partiledare har till och med sagt att man inte kommer att sätta
              sig i en regering som är för kärnkraften.
            </seg>
            <seg n="774e56f6">
              Carina Adolfsson Elgestam säger nu tydligt att Socialdemokraterna
              ger vika för Vänsterpartiets och Miljöpartiets krav. Kärnkraften
              kommer att avvecklas, kanske redan med start under kommande mandatperiod.
            </seg>
          </u>
          <note type="speaker" n="ea7bdfd6">
            Anf. 53 CARINA ADOLFSSON ELGESTAM (S) replik:
          </note>
          <u who="Q3375840" xml:id="i-02c82b1eebbfe988-2" n="5ec39d15">
            <seg n="49832f90">
              Herr talman! Jag kan nu säga till alla företagare runt om i Sverige,
              särskilt till dem som konkurrerar i elprisområde 4, att Alliansen
              och Moderaterna inte har tillstymmelse till svar när det gäller
              den konkreta fråga jag ställde om elprisområden i debatten.
            </seg>
            <seg n="629a0ffd">
              Jag valde att gå upp och berömma uträkningen och den betydelse
              1 öre har för jobben, det vill säga det Johan Johansson sade i
              sitt anförande. Men Johan Johansson talar bara om kärnkraft och
              svarar inte på frågan.
            </seg>
            <seg n="33abf091">
              Vilket elpris industrin har betyder mycket för jobben och tillväxten,
              precis som Johan Johansson sade i sitt anförande. Men när det
              blir en konkret fråga – detta vill företag runt om i hela landet
              veta – finns inget svar över huvud taget.
            </seg>
            <seg n="f7f3ebf6">
              I anförandet var det alltså bara retorik. I verkligheten vill
              man tyvärr inte göra något åt elprisområdena så att våra svenska
              företag ska få möjlighet att konkurrera med lika villkor på en
              global marknad. Jag kan bara beklaga det.
            </seg>
          </u>
          <note n="008c56cf">
            Överläggningen var härmed avslutad.
          </note>
          <note n="e7c6d6c0">
            9 § Migration
          </note>
          <note type="speaker" n="4de4127f">
            Anf. 54 EVA-LENA JANSSON (S):
          </note>
          <u who="eva-lena_jansson_c13ca9" xml:id="i-d1e1dafad2b27b0c-0" n="091caaf6">
            <seg n="c9b70fca">
              Herr talman! Vi ska nu debattera socialförsäkringsutskottets
              betänkande Utgiftsområde 8 Migration . Socialdemokraterna har
              flera reservationer i detta betänkande, men för tids vinnande
              yrkar jag bifall till reservationerna 8, 9 och 13.
            </seg>
            <seg n="09547de8">
              Vi socialdemokrater värnar den reglerade invandringen men också
              rätten att ansöka om asyl som är en grundläggande mänsklig rättighet.
              Den utgår från människors behov av skydd och deras fruktan för
              förföljelse.
            </seg>
            <seg n="33321a19">
              Varje person som ansöker om asyl i Sverige ska få en individuell
              och rättssäker prövning samt beslut inom rimlig tid. Sverige har
              länge ansetts som ett föredöme både när det gäller att ge människor
              skydd och att vara påverkande för stabilisering och demokratisering
              av regioner i världen. Den traditionen vill vi bibehålla och värna.
            </seg>
            <seg n="9fbd7a5c">
              Vi vill bejaka den globala migrationen liksom uppmuntra den cirkulära
              migrationen. Vi vill också verka för en politik som motverkar
              kriminella inslag liksom den förföljelse som utgör skäl för att
              människor tvingas fly.
            </seg>
            <seg n="e32d0b0d">
              Sverige måste vara pådrivande för ett humanitärt asylsystem som
              ger skydd och skapar stabilitet i en alltmer globaliserad värld.
            </seg>
            <seg n="e6717d2b">
              Rätten att söka asyl är del av FN:s deklaration om mänskliga
              rättigheter och en grundpelare för svensk socialdemokrati. Det
              är som sagt en rättighet som utgår från de människor som har behov
              av skydd och som grundas i deras fruktan för förföljelse.
            </seg>
            <seg n="78dc4d83">
              Det är viktigt att EU:s medlemsländer tar ett solidariskt ansvar
              för flyktingmottagandet. I ett gemensamt asylsystem måste en hörnsten
              vara att asylsökande får en rättvis och rättssäker behandling
              oavsett vilket land de kommer från till EU. Det ska respektera
              mänskliga rättigheter och bygga på tillit mellan länderna. Vi
              måste ha ett solidariskt system där vi gemensamt delar på ansvaret
              för detta.
            </seg>
            <seg n="f1c204e9">
              Herr talman! Vi anser att barnperspektivet i asyl- och flyktingpolitiken
              måste stärkas, och praxis i ärenden som rör barn måste mildras.
              Barnets bästa ska vara vägledande vid alla beslut som rör barn
              – något som måste uppmärksammas av alla berörda myndigheter.
            </seg>
            <seg n="75e95a90">
              Vi har vid flera tillfällen påpekat att vi anser att begreppet
              synnerligen ömmande omständigheter i utlänningslagen har tolkats
              alltför restriktivt och har därför föreslagit att det ska ändras
              till särskilt ömmande skäl.
            </seg>
            <seg n="37f05231">
              Regeringen och Miljöpartiet utlovade innan sommaren en sådan
              förändring, men fortfarande har detta inte kommit till stånd.
              Det framhålls att det ska komma i april 2014. Kommer det ett förslag?
              Varför, Miljöpartiet och regeringen, ska det bara omfatta barn
              och inte vuxna?
            </seg>
            <seg n="66fdbab7">
              De satsningar som har gjorts för att utreda kvinnors asylskäl
              måste fortsätta, till exempel när det gäller möjligheter att få
              välja handläggare, tolkar och offentliga biträden. Det gäller
              också för att kunna hantera kvinnors och mäns olika skäl för att
              söka asyl och de skillnader som kan förekomma.
            </seg>
            <seg n="627cb799">
              Det är av stor vikt att Migrationsverket ges resurser för utbildning
              och kompetensutveckling för att kunna hantera kvinnors och mäns
              skäl för asyl liksom att personalen utbildas och kompetensutvecklas
              i att hantera barns och även hbt-personers speciella skäl vid
              asylansökan.
            </seg>
            <seg n="4dfac502">
              Kommer man från ett land där hbt-personer, alltså homosexuella,
              bisexuella och transpersoner, systematiskt förföljs och där det
              är kriminellt att vara homo- eller bisexuell och belagt med dödsstraff
              kan det vara svårt att omgående berätta om sina personliga skäl
              inför en myndighetsperson. Det är viktigt att Migrationsverkets
              personal är medveten om detta när man hanterar en ansökan.
            </seg>
            <seg n="b6c5c0ca">
              En stor andel av de asylsökande har utsatts för tortyr. Sverige
              har blivit fällt i Europadomstolen då man ansåg att en grundlig
              medicinsk utredning skulle ha gjorts men inte gjordes när tortyr
              åberopats av en sökande. Migrationsverkets medicinska utredningar
              vid misstanke om tortyr måste därför följa tydliga rutiner i enlighet
              med Europadomstolens domar när man möter asylpersoner som flytt
              till Sverige.
            </seg>
            <seg n="58192655">
              Herr talman! Det nuvarande upphandlingssystemet för tolkförmedlingar
              lämnar mycket övrigt att önska. Risken är att vi får en speciell
              situation. Upphandlingsförfarandet går ut över utbildade och kvalificerade
              tolkar eftersom dessa får avtalsenliga arvoden och oftast är dyrare.
            </seg>
            <seg n="f661016d">
              En forskningsrapport visar att tolkens roll och tolkningens betydelse
              är jätteviktig för rättssäkerheten. Enligt rapporten är dessutom
              otillfredsställande tolkservice både dyr och rättsosäker.
            </seg>
            <seg n="27e12716">
              Därför lägger vi fram förslag om att regeringen bör göra en översyn
              av såväl upphandlingsregler som kompetenskrav vid upphandling
              av tolktjänster. Hur ser majoriteten i utskottet på möjligheten
              att göra detta?
            </seg>
            <seg n="e1f93bd4">
              Herr talman! Flyktingmottagandet i Sverige behöver utvecklas
              med den självklara utgångspunkten att alla ska ges en reell chans
              till egen försörjning och bli en aktiv del i samhället. De stimulansåtgärder
              som hittills genomförts har inte nått önskade resultat.
            </seg>
            <seg n="0a0f1e44">
              När det gäller mottagandet vill många av landets kommuner ta
              och tar också stort ansvar för asylsökande.
            </seg>
            <seg n="66ecfc48">
              Under den tid asylsökandena väntar, och i den pressade sociala
              situation de befinner sig i, behöver Migrationsverket ta ett större
              ansvar för sökandes sociala situation på fritiden. Det är ett
              arbete som mycket väl kan samordnas och organiseras i samverkan
              med berörda kommuner och ideella organisationer.
            </seg>
            <seg n="c344b9f8">
              Det är bra att Migrationsverket arbetar för att få till stånd
              en nationell samordning, men det räcker inte. Det är lika viktigt
              att arbeta för att utveckla samverkan med kommunerna och det lokala
              civilsamhället på plats. Detta måste prioriteras om arbetet med
              flyktingmottagandet ska nå bred acceptans i ett läge då antalet
              asylsökande ökar.
            </seg>
            <seg n="8cc8eb31">
              I dag får vi tydliga signaler från många kommuner att Migrationsverket
              närmast verkar tondöva för vissa kommuners situation och det behov
              av tidig dialog och samverkan som krävs för att klara av ett bra
              mottagande. Det är inte acceptabelt, så Migrationsverkets arbete
              måste förändras.
            </seg>
            <seg n="306bed7b">
              Vi anser därför att Migrationsverket ska ges ett tydligare uppdrag
              från regeringen att stödja kommunerna i arbetet med att stärka
              mottagningsverksamheten och att man ser över förutsättningarna
              i samverkan med lokalsamhället.
            </seg>
            <seg n="66e7dd0b">
              Detta har vi påpekat i flera år, och trots det har vi den nuvarande
              situationen. Är de borgerliga partierna nöjda med hur det ser
              ut i dag? Svara gärna på det.
            </seg>
            <seg n="ed85cbf7">
              Frågan om ett solidariskt mottagande måste lyftas upp i alla
              Sveriges kommuner, och de ekonomiska villkoren för kommunerna
              måste vara långsiktiga och stabila.
            </seg>
            <seg n="54935192">
              I dag är flyktingmottagandet långt ifrån jämnt fördelat över
              landet. Ett antal kommuner tar ett stort ansvar för mottagandet
              medan andra har en avvisande hållning. När Södertälje har fått
              kommunanvisningar på 750 personer tar Danderyd emot 14. När Botkyrka
              tar emot 257 personer tar Täby emot 15. Siffrorna talar för sig
              själva.
            </seg>
            <seg n="5a0262dd">
              Det är regeringens ansvar att se till att alla landets kommuner
              solidariskt tar ansvar för flyktingmottagandet. Flyktingmottagandet
              handlar om att Sverige tar emot, och då är det också viktigt att
              Sveriges kommuner hjälps åt.
            </seg>
            <seg n="66cdb347">
              Herr talman! EBO, eget boende, ger rätten till asylsökande att
              själva välja var han eller hon vill bo under utredningstiden.
              Det har dock lett till att människor bor under oacceptabla förhållanden,
              där trångboddheten leder till att de boende till och med tvingas
              sova i skift. Vi får signaler från många större kommuner att det
              här är ett stort problem. Situationen för framför allt barn kan
              vara besvärande och svår.
            </seg>
            <seg n="e8273643">
              Vi anser därför att EBO-systemet bör avvecklas och ett nytt långsiktigt
              hållbart system skapas. Vi har föreslagit att regeringen ska tillsätta
              en utredning för att titta på nya boendemöjligheter för asylsökande
              i syfte att uppnå ett värdigt mottagande och en bra väg in i samhället.
              Hur ser regeringen egentligen på det förslaget? Jag skulle gärna
              vilja få en kommentar från migrationsministern om det är möjligt.
            </seg>
            <seg n="f3434ade">
              Herr talman! Frågan om de afghanska tolkarnas öde bör snart få
              en lösning. Vi anser därför att regeringen ska redogöra för riksdagen
              för de konkreta åtgärder som berörda myndigheter har vidtagit
              och som de planerar att vidta i syfte att garantera ett effektivt
              skydd för de lokalanställda tolkar som anlitas av Försvarsmakten
              innan de svenska trupperna drar sig tillbaka från Afghanistan.
              Vi menar också att regeringen måste ta fram förslag till lagändringar
              som krävs för att garantera ett effektivt skydd för den lokalanställda
              nyckelpersonal som anlitas av Försvarsmakten vid utlandsoperationer.
            </seg>
            <seg n="2f3eac4d">
              Vi tycker inte, som det står i betänkandet, att utskottet har
              fått en tydlig information om att frågan är löst. Det vore önskvärt
              att exempelvis Mikael Cederbratt kunde tydliggöra vad han och
              övriga moderater och övriga i den borgerliga gruppen har fått
              ta del av för information som inte vi har sett. Vi kan inte se
              att frågan är löst, och det tror jag är uppenbart för alla som
              har läst tidningar i dag.
            </seg>
          </u>
          <note n="78884ad3">
            Med det, herr talman, yrkar jag som sagt bifall till reservationerna
            8, 9 och 13.
          </note>
          <note type="speaker" n="85180524">
            Anf. 55 DAVID LÅNG (SD):
          </note>
          <note n="94562c1c">
            Herr talman! Jag vill börja med att yrka bifall till reservationerna
            1, 4 och 17.
          </note>
          <u who="Q5969249" xml:id="i-109de017c1f56866-0" n="6e353a23">
            <seg n="0464c8a6">
              Nu när vi debatterar betänkande SfU2, där vi behandlar utgiftsområde
              8 Migration, skulle jag gärna vilja tala om vilken samhällsutveckling
              jag vill se – ett samhälle med en nationell gemenskap, sammanhållning,
              solidaritet, där medborgarna känner framtidstro – i stället för
              att bara komma med invändningar mot den förda politiken.
            </seg>
            <seg n="1ac47009">
              När det gäller migrationspolitik brukar alla förespråkare för
              massinvandring och mångkultur hävda att Sverige inte skulle klara
              sig utan den förda migrationspolitiken. Vi skulle inte klara 40-talistgenerationens
              pensionering, vi skulle inte klara den offentliga sektorn och
              våra företag skulle tappa marknadsandelar. Men allt detta prat
              har bevisligen bara varit lögner. Svensk migrationspolitik har
              i decennier byggt på lögn, bedrägeri och mytbildning. Med anledning
              av detta kan vi som ifrågasätter den förda politiken inte bortse
              från att beröra just de ekonomiska konsekvenserna – inte för att
              det är det allra roligaste vi har att göra utan helt enkelt för
              att vi måste motbevisa alla de lögner som övriga partiers företrädare
              har hävt ur sig.
            </seg>
            <seg n="dbe707d6">
              Det är dess värre så att massinvandringen för med sig såväl kostnader
              som sociala problem för svenska medborgare. Bland annat har LO-förbundet
              Transports ordförande Lars Lindgren på ett förbundsråd den 19
              november i år konstaterat: Våra medlemmar är utsatta för massiv
              social dumpning. Inom åkerinäringen råder i princip fri arbetskraftsinvandring.
              Branschen har blivit ett eldorado för ekonomisk brottslighet.
              Mycket få utländska förare följer de regler som finns för exempelvis
              cabotage. Även inom Byggnads finns ett stort missnöje med den
              förda politiken, som leder till lönedumpning och ökad arbetslöshet
              bland svenskar.
            </seg>
            <seg n="a45facb1">
              Myten om att invandring ökar exporten har också kunnat punkteras.
              Sedan 1980 har ungefär 80 procent av all invandring till Sverige
              kommit från tio länder. Det är Jugoslavien, Irak, Iran, Somalia,
              Afghanistan, Syrien, Eritrea, Etiopien, Chile och Turkiet. Samtidigt
              uppgår den svenska exporten till de här tio länderna till endast
              2,1 procent, enligt Statistiska centralbyrån. Det motsvarar ganska
              exakt Finlands export till samma tio länder, trots att de har
              haft en avsevärt lägre invandring från dessa länder. Exporten
              från Sverige till de länderna har knappast ökat under de senaste
              30 åren. Ändå försöker det gamla etablissemanget – såväl de politiska
              partierna som gammelmedier – inbilla oss att Sveriges export skulle
              vara beroende av invandring.
            </seg>
            <seg n="5fc80db8">
              Att invandringen skulle rädda oss från den stora pensionsavgången
              är naturligtvis också rent nonsens. För det första kommer de sista
              40-talisterna att fylla 65 nästa år – de allra flesta har alltså
              redan gått i pension – samtidigt som vi har stor arbetslöshet
              i Sverige. För det andra tar det fruktansvärt lång tid innan nyanlända
              invandrare kommer i arbete. Mellan sju och nio år är mediantiden
              för en nyanländ att få jobb, inklusive arbetsmarknadspolitiska
              åtgärder. Det framgår också av Arbetsförmedlingens återrapportering
              Etablering av vissa nyanlända från november 2013 att de nyanlända
              som genomgått den tvååriga etableringsplan som skulle korta tiden
              i utanförskap resulterat i att bara 5 procent av dem har jobb
              utan stöd. Alla andra ingår i något slags arbetsmarknadspolitiskt
              program eller är öppet arbetslösa. Den här etableringsreformen
              får därmed betraktas som ytterligare ett totalt fiasko – att lägga
              till raden av tidigare fiaskon på området.
            </seg>
            <seg n="cf271d29">
              Och, herr talman, just i dag debatterar vi ett utgiftsområde
              i statsbudgeten, utgiftsområde 8 Migration. En annan felaktighet
              som de övriga partierna i riksdagen brukar hålla fast vid är att
              den enda kostnad för invandring som skattebetalarna behöver stå
              för är anslagen i statsbudgeten för utgiftsområdena 8 och 13,
              Migration och Integration. Men även det är felaktigt – det finns
              stora kostnader i invandrarnas nyttjande av välfärdstjänster,
              såväl statliga som kommunala.
            </seg>
            <seg n="4e08cec7">
              Vad gäller utgiftsområdet kan vi konstatera att där förekommer
              ett fruktansvärt slöseri. Dels har man på tjänstemannanivå på
              Migrationsverket beslutat att alla som kommer från Syrien ska
              beviljas permanent uppehållstillstånd – något som resulterat i
              en enorm ström av flyktingar därifrån. Dels resulterar bostadsbristen
              i att bostäder för asylboenden kostar fruktansvärt mycket. 45
              000 kronor för omkring 16 kvadratmeter fick vi veta att det kostade
              i den värmländska byn Glava. Det togs upp i Sveriges Televisions
              Uppdrag granskning i våras.
            </seg>
            <seg n="99317c8a">
              Med Sverigedemokraternas politik kommer asyltrycket att minska
              avsevärt. Det vet vi från exemplet Danmark, där man kraftigt skärpte
              sina regler efter valet 2001 och just den effekten då uppnåddes.
              Vår målsättning är att antalet asyl- och anhöriginvandrare ska
              minska med ca 90 procent för att vi därigenom ska närma oss de
              nivåer som gäller i vår omvärld. I betänkandet står att läsa att
              våra neddragningar skulle vara orealistiska. Det är i alla fall
              majoritetens syn på saken. Men våra beräkningar bygger på att
              ungefär 80 procent av anslagen bekostar själva asylprocessen,
              vilket i sin tur kommer att minska med 90 procent när vår politik
              får fullt genomslag. Vi inser dock att det inte kommer att låta
              sig göras redan under det första året, utan det fulla genomslaget
              nås först år 2015.
            </seg>
            <seg n="ea57dba6">
              Det finns också anledning att tro att det skriande behovet av
              asylboenden kommer att minska, vilket borde kunna leda till lägre
              kostnader för varje boende till den som kommer som nyanländ. En
              sådan minskning har vi dock inte räknat med, men det skulle kunna
              bli en bonuseffekt. Anslagen inom utgiftsområde 8 minskar vi med
              drygt 4 miljarder kronor för nästa år, vilket framgår av bilaga
              4 i betänkandet.
            </seg>
            <seg n="f9e4b9fe">
              Jag kan heller inte låta bli att nämna den motion som jag lämnat
              in, nu för tredje året i följd. Den går ut på att regeringen grundligt
              måste utreda hur mycket av skattebetalarnas pengar som går åt
              för att upprätthålla den förda asyl- och invandringspolitiken.
              Det handlar bland annat om att föra statistik över hur stort överutnyttjandet
              av välfärdssystemen är bland utomeuropeiska invandrare och att
              beräkna kostnaderna för detta. För tredje året i följd avslås
              motionen dock av samtliga övriga partier, den här gången med motiveringen
              att man anser att det saknas skäl att redovisa kostnaderna. Asylrätten
              bygger på internationella konventioner om mänskliga rättigheter
              och är inte en fråga om ekonomi.
            </seg>
            <seg n="92c3e532">
              Dess värre, herr talman, är allt till syvende och sist en fråga
              om ekonomi. Många andra länder har skrivit under samma internationella
              konventioner som Sverige, men i de länderna kan man föra en mer
              ansvarsfull migrationspolitik än i Sverige. Man kan dessutom beräkna
              vad politiken kostar. Svenskarna ska däremot acceptera att hållas
              i okunskap. Jag tycker ärligt talat att det är ynkligt.
            </seg>
            <seg n="5ed73255">
              Vad bör vi då göra med de pengar som vi kan spara på en mer ansvarsfull
              invandringspolitik? Ja, ett ganska aktuellt exempel är PISA-rapporten
              i fråga om den svenska skolan – det ser inte bra ut för den svenska
              skolan. Det behövs uppenbarligen en rejäl satsning. Det kanske
              är något som samtliga partier här i riksdagen bör prioritera.
            </seg>
          </u>
          <note type="speaker" n="ff95cbe7">
            Anf. 56 EVA-LENA JANSSON (S) replik:
          </note>
          <u who="eva-lena_jansson_c13ca9" xml:id="i-d1e1dafad2b27b0c-1" n="091caaf6">
            <seg n="0b14ad1e">
              Herr talman! Det tog ett tag innan David Lång kom in på det vi
              pratar om. Han pratade om ordning och reda på arbetsmarknaden,
              men det är en fråga för arbetsmarknadsutskottet att diskutera.
              Vi diskuterar nu migrationspolitiken.
            </seg>
            <seg n="146f9cc3">
              Det är tydligt att David Lång företräder ett rasistiskt och främlingsfientligt
              parti när man hör hans anförande, hur han delar upp människor
              i vi och de. Alla är tydligen inte heller svenskar, så det vore
              intressant att höra hur han definierar svenska människor.
            </seg>
            <seg n="56be4673">
              Jag har en fråga till David Lång med anledning av er budget på
              det här området. Vi har snart tagit emot 15 000 personer från
              Syrien. Syrien är ett land som mer eller mindre befinner sig i
              ett inbördeskrig. Det är sex och en halv miljoner människor i
              internflykt och nio miljoner människor på flykt totalt.
            </seg>
            <seg n="460865d9">
              En hel del av dem söker sig till Sverige och söker asyl. De ska
              få en rättssäker process när de kommer till Sverige, och i Sverige
              får de också permanent uppehållstillstånd om de har fått sin fråga
              utredd.
            </seg>
            <seg n="6e3727db">
              Då blir min fråga till David Lång: Anser David Lång att de inte
              ska få en rättssäker process när de kommer till Sverige? Anser
              David Lång att de inte ska få möjlighet att bosätta sig här i
              Sverige, när de kommer hit?
            </seg>
            <seg n="71dde874">
              David Lång hävdar att man kan sänka anslagen till det här utgiftsområdet.
              Nu står vi och pratar om den politik som vi ska genomföra. Ni
              tror inte att er politik får fullt genomslag 2014, men från den
              1 januari ska er budget gälla. Hur rimlig är den budgeten? Är
              den egentligen inte en hittepåbudget?
            </seg>
          </u>
          <note type="speaker" n="c8a8ba28">
            Anf. 57 DAVID LÅNG (SD) replik:
          </note>
          <u who="Q5969249" xml:id="i-3e8d0400677ad405-0" n="6e353a23">
            <seg n="b0dc5f45">
              Herr talman! Jag har med anledning av Eva-Lena Janssons inledande
              kommenterar noterat att det inte diskuteras så mycket arbetskraftsinvandring
              i arbetsmarknadsutskottet heller, inte från socialdemokratiskt
              håll. Och tittar man i statsbudgeten framgår det att Migrationsverket
              är den myndighet som har det huvudsakliga ansvaret för att målet
              för utgiftsområde 8 ska uppnås. Målet är bland annat att inom
              ramen för den reglerade invandringen underlätta rörlighet över
              gränser, främja en behovsstyrd arbetskraftsinvandring med mera.
              Jag tyckte att det var relevant att ta upp i det här sammanhanget.
            </seg>
            <seg n="0f366f6c">
              Så till den fråga som Eva-Lena Jansson ställer. Den prioritering
              som Socialdemokraterna uppenbarligen gör är att maximera mottagandet
              i Sverige. Sverigedemokraterna menar att det är betydligt mer
              kostnadseffektivt och mycket mer effektivt på alla sätt och vis
              att hjälpa folk i deras närområden. Vi föreslår 5 ½ miljard mer
              än regeringen till UNHCR under en fyraårsperiod. Det skulle kunna
              hjälpa många fler människor än de få tusental som tar sig till
              Sverige.
            </seg>
            <seg n="3bcf52ae">
              Den som kommer till Sverige och söker asyl ska självklart få
              sin sak prövad rättssäkert. Men vi vet också att med en mer restriktiv
              politik med tydliga signaler ut till vår omvärld minskar asyltrycket.
              Jag nämnde i mitt anförande att asyltrycket på Danmark minskade
              mycket kraftigt redan under första och andra året efter det att
              de skärpte sina regler, och detsamma kommer att gälla i Sverige.
              Det är inte bara i vår nära omvärld som en ansvarsfull invandringspolitik
              kan föras, utan den kan föras i Sverige också.
            </seg>
          </u>
          <note type="speaker" n="392bfee2">
            Anf. 58 EVA-LENA JANSSON (S) replik:
          </note>
          <u who="eva-lena_jansson_c13ca9" xml:id="i-d1e1dafad2b27b0c-2" n="091caaf6">
            <seg n="695615e5">
              Herr talman! Om David Lång besökte närområdet i Syrien skulle
              han se hur 130 000 personer har tagit sig till Egypten, hur 200
              000 har tagit sig till Irak och hur 850 000 befinner sig i närområdet.
              Det är över två miljoner människor som befinner sig i närområdet
              i Syrien. Då säger David Lång att de ska ta ett ansvar.
            </seg>
            <seg n="34010078">
              Jag tycker att det är rimligt att Sverige tar ansvar. Jag tycker
              också att det är rimligt att man i Sveriges riksdag lägger fram
              en budget som är hållbar och faktiskt kan uppfyllas från den 1
              januari. Vi socialdemokrater försöker lägga en ansvarsfull budget
              på det här området och försöker ta ansvar. Det David Lång säger
              är att vi ska sätta stopp vid gränsen och inte ta emot asylsökande
              personer. Ni säger att vi ska ställa upp på Genèvekonventionen
              om asylsökande, men ni tänker inte uppfylla den, utan ni ska sätta
              upp någon sorts gräns vid dörren.
            </seg>
            <seg n="4e8c87e7">
              Det gör ni av en enda orsak. Ni anser att vissa människor är
              mindre värda än de som är födda här i landet. Det är en människosyn
              som är förkastlig enligt mitt sätt att se det. Men då är det också
              förståeligt att ni lägger en hittepåbudget i utskottet.
            </seg>
            <seg n="784b8dc7">
              Om man ska ta ansvar ska man ta ansvar på riktigt. Men det vägrar
              ni göra.
            </seg>
          </u>
          <note type="speaker" n="6fff46aa">
            Anf. 59 DAVID LÅNG (SD) replik:
          </note>
          <u who="Q5969249" xml:id="i-3e8d0400677ad405-1" n="6e353a23">
            <seg n="c123517f">
              Herr talman! Det är verkligen ingen hittepåbudget, utan det är
              mycket noggrant beräknat. Om det sedan behövs ännu noggrannare
              beräkningar kan jag säga att vi har lagt en motion om det också,
              så den får Eva-Lena Jansson och Socialdemokraterna jättegärna
              stödja.
            </seg>
            <seg n="53f29797">
              Eva-Lena Jansson pratade om närområdet och hur illa det är ställt
              just nu, när så oerhört många människor har tagit sig dit. Håll
              då med om att de 5 ½ miljarder extra som Sverigedemokraterna skulle
              satsa i de närområdena via UNHCR därmed skulle göra ganska stor
              nytta! Jag ser inte något egenvärde i att maximera antalet mottagna
              i just Sverige, utan prioriteringen bör ändå vara att hjälpa så
              många som möjligt.
            </seg>
          </u>
          <note type="speaker" n="9f0feac6">
            Anf. 60 CHRISTINA HÖJ LARSEN (V):
          </note>
          <u who="Q4955459" xml:id="i-2a4099a87b0375c0-0" n="be1d6afc">
            <seg n="14636a09">
              Herr talman! Vänsterpartiet värnar och kämpar för asylrätten,
              både i Sverige och i Europa. Men i dag tänker jag fokusera på
              utgiftsområde 8, det vill säga den budget som regeringen lägger
              för migrationsområdet, och börja prata lite om en vardag som är
              ganska långt från alla glättiga julklappskataloger som dimper
              ned i brevlådorna dessa dagar.
            </seg>
            <seg n="cf8f5d8b">
              Enligt FN:s barnkonvention har alla barn rätt till en skälig
              levnadsstandard eller, som det står i artikel 27: den levnadsstandard
              som krävs för barnets fysiska, psykiska, andliga, moraliska och
              sociala utveckling.
            </seg>
            <seg n="f12fc788">
              Som migrationspolitisk talesperson träffar jag, säkert som många
              av alla er andra, ofta asylsökande familjer och tar del av deras
              vardag. De är väldigt tacksamma för den möjlighet som de har fått
              att söka asyl och hoppas på att kunna andas ut och börja ett nytt
              liv i Sverige så småningom.
            </seg>
            <seg n="dfc04413">
              De gnäller inte, men de berättar hur svårt det är att få vardagen
              att gå ihop ekonomiskt, hur svårt det är att leva på marginalen
              under lång tid och hur det påverkar dem och deras barn. De berättar
              om oron för oförutsedda utgifter och pengar till barnens skolutflykter
              eller oron för att bli så sjuka att de behöver mediciner.
            </seg>
            <seg n="a6817a63">
              Herr talman! Som asylsökande i Sverige har man rätt till en dagersättning
              på 71 konor om dagen men endast 61 kronor om man är sammanboende.
              Ersättningen till barn är mellan 37 och 50 kronor per dag beroende
              på barnets ålder. Ersättningen per barn halveras dessutom från
              och med tredje barnet. Det i sig skiljer sig från principen för
              det allmänna barnbidraget och innebär en ännu svårare situation
              för asylsökande familjer som har fler än två barn.
            </seg>
            <seg n="770eacda">
              Dagersättningen ska täcka kostnader för livsmedel, kläder och
              skor, fritidsaktiviteter, hygienartiklar och andra förbrukningsvaror.
              Även en del av hälsovårdskostnaderna måste tas från detta belopp.
              Dessutom räknas inte bara familjemedlemmar in i hushållet utan
              även helt främmande människor som man har valt att dela bostad
              med men som man inte delar ekonomi med.
            </seg>
            <seg n="462dd068">
              Dagersättningen för asylsökande har inte höjts sedan 1994. Ändå
              har konsumentprisindex ökat, det vill säga det har blivit dyrare
              att leva i Sverige. Ersättningen är nu långt under normen för
              försörjningsstöd.
            </seg>
            <seg n="f62a49c0">
              Herr talman! Det är på den här punkten Vänsterpartiets budget
              skiljer sig allra mest från regeringens. Den förklaring vi får
              från regeringen till att inte höja dagersättningen är att asylsökande
              endast ska vara kvar i asylsystemet en kort tid och att de då
              inte behöver pengar för fasta utgifter som tidning, radio, tv
              eller fackföreningsavgift. Problemet är bara att det inte alls
              alltid är en så himla kort tid. För många kan det handla om år.
              Oavsett detta är ersättningen mycket låg. 61 kronor om dagen är
              inte mycket pengar. Det borde vara uppenbart för de flesta att
              det är svårt att spara ihop till vinterkläder, skor och sport-
              eller fritidsaktiviteter för barnen med den låga ersättningen.
              I förhållande till ersättningen enligt socialbidragsnormen för
              en familj med två vuxna och två barn skiljer det sig med drygt
              5 000 kronor. Då ska vi komma ihåg att ersättningen enligt socialbidragsnormen
              är långt ifrån fet. Medan familjer med ersättning enligt socialbidragsnormen
              får ca 11 000 per månad får en asylsökande ca 6 000 per månad.
            </seg>
            <seg n="f684cc10">
              Från hela landet hör vi hur människor i lokalsamhället går samman
              för att samla in kläder och skor till nyanlända asylsökande. Det
              är bra att det finns värme och engagemang för att ta ansvar när
              regeringen inte gör det. Men asylsökande borde inte behöva vara
              beroende av lokala initiativ. Vi vill ha ett välfärdssystem som
              håller alla varma om fötterna, oavsett var de råkar vara födda.
            </seg>
            <seg n="2f285daa">
              Herr talman! Det är många organisationer som försöker hjälpa
              till att uppmärksamma denna fråga. Farr har länge uppmärksammat
              behovet av en ökning av dagersättningen för asylsökande, liksom
              Rädda Barnen och delar av Svenska kyrkan.
            </seg>
            <seg n="76c9b61f">
              Det finns hemlösa och fattiga barn i Sverige för att den politiska
              majoriteten tillåter det. Det finns fattiga och utsatta barn i
              asylprocessen för att vi som sitter här tillåter det. Det finns
              hemlösa och fattiga barn i dagens Sverige för att den borgerliga
              regeringen prioriterar skattesänkningar för dem som redan har.
              Den prioriterar subventionerade krogbesök, läxläsning och bartendrar
              för de välbeställda men blundar för behoven i den gemensamma välfärden,
              och därmed blundar man också för de mest utsattas behov och rättigheter.
            </seg>
            <seg n="d2c69212">
              Vänsterpartiet vill prioritera annorlunda. Det finns en rad saker
              som måste göras för att utrota fattigdom och hemlöshet. En av
              dem är att ändra villkoren för asylsökande. Därför budgeterar
              vi för en första höjning av dagersättningen för asylsökande med
              30 kronor per dag. Dessutom föreslår vi ett återställande av bostadsersättningen
              vid eget boende.
            </seg>
            <seg n="7e9bab69">
              Herr talman! Det behövs ett tydligt barnperspektiv i migrationspolitiken.
              Alldeles för ofta ser vi exempel på barn som far illa när regeringen
              prioriterar reglerad invandring framför barns rättigheter. Här
              har Vänsterpartiet en rad förslag som skulle göra skillnad. De
              rör alltifrån behovet av att göra barnkonventionen till lag till
              konkreta förändringar för att skydda barns rättigheter vid tvångsomhändertagande
              och för att barn ska slippa skiljas från sina föräldrar vid ansökan
              om anhöriginvandring. En del av dessa förslag ser jag verkligen
              fram emot att debattera igen under våren.
            </seg>
            <seg n="b549def8">
              I debatten i dag vill jag dock fokusera på möjligheterna att
              göra skillnad för gruppen ensamkommande barn. Under sommaren tog
              en grupp ensamkommande som bor i Malmö ett fantastiskt initiativ:
              I Asylstafetten vandrade de från Malmö till Helsingfors för att
              skapa uppmärksamhet kring frågor som rör asylrätten i Sverige
              och Europa och ensamkommandes villkor i asylprocessen. Jag hade
              förmånen att få vara en av de många som tog emot dem på Medborgarplatsen
              för att lyssna till deras berättelser och manifestera för en öppnare
              flyktingpolitik.
            </seg>
            <seg n="33706972">
              Häromdagen träffade jag några av dem i Ensamkommandes förbund
              för att diskutera vilka viktiga förändringar som behöver göras
              för en bättre och mer rättssäker flyktingpolitik. Det var inte
              svårt att hålla med dem om deras tankar och förslag.
            </seg>
            <seg n="584290c4">
              Herr talman! Människor utvecklas fysiskt och mognadsmässigt i
              mycket olika takt, och det är därför mycket svårt att avgöra en
              människas ålder. Många av oss minns Systembolagets kampanj för
              att få alla att visa legitimation. Radar man upp en rad porträtt
              på personer i olika åldrar är det svårt att avgöra vem som är
              16 och vem som är 21.
            </seg>
            <seg n="8fcd52e5">
              I dag använder Migrationsverket medicinska metoder för att fastställa
              ålder för asylsökande barn. Ur ett medicinsk-etiskt perspektiv
              är metoderna ibland kontroversiella och kritiserade eftersom de
              har en väldigt bred felmarginal. Resultaten omfattar en spännvidd
              på fyra till sex år. En person kan alltså enligt tester bedömas
              befinna sig någonstans i intervallet 16 till 20 år.
            </seg>
            <seg n="bca91a1f">
              Dessa ganska svårtolkade medicinska underlag bedöms av en handläggare
              på Migrationsverket enligt Socialstyrelsens regler. Men beslutet
              som fattas kan inte överklagas. Det innebär att ett barn kan förlora
              sina barnrättigheter utan möjlighet till överklagan eller second
              opinion. Det är mycket allvarligt, för det är ett beslut som får
              konsekvenser för hela asylprocessen och möjligheter vid utvisning.
            </seg>
            <seg n="19e37a17">
              I FN:s flyktingorgan UNHCR:s rekommendationer kring åldersbestämning
              av ensamkommande barn framgår tydligt att åldersbestämning endast
              bör användas i undantagsfall och att det vid bedömningar alltid
              ska vägas till den sökandes fördel.
            </seg>
            <seg n="9f64cb42">
              Vänsterpartiet anser att UNHCR:s rekommendationer bör följas
              och att medicinska metoder för åldersbestämning endast i undantagsfall
              kan användas som supplement till övriga bedömningsgrunder. Dessutom
              bör det självklart finnas möjlighet att överklaga ett så viktigt
              och avgörande beslut. Vi tycker inte det ska vara enkelt att frånta
              ett barn dess rättigheter.
            </seg>
            <seg n="eb6e61ea">
              Vänsterpartiet kräver därför att regeringen ger Migrationsverket
              i uppdrag att visa hur Socialstyrelsens åtta rekommendationer
              för åldersbedömning har genomförts i verksamheten och att se till
              att det skapas en möjlighet att överklaga beslut om åldersbedömning.
            </seg>
            <seg n="c7fa97f5">
              Slutligen, herr talman: Tortyr bryter ned en människas tillit
              till andra och hennes tro på sig själv. Tortyren skapar fysiska
              och psykiska ärr som den utsatta bär med sig för resten av livet.
              Det borde vara självklart att det är just människor som utsatts
              för tortyr som behöver vårt samhälles skydd och stöd i asylprocessen.
              Men trots en dom mot Sverige från Europadomstolen 2010 är det
              tyvärr inte så. Domen innebär att Migrationsverket är skyldigt
              att utreda eventuella tortyrskador om en läkare anser att det
              finns misstanke om att den sökande har utsatts för tortyr. l vanliga
              fall är det den asylsökande som ska visa att hen kommer att utsättas
              för tortyr vid utvisning, men domen från Europadomstolen säger
              att bevisbördan övergår till Migrationsverket om en expert finner
              bevis för tortyr. Då är det alltså Migrationsverket som ska visa
              att det inte finns någon risk att den asylsökande återigen utsätts
              för tortyr.
            </seg>
            <seg n="48ec17b0">
              Nu, tre år efter domen, är det fortfarande mycket svårt för en
              asylsökande att få en tortyrskadeutredning, och bevisbördan ligger
              fortfarande på den asylsökande. Det duger inte! För att Sverige
              ska uppfylla sina förpliktelser enligt Europakonventionen kommer
              fler asylsökande att behöva få sina tortyrskador utredda. Regeringen
              måste därför se till att det finns tillräcklig kompetens och resurser
              för att genomföra ett ökat antal tortyrskadeutredningar och samtidigt
              ändra utlänningslagen så att den överensstämmer med Europadomstolens
              krav.
            </seg>
            <seg n="84d887ae">
              Herr talman! Vi kommer vid andra tillfällen att få möjlighet
              att diskutera lagliga vägar in i Europa och saker som behöver
              göras för att verkligen skapa en generös och rättssäker asylpolitik.
              Men för i dag, herr talman, ställer jag mig bakom Vänsterpartiets
              särskilda yttrande kring vårt budgetförslag och samtliga våra
              reservationer, men för tids vinnande yrkar jag endast bifall till
              reservationerna 5 och 12.
            </seg>
          </u>
          <note type="speaker" n="6c513cba">
            Anf. 61 Statsrådet TOBIAS BILLSTRÖM (M):
          </note>
          <u who="Q3112958" xml:id="i-ec7d89e4798a2e81-0" n="8bd131dd">
            <seg n="2ce2cdcf">
              Herr talman! Migrationspolitiken är ett spännande område som
              på samma gång är oerhört omfattande och spänner över hela världen.
              Samtidigt är migrationspolitiken ett mycket smalt område som håller
              sig inom utgiftsområde 8.
            </seg>
            <seg n="0553f523">
              Migrationspolitiken rymmer möjlighet till medmänsklighet och
              framåtskridande på ett långsiktigt och holistiskt plan. Det handlar
              inte om mätbara vinster i det korta loppet men i stället om vilka
              vi vill vara som människor, vilken sorts nation vi vill bygga
              och insikten om att det lika gärna kunde ha varit vi som råkat
              födas till en tillvaro av kaos och konflikt.
            </seg>
            <seg n="ffe52b81">
              Jag vet inte om någon av er hade möjlighet att läsa Golnaz Hashemzadehs
              kolumn i går i Dagens Nyheter, men jag tycker hon fångade detta
              på ett mycket fint sätt: Sverige är ett stort land. Ett land med
              stort hjärta och ett land med stort ansvarstagande. Ett land där
              vi ser bortom den verklighet som råder och funderar på hur vi
              kan göra världen bättre. Vi tar hand om miljön, vi delar på föräldraledigheten,
              vi utvecklar tekniska innovationer, vi tar emot människor som
              flyr nöden.
            </seg>
            <seg n="d128f7b6">
              Och så fortsätter hon lite senare: Att ta emot människor som
              flyr nöden är en konsekvens av vår svenska storhet, inte något
              som hotar den.
            </seg>
            <seg n="4d02dbf1">
              Herr talman! Migrationspolitiken rymmer också möjligheter att
              öppna dörrar, ge människor nya arenor att studera och arbeta på,
              och den bidrar till många av de positiva saker vi förknippar med
              en globaliserad värld.
            </seg>
            <seg n="3732c31a">
              Sedan 2008 har Sverige ett av världens öppnaste regelverk för
              arbetskraftsinvandring. Vi har inga kvoter. Vi gör inte skillnad
              på människor utifrån färdigheter eller utbildning.
            </seg>
            <seg n="fca1a152">
              Det är viktigt att inte stänga gränserna bara för att det i dagsläget
              råder en ekonomiskt svår situation i Europa. Vi ser tyvärr rörelser
              i den riktningen i Sverige i dag – senast från Socialdemokraterna
              och LO. Det är oroväckande. Det spelar i händerna på främlingsfientliga
              krafter. Öppenheten ska vi värna. Dörren ska inte stängas.
            </seg>
            <seg n="ac69156c">
              Arbetskraftsinvandringen är positiv för den som kan resa till
              andra länder och leva och arbeta där, för arbetsgivaren som får
              den kompetens som saknas och för Sverige vars konkurrenskraft
              och möjlighet att behålla arbetstillfällen i landet förbättras.
              Den är en win-win, även för de länder som är avsändare av arbetskraft
              och remitteringar, alltså de pengar som migranter återsänder när
              de jobbar utomlands. Ofta spelar de en stor roll i landets ekonomi.
              Redan för några år sedan var remitteringar en större inkomstkälla
              i ett land som Egypten än turismen, vilket tyvärr sannolikt inte
              förändrats givet säkerhetsläget där.
            </seg>
            <seg n="f157dca9">
              Herr talman! Slutligen handlar migrationspolitik om Europa och
              vilket Europa vi vill vara delaktiga i. Det handlar om att Sverige
              ska vara ett föredöme, men inte främmande. Det handlar om att
              visa upp goda exempel, men inte verka avskräckande. Det handlar
              om att visa att Sveriges väg fungerar, och därigenom förmå andra
              att ta efter.
            </seg>
            <seg n="a6a9fb55">
              Då kan man inte rusa åstad och bygga vallar, men man kan inte
              heller riva alla hinder för att komma till just Sverige. Vi ska
              göra det vi gör, och vi ska göra det bra, men vi kan inte lösa
              hela Europas uppgift, lika lite som Bromölla eller Vellinge kan
              låta Malmö eller Mölndal sköta allt mottagande av ensamkommande
              asylsökande barn.
            </seg>
            <seg n="2bd1e695">
              Delar av världen står i brand. Just nu är det till stor del Syrien
              som fastnat på våra tv-skärmar och näthinnor, men även Afrikas
              horn och Afghanistan plågas av komplicerade konflikter som leder
              människor till svenska asylmottagningar.
            </seg>
            <seg n="18be01ed">
              För att rusta utgiftsområde 8 Migration ökar området nästan uteslutande
              till att kunna ta emot ett kraftigt ökande antal asylsökande,
              pröva fler ansökningar om asyl och anhöriginvandring samt till
              utresor för avvisade och utvisade. Antalet asylsökande prognostiseras
              i budgeten till 48 000 nästa år, vilket kan jämföras med 44 000
              år 2012.
            </seg>
            <seg n="7c406ae1">
              Ökningarna är störst när det gäller sökande från Syrien. I år
              antas det komma 11 000 och nästa år 14 000 asylsökande från Syrien
              till Sverige.
            </seg>
            <seg n="2b6ec67e">
              Som vi alla vet har redan fler människor än så kommit i år, men
              det är något vi får återkomma till vid ett senare tillfälle. I
              dag talar vi om den budgetproposition som ligger framme för beslut.
            </seg>
            <seg n="f7dae33d">
              Herr talman! Denna budget har också ett utpräglat barnperspektiv
              genom att en gång för alla lösa den gordiska knut som platsbristen
              har varit när det gäller mottagandet av asylsökande ensamkommande
              barn. Efter att vi under sju års tid – huvudsakligen med gemensamma
              krafter ifrån denna kammare – på alla tänkbara sätt sökt få ett
              tillräckligt mottagande genom samtal, incitamentshöjningar och
              justerade tidsramar brast slutligen tålamodet. Migrationsverket
              ges nu rätt att anvisa utöver överenskommelse i och med den lagstiftning
              som beslutats här i kammaren och som träder i kraft om några veckor.
              Det är tungt för en gammal kommunpolitiker, men barnens bästa
              måste väga tyngre här.
            </seg>
            <seg n="2eb3abd3">
              Samtidigt kan vi i denna budget avisera en ändring av utlänningslagen
              från 2014 som innebär att uttrycket synnerligen ömmande omständigheter
              endast tillämpas i asylärenden som rör vuxna och att uttrycket
              särskilt ömmande omständigheter införs för barn.
            </seg>
            <seg n="1528d1d6">
              För att förstärka de positiva utvecklingseffekterna av cirkulär
              migration genomförs ett antal olika åtgärder, till exempel införandet
              av en hemsida för att underlätta jämförelser av transaktionskostnader
              som uppkommer när migranter skickar pengar från Sverige till sina
              ursprungsländer samt en förstudie angående vilken statistik som
              finns inom området migration och utveckling.
            </seg>
            <seg n="d678ebb6">
              I propositionen nämns också regeringens ambition att tillsätta
              en delegation för migrationsstudier. Delegationen ska ha det övergripande
              uppdraget att tillhandahålla underlag för hur den framtida migrationspolitiken
              kan utformas.
            </seg>
            <seg n="b5e7f39d">
              Delegationen ska i första hand belysa sambanden mellan migration
              och andra områden, såsom till exempel utveckling, integration
              och sysselsättning såväl nationellt som internationellt samt migrationens
              drivkrafter och effekter. Andra förslag kring cirkulär migration
              återkommer vi till i en därför avsedd proposition.
            </seg>
            <seg n="05ef4937">
              Regeringen håller noga på den reglerade invandringen, och som
              ett led i att stärka den och för att underlätta ett återvändande
              under värdiga villkor och öka det självmanta återvändandet förlängs
              möjligheten för vissa grupper att få ett ekonomiskt stöd i samband
              med återvändandet under 2014. Ett nej är ett nej och ska leda
              till att den som fått avslag lämnar landet.
            </seg>
          </u>
          <note type="speaker" n="9e422046">
            Anf. 62 CHRISTINA HÖJ LARSEN (V) replik:
          </note>
          <u who="Q4955459" xml:id="i-2a4099a87b0375c0-1" n="be1d6afc">
            <seg n="abb28c42">
              Herr talman! Jag brukar titta på Pappas pengar tillsammans med
              mina barn. Jag vet inte om migrationsminister Billström också
              gör det. Det är ett barnprogram som handlar om en mycket rik pojke
              som skyddas så mycket från verkligheten av sin pappa att han inte
              vet så mycket om den värld som andra lever i. Han vet absolut
              ingenting om vardagen för samhällets fattigaste.
            </seg>
            <seg n="6c939d95">
              Jag ska erkänna att regeringen ibland påminner mig om Bröli,
              som pojken heter. Jag tänker på det nu när det gäller oviljan
              att höja dagersättningen för asylsökande.
            </seg>
            <seg n="2f1661e0">
              Det verkar inte som att migrationsministern förstår hur det är
              att leva på 61 kronor om dagen. Jag vill därför be ministern att
              anta utmaningen att leva på 61 kronor om dagen under en månad.
              Jag gör naturligtvis samma sak.
            </seg>
            <seg n="cf98e237">
              Det kommer att vara lättare för oss, för vi har redan bra kläder
              och våra skåp fulla med skor. Våra barn saknar inte leksaker.
              Men det skulle ge oss en gemensam inblick och en utgångspunkt
              för att diskutera asylsökandes villkor i vardagen.
            </seg>
            <seg n="ef46f876">
              Jag undrar: Antar ministern den utmaningen?
            </seg>
          </u>
          <note type="speaker" n="347662f1">
            Anf. 63 Statsrådet TOBIAS BILLSTRÖM (M) replik:
          </note>
          <u who="Q3112958" xml:id="i-ec7d89e4798a2e81-1" n="8bd131dd">
            <seg n="40713fe0">
              Herr talman! Tack så mycket för inspelet.
            </seg>
            <seg n="ef6d5d2a">
              Jag har rätt ringa tid till att titta på tv. Det är mycket annat
              som fyller ens dagar när man är statsråd, men när jag har tid
              tittar jag på tv tillsammans med mina två barn. Då tittar vi ofta
              på dvd med Fem myror är fler än fyra elefanter . Det är fantastiskt
              hur det programmet har hållit över åren.
            </seg>
            <seg n="e2c5908e">
              Men detta för mig också tillbaka till debatten som vi för nu.
              När vi diskuterar frågan om nivåerna på ersättningen för olika
              kategorier av asylsökande är det viktigt att vi tittar på den
              totala mottagningssituationen och vilka sammanlagda förmåner som
              de asylsökande erbjuds.
            </seg>
            <seg n="0d99acbb">
              När man bor i ett anläggningsboende betalar man inte någon hyra,
              för den betalas av staten. Det är en väldigt viktig och stor utgiftspost
              som många människor har i det här landet, men som man inte har
              när man är asylsökande.
            </seg>
            <seg n="f9652bc0">
              Om det inträffar något som gör att dagersättningen absolut inte
              skulle räcka – till exempel om ett barn föds i en familj och man
              måste köpa spädbarnsutrustning eller om ett barn saknar vinterkläder
              – då kan den asylsökande ansöka om särskilt bidrag för sådana
              utgifter. Det är så regelverket ser ut, och jag tycker att det
              bra.
            </seg>
            <seg n="fb16f774">
              Vi måste vara medvetna om hur det ser ut på marken och den kostnadsbild
              som vi har i ett läge när det kommer väldigt många asylsökande
              till Sverige. Därför ser också budgeten ut som den gör, nu när
              den ligger på riksdagens bord.
            </seg>
          </u>
          <note type="speaker" n="20e3282b">
            Anf. 64 CHRISTINA HÖJ LARSEN (V) replik:
          </note>
          <u who="Q4955459" xml:id="i-2a4099a87b0375c0-2" n="be1d6afc">
            <seg n="aaaf75e4">
              Herr talman! Jag tackar för svaret.
            </seg>
            <seg n="0aec0636">
              Ja, vi måste vara medvetna om hur verkligheten ser ut, och det
              är just där jag tycker att migrationsministerns perspektiv brister,
              precis som Brölis.
            </seg>
            <seg n="f878aa5d">
              Jag anser att 61 kronor om dagen, med tillägg från 37 till 50
              kronor per barn och sedan halverat efter tredje barnet, är väldigt
              lite pengar, och det tror jag att alla som försöker leva på det
              skulle hålla med om. Just därför tror jag att migrationsministern
              skulle behöva uppleva detta.
            </seg>
            <seg n="0e6885d7">
              Jag hoppas att ministern kan lämna bubblan för en stund, anta
              utmaningen och verkligen ha en diskussion om detta. Jag tycker
              inte att det är rimligt att man för att man tar ett stort ansvar
              ska behöva pruta på de livsvillkor man ska ha. Det ska finnas
              rimliga livsvillkor i Sverige, och det tycker jag att vi behöver
              göra någonting för att åstadkomma. Ett första steg är att höja
              dagersättningen med i alla fall 30 kronor, och sedan behöver vi
              tala om ytterligare höjningar.
            </seg>
            <seg n="8755f084">
              Frågan kvarstår. Jag hoppas att svaret inte var ett nej. Kom
              igen, ministern, och lämna bubblan!
            </seg>
          </u>
          <note type="speaker" n="89b0f2df">
            Anf. 65 Statsrådet TOBIAS BILLSTRÖM (M) replik:
          </note>
          <u who="Q3112958" xml:id="i-ec7d89e4798a2e81-2" n="8bd131dd">
            <seg n="65733e8a">
              Herr talman! Det är klart att 61 kronor inte är mycket pengar,
              och det tror jag nog att vi alla är överens om. Men som Christina
              Höj Larsen själv sade när hon var uppe och argumenterade i talarstolen
              tidigare hävdar regeringen med emfas att de allra flesta människor
              som befinner sig i mottagande gör det under en begränsad period
              och att det därför är rimligt att ersättningen ligger på en låg
              nivå.
            </seg>
            <seg n="674bc420">
              Det är inte heller så som Christina Höj Larsen försökte göra
              gällande, att det är många människor som befinner sig i systemet
              under lång tid. Det är ett mycket begränsat antal människor som
              befinner sig i systemet under lång tid, och om man gör det kanske
              det har något att göra med det egna ansvaret för att respektera
              de beslut som myndigheterna fattar.
            </seg>
            <seg n="ba61f711">
              Nu må det vara hur det vill med den saken. Vi ska också tala
              om ekonomin i det som Christina Höj Larsen för fram. En ökning
              med 30 kronor för samtliga asylsökande skulle innebära en ökad
              kostnad för staten med omkring 600 miljoner kronor per år utifrån
              nuvarande prognos för antalet asylsökande kommande år. Var ska
              de pengarna tas ifrån? Är det någonting annat på utgiftsområdet
              som i så fall ska stryka på foten för att finansiera detta? Eller
              ska vi plocka det från något annat utgiftsområde i staten?
            </seg>
            <seg n="441aee4e">
              Politik är en fråga om att prioritera. För mig och för regeringen
              har det varit viktigare att prioritera kortare handläggningstider,
              så att människor inte behöver sitta längre i våra system än vad
              som är absolut nödvändigt i avvaktan på antingen ett ja, som gör
              att man ska integreras i det svenska samhället, eller ett nej,
              som gör att man ska lämna landet. I bägge fallen är dagersättningen
              irrelevant, därför att då har man redan gått över till andra ersättningssystem
              eller blivit självförsörjande eller arbetar mot självförsörjning
              eller lämnat Sverige.
            </seg>
            <seg n="0587b52b">
              Mitt tydliga svar på frågan är att vi tycker att budgeten ser
              bra ut som den är. Men jag har förståelse för resonemanget att
              det är lite pengar.
            </seg>
          </u>
          <note type="speaker" n="220df63f">
            Anf. 66 EVA-LENA JANSSON (S) replik:
          </note>
          <u who="eva-lena_jansson_c13ca9" xml:id="i-d1e1dafad2b27b0c-3" n="091caaf6">
            <seg n="743b0023">
              Herr talman! Socialdemokraterna är tydliga med att det ska vara
              ordning och reda på arbetsmarknaden. Vi är också tydliga med att
              alla människors lika rätt och lika värde ska gälla i Sverige.
              Därför är det viktigt för oss att om man arbetar i Sverige, oavsett
              vilket land man kommer från, ska man arbeta på svenska villkor.
            </seg>
            <seg n="6fe22322">
              Min fråga till migrationsministern är: Vad har regeringen emot
              ordning och reda på arbetsmarknaden? Varför är det inte viktigt
              att man jobbar på samma villkor? Migrationsministern lyfte ändå
              frågan i sitt anförande.
            </seg>
            <seg n="7cf055bf">
              Det som jag har ställt återkommande frågor till migrationsministern
              om handlar om det gemensamma mottagandet i Sverige och hur vissa
              kommuner i dag tar ett stort ansvar. Kommuner ställer återkommande
              frågorna: Hur ska vi kunna få stöd av Migrationsverket, och hur
              ska vi kunna ha en dialog när vi aldrig får den dialog som vi
              efterfrågar? Vi tar ett stort ansvar, säger kommunerna. Det ska
              vara ett rimligt ansvar, men också andra kommuner måste ta ett
              ansvar. Framför allt måste vi ha en dialog med Migrationsverket.
              Det får inte vara en ensidig kommunikation från Migrationsverkets
              sida.
            </seg>
            <seg n="539f899f">
              Vi har lyft fram frågan i vår motion och också ställt den till
              migrationsministern i interpellationer: Vad gör migrationsministern
              för att få Migrationsverket att förstå att det inte räcker med
              en internationell plan, utan att man också måste ha en dialog
              på kommunnivå?
            </seg>
            <seg n="85b21f1c">
              Migrationsverkets generaldirektör säger att man har kommit överens
              med vissa kommuner genom ett handslag. Då är min fråga: Ska varje
              enskilt kommunalråd i Sverige försöka få till stånd en träff med
              Migrationsverkets generaldirektör? Är det inte bättre att migrationsministern
              i stället ser till att Migrationsverket tar detta ansvar redan
              nu?
            </seg>
          </u>
          <note type="speaker" n="e52fcd81">
            Anf. 67 Statsrådet TOBIAS BILLSTRÖM (M) replik:
          </note>
          <u who="Q3112958" xml:id="i-ec7d89e4798a2e81-3" n="8bd131dd">
            <seg n="c255e713">
              Herr talman! Först och främst är det en fråga om vilka grupper
              vi talar om. Talar vi om människor som kommer som asylsökande
              eller talar vi om människor som är nyanlända? Det är nämligen
              två helt olika kategorier, och det är bara den ena kategorin som
              vi kan diskutera här i dag eftersom det utgiftsområde som vi diskuterar
              är utgiftsområde 8 och inte utgiftsområde 13, som rör integrationspolitik
              och där kostnader och system för nyanlända ligger.
            </seg>
            <seg n="1bc6f349">
              Svaret från min sida till Eva-Lena Jansson är naturligtvis att
              det är viktigt och önskvärt att Migrationsverket arbetar i nära
              dialog med landets kommuner. Efter mina resor runt om i Sverige
              är det också mitt intryck att det sker i så stor utsträckning
              som över huvud taget är möjligt. Men när det kommer 1 800 personer
              per vecka kan man ju tycka att Eva-Lena Jansson skulle visa lite
              förståelse för att det inte går att arbeta under riktigt samma
              premisser som när det kommer 100 eller 200 personer i veckan.
            </seg>
            <seg n="e94e7bcf">
              Den generella problematiken när det gäller till exempel bostadsbristen
              i Sverige gör att Migrationsverket tvingas fullgöra sina uppgifter
              med kort varsel och under högt tryck. Vi talar om en myndighet
              som har infört sexdagarsvecka och som arbetar i tvåskift. Jag
              tycker att det säger lite om vilka utmaningar man har. Vi ska
              också visa respekt för de människor som arbetar för att under
              ganska tuffa omständigheter skaffa fram tak över huvudet till
              människor som annars inte har någonstans att bo, Eva-Lena Jansson,
              som står ute på gatan i den kyla som råder i vårt land i dag i
              december.
            </seg>
            <seg n="3e1d9170">
              Vad är alternativet? Du talar om att vi ska ha en mer nära dialog
              med kommunerna. Ja, det välkomnar jag. Jag kan inte säga något
              annat än att det är jättebra. Men om dialogen ska föras på sådana
              villkor att det tar veckor eller månader innan man kommer till
              skott och kan lösa frågan som handlar om att ordna tak över huvudet
              frågar jag mig vad det egentligen är som Eva-Lena Jansson vill
              uppnå.
            </seg>
          </u>
          <note type="speaker" n="869f5985">
            Anf. 68 EVA-LENA JANSSON (S) replik:
          </note>
          <u who="eva-lena_jansson_c13ca9" xml:id="i-d1e1dafad2b27b0c-4" n="091caaf6">
            <seg n="5c5b34b6">
              Herr talman! Om migrationsministern hade läst vår motion hade
              han förstått att vi vill att människor ska få ett värdigt mottagande
              som gör det möjligt att snabbt komma in i samhället. Vi vill också
              att kommunerna ska få rimliga förutsättningar att klara av det.
            </seg>
            <seg n="0fb4852b">
              Det är inte bara Migrationsverket som jobbar övertid nu och som
              gör en fantastisk insats. Det är många kommuner som på plats ska
              ordna fram platser till barnen i skolan. Vi tycker att det är
              viktigt att barn som kommer hit ska få gå i skolan, men alla kommuner
              har inte förutsättningar att ordna det. Framför allt kan man inte
              ordna det i den omfattning som det behövs i alla kommuner.
            </seg>
            <seg n="e6ef909c">
              Därför har vi sagt:
            </seg>
            <seg n="dd47d333">
              För det första är det Sverige som land som tar emot. Därför ska
              vi ta ett gemensamt ansvar. Migrationsministern tryckte på att
              det är ett antal kommuner som inte tar det ansvar som de borde
              göra.
            </seg>
            <seg n="a81d0b0b">
              För det andra är det viktigt att Migrationsverket får förutsättningar
              att ha en rimlig dialog. Även om migrationsministern säger att
              han inte har ansvar för alla utgiftsområden är det han som är
              här och företräder regeringen. Jag utgår från att migrationsministern
              har en dialog med Erik Ullenhag, som är integrationsminister,
              därför att de här människorna kommer på plats och ska så småningom
              över till ett annat ansvarsområde.
            </seg>
            <seg n="8014370c">
              För kommunerna handlar det om personer som kommer dit som de
              ska vara villiga att bistå, men då måste de få förutsättningar
              att göra ett bra jobb. Jag tycker inte, när jag hör signalerna
              från kommunerna, att de får de förutsättningar som de ska ha.
            </seg>
            <seg n="b3dc48f9">
              Att Migrationsverket får ökade resurser är bra, för de ska göra
              ett bra jobb. Men det är också viktigt att kommunerna får förutsättningar
              att göra det. Det är därför jag har ställt frågan: Vad tänker
              migrationsministern göra mer än att applådera Migrationsverkets
              arbete? Tänker han ge kommunerna rimliga förutsättningar för detta
              arbete?
            </seg>
          </u>
          <note type="speaker" n="951d1923">
            Anf. 69 Statsrådet TOBIAS BILLSTRÖM (M) replik:
          </note>
          <u who="Q3112958" xml:id="i-ec7d89e4798a2e81-4" n="8bd131dd">
            <seg n="f302cdf5">
              Herr talman! På nytt visar det sig att Eva-Lena Jansson antingen
              valde att missförstå eller bara gick runt frågan om skillnaden
              mellan utgiftsområde 13 och utgiftsområde 8.
            </seg>
            <seg n="f83e399d">
              Jag är väl medveten om vad som är mitt ansvar, men jag kan meddela
              att jag har en mycket tät och nära dialog, inte bara med min kollega
              integrationsminister Erik Ullenhag utan också med arbetsmarknadsminister
              Elisabeth Svantesson.
            </seg>
            <seg n="edf26452">
              Vi tre statsråd har börjat göra det som kanske skulle ha gjorts
              långt tidigare under tidigare regeringar i det här landet, nämligen
              att tillsammans ta tag i de problem som uppstår på olika områden
              som regeringen och dessutom olika myndigheter har ansvar för.
              Vi har gjort många resor tillsammans runt om i Sverige, och vi
              har i nära dialog med kommunalråd och myndighetsföreträdare kunnat
              lära av och se de problem och utmaningar som finns. Jag är glad
              att kunna säga att det faktiskt händer väldigt mycket just nu.
            </seg>
            <seg n="913d0e2d">
              Ibland arbetar människor under förändringstryck på ett smartare
              och bättre sätt än vad man har gjort tidigare.
            </seg>
            <seg n="5b344910">
              En del av de bästa exemplen som jag har sett bland annat på arbetsmarknadsprojekt
              i relation till nyanlända uppstår just nu i den miljön. Det hindrar
              inte att de utmaningar som Eva-Lena Jansson nämnde kvarstår. Det
              gäller bland annat frågan om skolgång och tak över huvudet.
            </seg>
            <seg n="424a2518">
              Som jag sade tidigare arbetar vi från regeringen mycket intensivt
              för att försöka lösa uppgiften. Den sönderfaller i huvudsak i
              två delar.
            </seg>
            <seg n="aae68fb6">
              Det gäller att se till att de människor som har fått uppehållstillstånd
              lämnar de boenden som Migrationsverket har så att man inte behöver
              använda tillfälliga anläggningsboenden i den utsträckning som
              man gör i dag. Det kan bara göras om fler kommuner tecknar avtal
              tillsammans med länsstyrelserna som har ett koordinationsansvar.
            </seg>
            <seg n="c33b8288">
              Det gäller att se till att de människor som har fått avslag på
              sina asylansökningar lämnar de anläggningsboenden där de i dag
              sitter.
            </seg>
            <seg n="617316db">
              Det är bägge dessa huvuduppgifter som vi måste hantera. Gör vi
              inte det kommer problemen med tillfälliga anläggningsboenden att
              växa. Där hörde jag inte någonting från Eva-Lena Jansson om vad
              hon har för lösningar på det problemet.
            </seg>
          </u>
          <note type="speaker" n="2eeb438a">
            Anf. 70 MIKAEL CEDERBRATT (M):
          </note>
          <note n="0845819f">
            Herr talman! Jag börjar med att yrka bifall till utskottets förslag
            i betänkandet och avslag på samtliga motioner.
          </note>
          <u who="Q5605493" xml:id="i-4df48d7a335060b0-0" n="1a365a8e">
            <seg n="695d7f12">
              Kriget i Syrien har pågått i snart tre år och har hittills krävt
              långt över 100 000 liv. Det är en siffra så smärtsamt stor att
              den är svår att ta in. Vi har nog alla sett bilderna på tv från
              gasattacken i augusti med män, kvinnor och barn som dödats eller
              låg i svåra plågor men också människor som riskerat sina liv på
              Medelhavet. Människor flyr för sina liv.
            </seg>
            <seg n="126734e0">
              Herr talman! Det är för dessa människor Sverige har skrivit under
              internationella konventioner om mänskliga rättigheter som också
              ligger till grund för vår svenska utlänningslag. Vi i Sverige
              ska vara stolta över vår humana flyktingpolitik. Men ska den vara
              långsiktigt hållbar måste den vara human men inte naiv.
            </seg>
            <seg n="365773cd">
              Vi har en reglerad invandring och sedan 2006 en ny ordning för
              hur vi bedömer behovet av skydd. Det är en ordning som efter utvärdering
              befunnits mer rättssäker. Det är en ordning där det också finns
              möjlighet att överklaga och få sin sak prövad i domstol.
            </seg>
            <seg n="38fba83e">
              För att inte underminera trovärdigheten i hela processen måste
              det därför vara skillnad på ett ja och ett nej. De som bedömts
              inte vara i behov av skydd måste då lämna landet.
            </seg>
            <seg n="637131f3">
              Det är inte bara trovärdigheten som riskeras utan även långsiktigheten
              och hållbarheten i asylsystemet. Det gäller inte minst när inströmningen
              är hög, vilket den just nu är.
            </seg>
            <seg n="791608a6">
              Regeringen har för att underlätta ett frivilligt återvändande
              under värdiga villkor förlängt återetableringsstödet ytterligare
              ett år. Man ska vara medveten om att många av dem som kommer till
              Sverige har behövt sälja allt de äger och har för att kunna betala
              flyktingsmugglare, och för dessa är återetableringsstödet viktigt.
            </seg>
            <seg n="f0713371">
              Det är också viktigt att de myndigheter som samverkar vid utvisningar,
              polisen, Kriminalvården och Migrationsverket, blir mer effektiva
              för att öka antalet verkställda ut- och avisningar. Det är ett
              uppdrag de har av regeringen.
            </seg>
            <seg n="cda72171">
              Utlänningslagen slår fast i sin portalparagraf att man ska se
              till barnens bästa. För att ytterligare stärka barns rätt i asylprocessen
              föreslår regeringen att bestämmelsen om synnerligen ömmande omständigheter
              för barn ändras till särskilt ömmande. Den regeländringen planeras
              träda i kraft under 2014.
            </seg>
            <seg n="53fc3083">
              Det finns också ett behov av fler platser för ensamkommande barn,
              och därför har riksdagen beslutat att Migrationsverket kan anvisa
              barn till kommuner utan överenskommelse. Det var ett beslut som
              inte var helt enkelt. Där håller jag med vår migrationsminister.
              Det blev en avvägning mellan barnets bästa och det kommunala självstyret.
              Där sattes barnets bästa främst.
            </seg>
            <seg n="c3dba163">
              För att få ett mer ändamålsenligt boende för ensamkommande barn
              har regeringen givit ett tilläggsdirektiv till Utredningen om
              tvångsvård för barn och unga så att boendet bättre ska svara mot
              barnens skiftande behov samt förbättra kostnadseffektiviteten.
            </seg>
            <seg n="14ad961e">
              Herr talman! I början av 70-talet stängde den socialdemokratiska
              regeringen möjligheten att komma till Sverige för att arbeta.
              Det var i och för sig mycket märkligt, eftersom Sverige då haft
              en oerhörd nytta av den invandrade arbetskraften. Sverige hade
              med stor sannolikhet inte varit den välfärdsstat som den nu är
              om vi inte hade fått den hjälpen.
            </seg>
            <seg n="767c93d3">
              Från december 2008 öppnade alliansregeringen med gott stöd från
              Miljöpartiet åter möjligheten att komma till Sverige för att arbeta.
              Det är en modern och liberal lagstiftning. Den ger möjlighet för
              många människor att uppfylla sina drömmar om en ljusnande framtid.
              Den ger Sverige en möjlighet att få den arbetskraft som gör det
              möjligt att fylla de luckor som måste fyllas för att ge företag,
              kommuner och landsting den arbetskraft de behöver.
            </seg>
            <seg n="c295fd36">
              Det finns alltid människor som bryter mot lagar och så även mot
              denna lagstiftning. Det är därför viktigt att förhindra missbruk
              av regelverket.
            </seg>
            <seg n="07337206">
              En del åtgärder har redan vidtagits. Bland annat har Migrationsverket
              infört skärpta kontroller inom vissa särskilt utsatta branscher.
              Inom Regeringskansliet har man tagit fram förslag som bland annat
              innebär att det införs efterkontroller under löpande tillståndstid
              och direktåtkomst för Migrationsverket till vissa myndigheters
              register.
            </seg>
            <seg n="2b692207">
              Sverige har under flera år drivit frågan om en gemensam asylpolitik
              inom EU. I juni i år kom man överens om det, och nu påbörjas implementeringen
              i respektive lands lagstiftning. Det är nu kommissionens uppgift
              att så sker, och det blir vår svenska kommissionär Cecilia Malmström
              som får huvudansvaret.
            </seg>
            <seg n="025e2c8e">
              Som jag tidigare nämnt är situationen i Syrien mycket allvarlig
              och inströmningen till Europa är stor, framför allt till Tyskland
              och Sverige. Vårt samhälle står för många utmaningar som en följd
              av det. Sverige ska dock inte göra mindre, men fler länder borde
              göra mer.
            </seg>
            <seg n="7b97edc7">
              Vi har därför från svenskt håll drivit frågan om att fler medlemsstater
              borde ta ett större ansvar för samarbetet med UNHCR för att ta
              emot fler kvotflyktingar. Skulle EU:s alla medlemsstater ta lika
              många kvotflyktingar som vi i Sverige gör i förhållande till folkmängden
              skulle EU i ett slag kunna ta emot 100 000 flyktingar.
            </seg>
            <seg n="81b5d8a1">
              Det skulle förutom att ge dem skydd i Europa också borga för
              en säker resa hit. De skulle inte behöva riskera livet i små båtar
              på Medelhavet. Lyssna nu väldigt noga, för detta är unikt för
              att komma från en moderat: Jag vill göra någon arbetslös. Människosmugglare
              ska inte ha jobb.
            </seg>
            <seg n="97bf26df">
              Sverige genom Migrationsverket har nu som ett resultat av vårt
              engagemang i kvotflyktingfrågan fått FN:s uppdrag att vara samordnare
              av kvotflyktingar från Syrien.
            </seg>
            <seg n="f9322e30">
              Det kan vara bra att i tider av hög inströmning påminna om att
              inströmningen var högre under Balkankriget 1991–1995 då 147 000
              flyktingar beviljades uppehållstillstånd.
            </seg>
            <seg n="51524a21">
              Det är 70 000 företag som drivs av utrikes födda, och de skapar
              250 000 jobb. Var tredje läkare är utrikes född, och var fjärde
              tandläkare är också det.
            </seg>
            <seg n="856a3307">
              Herr talman! Jag måste ändå kommentera den budget som sticker
              ut helt i förhållande till de övriga oppositionspartiernas, Sverigedemokraternas.
              Det är en budget som i mina ögon är totalt orealistisk utifrån
              ett budgetekonomiskt perspektiv och helt i strid med nuvarande
              svensk lag och internationella konventioner som Sverige förbundit
              sig att följa.
            </seg>
            <seg n="32713962">
              Vi börjar med den ekonomiska dimensionen och budgetområde 1:1
              Migrationsverket. Där föreslår Sverigedemokraterna en minskning
              av ramen på 35 procent för 2014. Ska man få helårseffekt på 35
              procent måste nog neddragningen vara närmare 50 procent. Detta
              anslag finansierar personal- och lokalkostnader.
            </seg>
            <seg n="b619cd8d">
              Eftersom jag tror att Sverigedemokraterna ställer sig bakom lagen
              om anställningsskydd – eller har jag fel? – finns det något som
              heter uppsägningstid. Jag kan tänka mig att den kan variera från
              tre till sex månader.
            </seg>
            <seg n="a86ea497">
              Skulle man enbart gå på den 35-procentiga besparingen skulle
              det motsvara 1 000 tjänster som måste bort av Migrationsverkets
              3 800 anställda. Man behöver inte ha speciellt stor fantasi för
              att förstå att handläggningstiderna avsevärt skulle förlängas.
            </seg>
            <seg n="53554e60">
              Vi fortsätter med nästa budgetområde, som är Ersättningar och
              boendekostnader. I november i år fanns det 49 143 personer i Migrationsverkets
              mottagningssystem.
            </seg>
            <seg n="9aca5ca7">
              Jag förutsätter att Sverigedemokraterna inte vill utvisa människor
              innan deras behov av skydd är prövat. Detta anslag finansierar
              kommunernas ersättningar och de asylsökandes boende. Det vill
              man minska med 42 procent på helårsbasis.
            </seg>
            <seg n="2adec0e4">
              Med de personalneddragningar som jag tidigare nämnde, och som
              en följd av detta långa handläggningstider, kommer i stället kostnaderna
              på detta anslag att öka. Eller har Sverigedemokraterna tänkt sig
              en enorm kostnadsövervältring på kommunerna?
            </seg>
            <seg n="e4e2de34">
              Sverigedemokraterna skriver i sin budget att de vill minska flykting-
              och anhöriginvandringen med 90 procent. Om man sätter antalsminskningar
              som mål betyder det att målet kommer att vara överordnat skyddsbehovet.
              Det kommer att innebära att när vi får en stor inströmning blir
              verkligheten att Sverige kommer att utvisa människor med ett skyddsbehov
              till ställen där de riskerar död, tortyr och våldtäkt. Det är
              ett Sverige som jag inte vill ha.
            </seg>
          </u>
          <note n="7e54c4bd">
            Vid halvårsskiftet 2012 var till exempel 7 000 personer med lagakraftvunna
            utvisningsbeslut kvar i Migrationsverkets mottagningssystem. Lagen
            föreskriver att de ska återvända frivilligt, vilket knappt hälften
            gör.
          </note>
          <note n="3e6a37a1">
            I detta anförande instämde Gunilla Nordgren (M).
          </note>
          <note type="speaker" n="ecf416ce">
            Anf. 71 EVA-LENA JANSSON (S) replik:
          </note>
          <u who="eva-lena_jansson_c13ca9" xml:id="i-d1e1dafad2b27b0c-5" n="091caaf6">
            <seg n="e4cf532b">
              Herr talman! Vi hanterar nu betänkandet, och där finns en motion
              i vilken man har föreslagit förstärkt skydd för tolkar – de afghanska
              tolkarna. Jag försökte ställa en fråga i mitt anförande till bland
              andra Mikael Cederbratt. I förslaget från utskottets majoritet
              – där Moderaterna ingår – i betänkandet står det: Enligt vad utskottet
              har erfarit har det nu säkerställts att det finns en ordning för
              att bistå dessa personer.
            </seg>
            <seg n="0140aea7">
              Vi känner oss lite tveksamma till det där, för vi kan inte riktigt
              förstå hur man har kommit fram till det. Tydligen har de borgerliga
              partierna, Miljöpartiet och Sverigedemokraterna hört någonting
              som inte vi har hört. Vi skulle gärna få reda på av Mikael Cederbratt
              vad det är som gäller.
            </seg>
            <seg n="819a90da">
              I dag har tolkarnas advokater skrivit en artikel, och de har
              inte heller fått någon fördjupad kunskap om sina klienters framtid.
              Om Mikael Cederbratt kunde redogöra här och nu för kammaren vad
              det är man vet med säkerhet så vore det bra, för vi vet det i
              alla fall inte.
            </seg>
          </u>
          <note type="speaker" n="220f7d89">
            Anf. 72 MIKAEL CEDERBRATT (M) replik:
          </note>
          <u who="Q5605493" xml:id="i-8cf491fe32d3491a-0" n="1a365a8e">
            <seg n="44f0864e">
              Herr talman! Frågan har varit aktuell under en tid. Under denna
              tid har man på myndigheter och departement försökt skapa förutsättningar
              för att kunna ge detta stöd. Nu finns en beredskap om säkerhet
              om så krävs. Det måste göras en individuell prövning, och om man
              nu talar om tolkar i Afghanistan eller civilanställda är det rimligt
              att man erbjuder stöd på plats. Det ska finnas möjligheter till
              individuell prövning.
            </seg>
            <seg n="ed255840">
              Regeringen tycker att man har nått en nivå där detta kommer att
              fungera, och med det är jag nöjd. Jag tror att vi har riggat ett
              bra system. Sedan är det lite problematiskt med säkerheten. Jag
              har 25-årig erfarenhet som polis. Det är inte alltid som alla
              detaljer ska ut till allmänheten, för det kan ibland rasera säkerheten.
            </seg>
            <seg n="28e77e92">
              Jag satt och lyssnade på Eva-Lena Janssons anförande, och jag
              tyckte inte att hon talade så mycket – och framför allt inte med
              några lovord – om arbetskraftsinvandring. Jag har ställt frågan
              förut: Är ni egentligen för, eller är ni emot? Jag läste en DN-artikel
              den 27 juni där Stefan Löfven säger: Men det faktum att regeringen
              tillsammans med Miljöpartiet har spätt på den här arbetskraftsinvandringen
              i samma stund som vi har människor här som skulle ta jobbet om
              de får rätt utbildning – det är det jag menar är fel.
            </seg>
            <seg n="1bc784bc">
              Det verkar inte som om er partiledare gillar det här. Eller tolkar
              jag det fel?
            </seg>
          </u>
          <note type="speaker" n="f5090f06">
            Anf. 73 EVA-LENA JANSSON (S) replik:
          </note>
          <u who="eva-lena_jansson_c13ca9" xml:id="i-d1e1dafad2b27b0c-6" n="091caaf6">
            <seg n="60365452">
              Herr talman! Både Mikael Cederbratt och andra försöker göra detta
              till en debatt om arbetskraftsinvandring. Vi försöker förhålla
              oss till betänkandet. Men jag kan vara tydlig med en sak: Socialdemokraterna
              står upp för ordning och reda på arbetsmarknaden. Svenska medborgare
              och utländska medborgare som arbetar i Sverige ska arbeta under
              lika villkor. Svenska kollektivavtal ska gälla. Det kan inte vara
              så att människor som kommer från andra länder ska utnyttjas under
              slavliknande förhållanden. Det accepterar inte vi. Accepterar
              Mikael Cederbratt det?
            </seg>
            <seg n="cb0ea1fe">
              Det är denna fråga som har ställts på sin spets när bärplockare,
              lastbilschaufförer, hotell- och restauranganställda med flera
              utnyttjas. Byggnadsarbetare kommer från andra länder och får jobba
              för 30 kronor i timmen.
            </seg>
            <seg n="bfa534d8">
              Jag kommer tillbaka till den fråga som jag ställde till Mikael
              Cederbratt och som han helst undviker. I vår reservation skriver
              vi tydligt att vi inte tänker oss att försvarsministern, migrationsministern
              eller för den skull regeringen måste berätta exakt vad som händer.
              Men vi tycker att det är rimligt att riksdagen får det redogjort
              för sig.
            </seg>
            <seg n="1d263d27">
              Jag läser ur reservationen: Regeringen bör senast den 1 mars
              2014 redogöra för riksdagen för de konkreta åtgärder som behöriga
              myndigheter har vidtagit och som de planerar att vidta i syfte
              att garantera ett effektivt skydd för de lokalanställda tolkar
              som anlitas av Försvarsmakten innan de svenska trupperna drar
              sig tillbaka från Afghanistan. Vidare bör regeringen senast den
              1 mars 2014 återkomma till riksdagen med de förslag till lagändringar
              som krävs för att garantera ett effektivt skydd för den lokalanställda
              nyckelpersonal som anlitas av Försvarsmakten vid utlandsoperationer.
            </seg>
            <seg n="c13feb9f">
              Varför är Mikael Cederbratt och de borgerliga partierna, Miljöpartiet
              och Sverigedemokraterna emot detta? Mikael Cederbratt kan redogöra
              för varför Moderaterna är emot det.
            </seg>
          </u>
          <note type="speaker" n="68c849f0">
            Anf. 74 MIKAEL CEDERBRATT (M) replik:
          </note>
          <u who="Q5605493" xml:id="i-8cf491fe32d3491a-1" n="1a365a8e">
            <seg n="83d09bbc">
              Herr talman! Det blir lite av en repris på svaret. Jag vet att
              myndigheterna och departementet har arbetat med detta, och det
              finns ett system som fungerar om det behövs. Jag är nöjd med det.
              Jag kan köpa det som jag sade förut: Ibland kan man av säkerhetsskäl
              inte säga allt som ska göras eller hur det görs.
            </seg>
            <seg n="24bd1460">
              Eva-Lena Jansson säger att jag vill göra detta till en arbetskraftsinvandringsdebatt.
              Ja, vi debatterar migration, och migration innehåller arbetskraftsinvandring.
              Men jag fick tyvärr inget svar från Eva-Lena Jansson. Vi moderater,
              Alliansen och Miljöpartiet är självklara och tydliga med att man
              ska arbeta på lika villkor.
            </seg>
            <seg n="90838cef">
              Men vi vill inte gå tillbaka till ett system då det blandas in
              myndigheter och liknande som de facto omöjliggör för människor
              att komma till Sverige och arbeta. Detta är en liberal och mycket
              modern lagstiftning som kommer att tjäna Sverige väl.
            </seg>
          </u>
          <note type="speaker" n="fff7ee64">
            Anf. 75 CHRISTINA HÖJ LARSEN (V) replik:
          </note>
          <u who="Q4955459" xml:id="i-2a4099a87b0375c0-3" n="be1d6afc">
            <seg n="d4cd8743">
              Herr talman! Jag blir alltid glad när vi kan vara överens om
              en sak, jag och Mikael Cederbratt. Jag hör Mikael Cederbratt säga
              att han vill göra flyktingsmugglare arbetslösa. Där är vi helt
              och fullständigt överens, och jag ser det som en möjlighet att
              tala om hur vi kan göra det.
            </seg>
            <seg n="3df2eb9f">
              Jag och migrationsminister Billström hade denna debatt i Agenda
              häromdagen. Där framkom tydligt att det framför allt var kvotflyktingsystemet
              som avsågs när det gäller att kunna ta sig förbi flyktingsmugglare.
              När vi ser oss omkring i Europa är det ändå just Europas murbyggande
              som tvingar människor i armarna på flyktingsmugglare. Det finns
              en hel rad EU-direktiv som skapar dessa murar utan att vara fysiska,
              och det finns medlemsländer som skapar rent fysiska hinder.
            </seg>
            <seg n="b1c17914">
              Grekland sätter upp 1 800 gränsvakter som har gjort passagen
              mellan Turkiet och Grekland vansklig och livsfarlig och så vidare.
              Ett EU-direktiv som skapar murar är transportörsansvaret, som
              gör gällande att man kommer att straffa flygbolag eller båtar
              som transporterar människor med bristande ID-handlingar, som man
              kan misstänka kommer att söka asyl.
            </seg>
            <seg n="498aed79">
              Jag undrar såklart: Kommer Mikael Cederbratt nu i sin iver att
              göra flyktingsmugglare arbetslösa att hjälpa till att riva ned
              dessa synliga och osynliga murar kring Europa?
            </seg>
          </u>
          <note type="speaker" n="b815b2a9">
            Anf. 76 MIKAEL CEDERBRATT (M) replik:
          </note>
          <u who="Q5605493" xml:id="i-8cf491fe32d3491a-2" n="1a365a8e">
            <seg n="f7a61cf2">
              Herr talman! Min iver ska ni inte ta miste på, men eftertanke
              kan man ha ändå.
            </seg>
            <seg n="d6ab204a">
              Vi har ett fungerande system – kvotflyktingsystemet. Vi har UNHCR
              som är på plats och som har en oerhörd kunskap och kompetens.
              Då tycker vi att det är bättre att man använder sig av befintligt
              system. Den stora bristen med det är att det är för få som är
              med i systemet, om jag får uttrycka mig på det sättet. Det är
              här jag tror att vi har den största och snabbaste framgångsfaktorn
              både för att få en mer solidarisk fördelning och för att göra
              människosmugglare arbetslösa.
            </seg>
            <seg n="cf84eea1">
              Jag försöker att lyssna så mycket som möjligt på Christina Höj
              Larsen. Hon är mycket ute i den allmänna debatten, och hon står
              ofta och säger att det är fel att utvisa någon. Jag hör henne
              lite mindre när det gäller att stå upp bakom en lagakraftvunnen
              utvisning och säga att vi har en reglerad invandring och att det
              därför måste vara skillnad på ett ja och ett nej.
            </seg>
            <seg n="b1c66613">
              Min nyfikenhet gjorde att jag gick in på Vänsterpartiets hemsida
              och läste om er integrations- och flyktingpolitik, och begreppet
              reglerad invandring finns inte där. Är Christina Höj Larsen och
              Vänsterpartiet för en reglerad invandring?
            </seg>
          </u>
          <note type="speaker" n="8533dcb8">
            Anf. 77 CHRISTINA HÖJ LARSEN (V) replik:
          </note>
          <u who="Q4955459" xml:id="i-2a4099a87b0375c0-4" n="be1d6afc">
            <seg n="adea23d4">
              Herr talman! Svaret är ja, kort och gott. Om vi inte hade dessa
              brister i vår asyl- och flyktingpolitik skulle jag inte behöva
              stå och prata om de sakerna så ofta som jag gör. Det är därför
              vi försöker ta oss framåt när det gäller det.
            </seg>
            <seg n="23722ff5">
              Om vi återvänder till lagliga vägar in i Europa tycker jag att
              det är bra att Sverige tar ett stort ansvar gällande kvotflyktingar.
              Vi har sagt 1 900, och såvitt jag förstår har 1 100 hittills kommit
              i år. Av dessa är i runda slängar 450 från Syrien.
            </seg>
            <seg n="4071ecbb">
              I ljuset av en av de största humanitära katastroferna på tröskeln
              till Europa tycker inte jag att 450 kvotflyktingar är ett bra
              resultat. Jag vill såklart att Mikael Cederbratt kommenterar det.
              Samtidigt har Jordanien tagit emot över en halv miljon syriska
              flyktingar och Libanon 800 000. Det är de länderna som tar det
              stora ansvaret. Om vi verkligen ska bekämpa flyktingsmuggling,
              Mikael Cederbratt, krävs det att vi monterar ned de här murarna,
              synliga och osynliga, kring Europa och gör det lagligt för människor
              att få sin mänskliga rättighet att söka och prövas för asyl tillgodosedd.
            </seg>
          </u>
          <note type="speaker" n="e8db9dbd">
            Anf. 78 MIKAEL CEDERBRATT (M) replik:
          </note>
          <u who="Q5605493" xml:id="i-8cf491fe32d3491a-3" n="1a365a8e">
            <seg n="44910b72">
              Herr talman! Det finns många förbättringar som kan göras vid
              den yttre gränskontrollen i Schengenområdet. Men om vi har en
              reglerad invandring måste det vara någon form av gränskontroll.
              Annars faller det på sin orimlighet i någon mån.
            </seg>
            <seg n="003118ae">
              Det finns två problem vad gäller kvotflyktingsystemet. Det ena
              är att det ännu är för få länder som har sagt: Vi är beredda att
              ta emot. Det andra är att det är en praktisk fråga att få det
              här att fungera. Migrationsverket i Sverige har fått det här samordningsuppdraget
              av FN för att försöka få 30 000 kvotflyktingar placerade någonstans
              på vårt jordklot. Jag vidhåller att det är nuvarande system som
              ska förbättras och effektiviseras och ökas i kvantitet. Det är
              på det sättet som vi gör människosmugglarna arbetslösa.
            </seg>
          </u>
          <note type="speaker" n="a1b0bc8a">
            Anf. 79 MARIA FERM (MP):
          </note>
          <u who="Q4947860" xml:id="i-3d2fc9ee12f8efa2-0" n="37d57c2f">
            <seg n="65b168da">
              Herr talman! Jag vill inleda med att yrka bifall till förslaget
              i betänkandet.
            </seg>
            <seg n="6bb70d7e">
              Eftersom det inte finns några lagliga vägar att ta sig till EU
              för att söka asyl tvingas människor att fly till EU på allt farligare
              och dyrare sätt. Tusentals människor dör varje år på sin flykt
              till Europa. Det är människoliv som Sverige och alla andra medlemsstater
              i EU bär ett delansvar för att de har slocknat.
            </seg>
            <seg n="41aa4a44">
              Sverige och de andra medlemsstaterna har skrivit under internationella
              konventioner om att alla människor har rätt att söka asyl och
              få sin asylansökan prövad, men eftersom det inte finns några lagliga
              vägar lever vi inte upp till de konventioner vi har skrivit under.
              Vi respekterar i praktiken inte rätten till asyl, trots att det
              är en mänsklig rättighet.
            </seg>
            <seg n="37670f3a">
              I stället lägger EU oerhört mycket resurser på att hålla människor
              ute. Bulgarien håller på att bygga ett 30 kilometer långt stängsel
              längs sin gräns. Grekland fängslar asylsökande på obestämd tid
              och har ett helt havererat asylsystem. I Italien tvingas migranter
              böta 5 000 euro för att de tagit sig in illegalt, trots att det
              inte finns några sätt att ta sig in legalt. EU lägger massvis
              med resurser på drönare och kustbevakning för att upptäcka migrantbåtar
              i Medelhavet men inte på att skapa lagliga vägar att ta sig hit.
            </seg>
            <seg n="0ca39b34">
              Spanien har återigen satt upp rakblad på stängslet till enklaven
              Melilla för att förhindra migranter från att klättra över. Det
              är dock inget som lyckas utan något som endast leder till att
              de människor som klättrar över ramlar ned på andra sidan stängslet
              med djupare och svårare sår från rakbladen än tidigare.
            </seg>
            <seg n="1faf65a5">
              För några månader sedan drunknade över 350 människor utanför
              den italienska ön Lampedusa i Medelhavet. Jag åkte dit några dagar
              senare för att på allvar se konsekvenserna av EU:s migrationspolitik
              och för att prata med räddningsarbetare, överlevare och boende
              på ön. När man ser de direkta konsekvenserna blir det väldigt
              tydligt att någonting måste ändras. Annars kommer vi att se liknande
              katastrofer igen och igen och igen.
            </seg>
            <seg n="b339d54d">
              Vi i Miljöpartiet vill att lagliga vägar skapas. Det kan göras
              på många olika sätt och ske genom en kombination av åtgärder.
              EU:s medlemsstater kan börja använda sig av humanitära visum som
              de som flyr kan få för att ta sig till EU och söka asyl. Den möjligheten
              finns redan i dag i lagstiftningen och behöver bara börja användas.
              Då skulle migranter slippa ta hjälp av flyktingsmugglare och ta
              de farliga rutterna över till exempel Medelhavet i undermåliga
              båtar och riskera sina liv.
            </seg>
            <seg n="624744a8">
              Det borde också vara möjligt att söka asyl på EU-beskickningar
              i länder utanför EU. Gemensamma vidarebosättningsprogram inom
              EU skulle förändra mycket. Bara ett fåtal av EU:s medlemsstater
              tar i dag emot kvotflyktingar. Sverige är en av dem och tar emot
              1 900 kvotflyktingar. Om alla tog emot lika många kvotflyktingar
              som Sverige i förhållande till folkmängden skulle många flyktingläger
              kunna stängas.
            </seg>
            <seg n="953b5a3c">
              I Sverige har vi dessutom ett öppet system för arbetskraftsinvandring.
              Inte bara högkvalificerad arbetskraft är välkommen utan alla som
              har fått ett jobberbjudande i Sverige som har lika bra villkor
              som andra i Sverige är välkomna. Därför går det att lagligt komma
              till Sverige på det sättet för migranter. Om fler EU-länder öppnade
              för den typen av arbetskraftsinvandring skulle det vara ytterligare
              en laglig väg för människor att migrera.
            </seg>
            <seg n="1309193f">
              Dessutom borde transportörsansvaret avskaffas så att inte flygbolag
              eller båtbolag och deras ägare straffas om de har med sig personer
              som inte har rätt papper.
            </seg>
            <seg n="fc4125f7">
              Problemet är inte att Sverige tar ett stort ansvar utan att också
              andra EU-länder borde ta ett större ansvar för människor som flyr.
              Vi kan alla göra mer. Om vi dessutom omprioriterar resurser från
              att gå till att hålla människor ute och upprätthålla Fästning
              Europa till att rädda liv och till katastrofhjälp i flyktingläger
              runt Syrien kan vi undvika många av de humanitära katastrofer
              som vi ser.
            </seg>
            <seg n="3d9aacf2">
              Om lagliga vägar öppnas lever vi upp till internationella konventioner
              och förhindrar att fler människor drunknar i Medelhavet på sin
              flykt till Europa. Så länge det är krig i omvärlden kommer människor
              fortsätta att fly, och då måste vi ta vårt ansvar.
            </seg>
            <seg n="852e3dfe">
              Herr talman! Sverige tar ett, i jämförelse med andra EU-länder,
              stort ansvar för de människor som flyr till Europa. Migrationsverket
              har bedömt att konflikten i Syrien kommer att vara fortsatt svår
              och inte gå över inom den närmaste tiden och har därför, i enlighet
              med den lagstiftning som vi har, beslutat att de som flyr inte
              bara får tillfälligt utan permanent uppehållstillstånd. Detta
              är positivt eftersom tillfälliga uppehållstillstånd skapar en
              stor osäkerhet för den som flytt, förhindrar integrationen i samhället
              och gör att personen inte kan återförenas med sin familj.
            </seg>
            <seg n="c93ecf69">
              I Sverige görs bedömningar av situationen i omvärlden alltså
              på myndighetsnivå och inte av politiker. Det är något väldigt
              positivt. Det innebär att politiker i Sverige inte förhåller sig
              till en upplevd främlingsfientlig opinion som i andra länder och
              därför inte vågar fatta beslut om att ge människor skydd trots
              att de är i behov av det. Anledningen till att andra EU-länder
              inte fattat beslut om att ge permanent uppehållstillstånd till
              flyktingar från Syrien är nämligen inte att de gör en annan bedömning
              av säkerhetsläget och behovet av skydd. Det innebär inte heller
              att de skickar tillbaka människor till Syrien, utan det handlar
              om att de inte vill fatta det slutgiltiga beslutet om permanent
              uppehållstillstånd, eftersom de är oroliga för väljarreaktioner
              då beslutet ligger på politisk nivå.
            </seg>
            <seg n="4879be88">
              Därför är vårt system ett föredöme. Det gör att människor i behov
              av skydd inte hamnar i kläm. Det innebär att vi lever upp till
              internationella konventioner och står upp för humanitet i större
              utsträckning än andra EU-länder. Men självfallet bör de följa
              efter. Situationen kräver det.
            </seg>
            <seg n="83011475">
              Tyvärr ser vi protektionistiska och rasistiska tendenser runt
              om i Europa. I Grekland ökar det nynazistiska Gyllene gryning
              återigen i opinionsmätningar. Människor som flyr från Syrien möts
              där inte av en hjälpande hand utan av gränsvakter som patrullerar
              för att hålla dem ute. Om de lyckas ta sig in riskerar de att
              fängslas och sättas i förvar, trots att de inte är misstänkta
              för något brott.
            </seg>
            <seg n="3affa736">
              Men i Sverige går vi en annan väg. Miljöpartiet och regeringen
              har ett samarbete för att säkerställa att migrationspolitiken
              är rättssäker, ordnad och human. Vi har gjort, och gör, migrationspolitiken
              mer human och öppen. Vi har förändrat lagen så att papperslösa
              äntligen får rätt till sjukvård och rätt att gå i skola. Vi har
              inrättat en delegation för migrationsstudier och förbättrat Migrationsverkets
              landinformation för bättre omvärldsanalyser. Vi har också kommit
              överens om att det ska bli lättare för utsatta barn att stanna
              i Sverige. Synnerligen ömmande omständigheter ska ändras till
              det bredare särskilt ömmande omständigheter för barn och deras
              familjer. Det ska också bli lättare för barn att få verkställighetshinder.
            </seg>
            <seg n="f38be896">
              Genom en rad förändringar motverkar vi dessutom att arbetskraftsmigranter
              utnyttjas av oseriösa och kriminella arbetsgivare.
            </seg>
            <seg n="7b269a2e">
              När det brinner i vår omvärld och människor tvingas fly från
              sina hem är det som viktigast att stå upp för medmänsklighet.
              Vi måste bidra till en global utveckling där färre tvingas fly
              och fler får möjlighet att uppleva välstånd och utveckling.
            </seg>
          </u>
          <note type="speaker" n="27a28a83">
            Anf. 80 EVA-LENA JANSSON (S) replik:
          </note>
          <note n="b4d80091">
            Herr talman! Maria Ferm nämner förändringen av begreppet synnerligen
            ömmande omständigheter till särskilt ömmande skäl. Min fråga till
            Miljöpartiet och Maria Ferm är: Varför ska förändringen bara gälla
            barn?
          </note>
          <note type="speaker" n="753c5e33">
            Anf. 81 MARIA FERM (MP) replik:
          </note>
          <u who="Q4947860" xml:id="i-3d2fc9ee12f8efa2-1" n="37d57c2f">
            <seg n="15f1f614">
              Herr talman! Vi har under lång tid haft diskussioner med regeringen
              om denna förändring och om hur vi ska gå vidare. Vi har kommit
              fram till att vi ska genomföra en förändring som innebär att synnerligen
              ömmande omständigheter ändras till det bredare särskilt ömmande
              omständigheter för barn och också för deras familjer eftersom
              det inte går att hålla isär. Vi genomför även en förändring av
              verkställighetshinder och inför en lättnad för barn även där.
            </seg>
            <seg n="f9cb9085">
              Hela budgeten har, som tidigare anförts, ett tydligt barnperspektiv.
              Vi genomför flera förändringar för barns bästa och för att säkerställa
              att barn får ett bra mottagande redan från början, till exempel
              genom att kommuner inte längre ska kunna neka att ta emot ensamkommande
              barn.
            </seg>
            <seg n="7d87ba37">
              Det är inte heller någon hemlighet att Miljöpartiet gärna skulle
              ha velat gå längre och ha särskilt ömmande omständigheter för
              alla, men det viktiga när man har ett samarbete är att man kan
              komma överens. Det här är en enormt stor förändring för alla som
              berörs, och det är kanske den viktigaste migrationspolitiska förändringen
              som vi har sett på många år och som kommer att göra politiken
              mer human och påverka personers verklighet.
            </seg>
          </u>
          <note type="speaker" n="14c42b54">
            Anf. 82 EVA-LENA JANSSON (S) replik:
          </note>
          <u who="eva-lena_jansson_c13ca9" xml:id="i-d1e1dafad2b27b0c-8" n="091caaf6">
            <seg n="4745936c">
              Herr talman! För mig är det för tidigt att dra slutsatser av
              vad lagförändringen kommer att få för effekter även om vi välkomnar
              den eftersom vi också har skrivit en motion om att vi vill ändra
              lagen.
            </seg>
            <seg n="e9b14c6e">
              Om jag uppfattar Maria Ferm rätt var anledningen till att bara
              barn kommer att omfattas av förändringen att de övriga partierna
              inte stod bakom att de övriga förändringarna skulle gälla även
              vuxna.
            </seg>
            <seg n="45836411">
              Okej, då var det svaret.
            </seg>
          </u>
          <note type="speaker" n="9dad27c9">
            Anf. 83 MARIA FERM (MP) replik:
          </note>
          <u who="Q4947860" xml:id="i-3d2fc9ee12f8efa2-2" n="37d57c2f">
            <seg n="fb9aeae4">
              Herr talman! Jag var tydlig med att Miljöpartiet gärna hade sett
              att förändringen med särskilt ömmande omständigheter skulle gälla
              alla. Detta är dock något som vi har kommit överens om, och det
              är en viktig förändring och en förändring som vi är glada och
              stolta över.
            </seg>
            <seg n="0232e945">
              Det är givetvis positivt att Socialdemokraterna för en gångs
              skull tar upp en fråga som syftar till att göra politiken mer
              human. Det har vi inte sett i vare sig retorik eller praktik på
              lång tid.
            </seg>
          </u>
          <note type="speaker" n="2262e6f3">
            Anf. 84 HANS BACKMAN (FP):
          </note>
          <u who="Q5563650" xml:id="i-6bd929e429ae0473-0" n="894881a4">
            <seg n="09827ab0">
              Herr talman! Jag ska börja med att yrka bifall till förslaget
              i betänkandet SfU2 Migration .
            </seg>
            <seg n="82237b00">
              Folkpartiet liberalerna har ett starkt internationellt engagemang
              för flyktingar. Att ge skydd åt människor som tvingas fly för
              sitt liv eller undan förföljelse är en medmänsklig skyldighet.
            </seg>
            <seg n="2f3d8446">
              Sverige ska fortsätta ha en human flyktingpolitik där alla som
              söker asyl ska få sin sak prövad, men samtidigt måste fler demokratier
              ta sitt ansvar. Det är därför viktigt att Sverige fördjupar sitt
              internationella samarbete och driver på inom EU för en flyktingpolitik
              som vilar på humanitetens grund.
            </seg>
            <seg n="6f860ede">
              Det är också viktigt att de flyktingar som kommer hit och får
              uppehållstillstånd tas emot på bästa möjliga sätt, att de snabbt
              lär sig språket och får möjlighet att komma ut på arbetsmarknaden.
            </seg>
            <seg n="f7c3c6d9">
              Även människor som inte är flyktingar ska kunna komma till Sverige
              och Europa. Som liberaler tror vi på idén om ökad arbetskraftsinvandring.
              De nya reglerna för arbetskraftsinvandring, som vi i Folkpartiet
              tillsammans med våra allianspartier och Miljöpartiet var med och
              drev igenom, gör att Sverige nu har tagit ledningen i arbetet
              med att öppna gränserna och få ökad rörlighet. Nu arbetar vi för
              att fler länder i Europa ska följa i våra fotspår.
            </seg>
            <seg n="36c22d4b">
              Alliansregeringen har gjort det lättare för människor att komma
              till Sverige och arbeta. Vi har förbättrat mottagandet av ensamkommande
              barn, och vi har genomfört en reform för att skynda på nyanlända
              flyktingars etablering i Sverige.
            </seg>
            <seg n="eab415fd">
              Herr talman! Antalet nya asylsökande i Sverige 2012 var det högsta
              sedan Balkankriget i mitten av 1990-talet, och antalet förväntas
              förbli högt. Situationen i Syrien och dess närområde och fortsatta
              svåra förhållanden i till exempel Afghanistan, Iran och Somalia
              driver många människor på flykt. Till följd av den ekonomiska
              krisen har det också börjat ske mer omfattande sekundära förflyttningar
              inom Europa, som ni kan läsa om i vårt betänkande. Följaktligen
              beräknar regeringen att utgifterna för asylmottagningen kommer
              att fortsätta att stiga kraftigt.
            </seg>
            <seg n="c883e6f6">
              Utvecklingen inom det utgiftsområde vi debatterar i dag styrs
              i stor utsträckning av omvärldsfaktorer som kan vara svåra att
              förutse och påverka. Samverkan mellan berörda myndigheter och
              effektiviteten i prövningsverksamheten i alla instanser påverkar
              också i stor utsträckning bland annat vistelsetiderna och därmed
              utgifterna för mottagandet av asylsökande.
            </seg>
            <seg n="eba679b9">
              Vid Migrationsverkets information i utskottet den 14 november
              2013, som det står angivet i betänkandet, angav generaldirektören
              att myndigheten i april i år sammankallade alla organisationer
              och myndigheter som arbetar med migrationsfrågor för att diskutera
              hur man bland annat ska möta utvecklingen i omvärlden med ett
              stigande antal asylsökande. Migrationsverket vill få till stånd
              en nationell samordning och genom nätverk arbeta än mer effektivt.
              Det är bra. Det är viktigt att Migrationsverket prioriterar utvecklingsarbetet
              så att de positiva effekter som myndigheten redovisat när det
              gäller effektivitet, rättssäkerhet och service kan realiseras
              så snart som möjligt.
            </seg>
            <seg n="9fe52895">
              I budgetpropositionen anges att antalet asylsökande 2014 och
              framåt bedöms bli 7 000 fler årligen i förhållande till vad som
              prognostiserades i budgetpropositionen för 2013. Regeringen föreslår
              därför en ökning av anslaget till Migrationsverket. På så sätt
              kan handläggningstiderna för asylärenden begränsas. Migrationsverket
              får, för att klara av den tillströmning som förväntas komma, från
              och med den 1 januari 2014 också utvidgade möjligheter att anvisa
              asylsökande ensamkommande barn till en kommun som inte har en
              överenskommelse med verket om mottagande. Dessutom är det viktigt,
              som det har talats om här tidigare, att vi i Sverige tar ett gemensamt
              solidariskt ansvar och att alla våra kommuner tar ett gemensamt
              ansvar i det viktiga arbetet med att ta emot ensamkommande barn.
            </seg>
            <seg n="4a6f656c">
              Det föreslås också att etableringsplanens start för personer
              boende i anläggningsboende flyttas fram. Det medför att dagersättning
              utgår så länge personen är inskriven i Migrationsverkets mottagande.
              Som en följd av detta föreslår regeringen att anslaget för ersättningar
              och bostadskostnader ökar.
            </seg>
            <seg n="3f37209d">
              Herr talman! För att upprätthålla en human, rättssäker och ordnad
              migrationspolitik träffade regeringen och Miljöpartiet de gröna
              en ramöverenskommelse om migrationspolitiken i mars 2011. Överenskommelsen
              innebär ett gemensamt ansvarstagande för den samlade asyl- och
              migrationspolitiken. Jag vill därmed peka på att Sverige erbjuder
              skydd i större utsträckning än vad internationella överenskommelser
              kräver. Denna politik har ett starkt stöd här i riksdagen.
            </seg>
            <seg n="c57cea0c">
              Sverige är ett land som har en tradition av öppenhet mot omvärlden.
              Målet är att säkerställa en långsiktigt hållbar migrationspolitik
              som värnar asylrätten och som inom ramen för den reglerade invandringen
              underlättar rörlighet över gränser, främjar arbetskraftsinvandring,
              tillvaratar och beaktar migrationens utvecklingseffekter samt
              fördjupar det europeiska och internationella samarbetet.
            </seg>
            <seg n="1ba96a01">
              Regeringen har som en följd av ramöverenskommelsen med Miljöpartiet
              de gröna i budgetpropositionen för 2014 aviserat att bestämmelsen
              om uppehållstillstånd på grund av synnerligen ömmande omständigheter
              bör ändras så att uttrycket synnerligen ömmande endast är tillämpligt
              i asylärenden som rör vuxna och att uttrycket särskilt ömmande
              ska tillämpas för barn. Regeländringarna planeras träda i kraft
              den 1 juli 2014. Detta tycker jag är en framgång.
            </seg>
            <seg n="ba751042">
              Folkpartiet vill betona att utlänningsparagrafens portalparagraf
              om barnets bästa ska genomsyra hela asylprocessen. Barnets egna
              asylskäl ska alltid utredas och bedömas individuellt. Barnets
              egna asylskäl liksom förekomsten av barnspecifika former av förföljelse,
              det vill säga allvarliga kränkningar av barnets rättigheter, måste
              därmed beaktas i asylprocessen.
            </seg>
            <seg n="7850c34d">
              Herr talman! Låt mig ta upp några positiva saker som händer i
              Sverige när det gäller integration, som ju är nära kopplat till
              migration. Jag vill börja med att säga att utanförskapet har minskat.
              Antalet helårsekvivalenter, som lever på någon form av social
              ersättning, minskade med över 200 000 personer mellan 2006 och
              2012. Den stora minskningen av utanförskapet har lett till att
              det funnits mer pengar att satsa på välfärden. Jag vill också
              säga att sysselsättningen ökat sedan 2006, vilket ger skatteintäkter
              till kommunerna.
            </seg>
            <seg n="9c4e0ca3">
              Vidare vill jag nämna att den integrationspolitik som förs av
              regeringen, med fokus på jobb och språk, ger resultat. Aldrig
              har så många utrikesfödda gått till jobbet som nu. Sedan 2006
              har drygt 150 000 utrikesfödda fått jobb, och i dag är drygt 720
              000 utrikesfödda sysselsatta. 70 000 av Sveriges företag är startade
              av utrikesfödda. Det genererar ca 250 000 arbetstillfällen.
            </seg>
            <seg n="2252f9bc">
              Var tredje läkare och var fjärde tandläkare är utrikesfödd. 32
              procent av apotekarna, 22 procent av vårdbiträdena och 17 procent
              av undersköterskorna och sjukvårdsbiträdena är utrikesfödda. Siffrorna
              är från 2011. Vårt välfärdssamhälle, och framför allt vårdsektorn,
              skulle inte klara sig utan den arbetskraft som den utrikesfödda
              befolkningen står för.
            </seg>
            <seg n="021f8538">
              Nu börjar vi se resultat av den tydliga arbetslinje som infördes
              genom etableringsreformen. I det gamla systemet hade uppemot nio
              av tio nyanlända inte någon kontakt med arbetsmarknaden det första
              året i Sverige. Nu är siffrorna de omvända. Under det första året
              har över 90 procent kontakt med Arbetsförmedlingen och inleder
              arbetsförberedande insatser. En fjärdedel av de 4 200 som hittills
              lämnat etableringsuppdraget har gått vidare till någon form av
              arbete eller studier, och 44 procent har gått till övriga arbetsmarknadspolitiska
              program. Därmed är de närmare arbetsmarknaden.
            </seg>
            <seg n="578b3185">
              Slutligen, herr talman, skulle jag vilja återkoppla till det
              som migrationsministern talade om, nämligen att migrationspolitik
              inte enbart handlar om mätbara vinster. Jag vill hänvisa till
              samma DN-artikel som migrationsministern och säga: Jag vill att
              Sverige ska fortsätta att vara ett land med stort hjärta. Låt
              mig också säga att Sverige är ett rikt land, och jag är övertygad
              om att en av anledningarna till att vi är ett rikt land är att
              vi haft en öppen hållning mot omvärlden och varit generösa med
              att låta människor komma hit. De har tillfört vårt land mycket.
            </seg>
          </u>
          <note type="speaker" n="4ac60fb7">
            Anf. 85 EVA-LENA JANSSON (S) replik:
          </note>
          <u who="eva-lena_jansson_c13ca9" xml:id="i-d1e1dafad2b27b0c-9" n="091caaf6">
            <seg n="b461bc84">
              Herr talman! Jag vill ställa en fråga till Hans Backman om de
              afghanska tolkarnas öde.
            </seg>
            <seg n="6a7c6ce8">
              Som jag tidigare sade till Mikael Cederbratt har vi en reservation
              i betänkandet. I reservationen säger vi att regeringen bör redogöra
              för riksdagen för de konkreta åtgärder som behöriga myndigheter
              har vidtagit och som de planerar att vidta i syfte att garantera
              ett effektivt skydd för de lokalanställda tolkar som anlitas av
              Försvarsmakten innan de svenska trupperna drar sig tillbaka från
              Afghanistan. Vi säger även att regeringen ska ta fram förslag
              till lagändringar som krävs för att garantera ett effektivt skydd
              för den lokalanställda nyckelpersonal som anlitas av Försvarsmakten
              vid utlandsoperationer.
            </seg>
            <seg n="b37247a4">
              I utskottets betänkande kan man läsa att utskottsmajoriteten
              bestående av de borgerliga partierna, Miljöpartiet och Sverigedemokraterna
              anser att frågan är löst. Vi har inte sett det, och därför är
              min fråga till Hans Backman: Varför väljer Folkpartiet att inte
              ställa sig bakom vårt krav att regeringen ska återkomma till riksdagen
              med förslag till konkreta åtgärder? Vi har även föreslagit ett
              datum för det Vad har Folkpartiet emot det kravet?
            </seg>
          </u>
          <note type="speaker" n="b2a51f51">
            Anf. 86 HANS BACKMAN (FP) replik:
          </note>
          <u who="Q5563650" xml:id="i-6bd929e429ae0473-1" n="894881a4">
            <seg n="7e18bbfc">
              Herr talman! Mitt svar är egentligen detsamma som Mikael Cederbratts.
              Vi har fått information om att beredskap för säkerhet finns och
              att prövningen förstås ska vara individuell för de lokalanställda
              tolkarna i Afghanistan som det berör. I och med att vi erfarit
              att regeringen bedömer att det nu finns ett system för att bistå
              och klara av säkerheten för dessa viktiga personer som gjort en
              stor insats för Sverige litar jag på regeringen i det här fallet.
            </seg>
          </u>
          <note type="speaker" n="9d1f90b1">
            Anf. 87 EVA-LENA JANSSON (S) replik:
          </note>
          <u who="eva-lena_jansson_c13ca9" xml:id="i-d1e1dafad2b27b0c-10" n="091caaf6">
            <seg n="b6730bd0">
              Herr talman! Det är bra att Hans Backman litar på sin regering.
              Det är väl önskvärt. Problemet är att vi inte fått del av den
              information som Hans Backman och övriga hänvisar till i utskottets
              betänkande. Vi har fått mycket vaga uppgifter, och därför begär
              vi att regeringen återkommer till riksdagen med förslag på åtgärder
              för hur frågan ska hanteras. Vi begär inte att man ska stå i kammaren
              med en skylt i handen och tala om hur det ska gå till. Jag vet
              inte om Hans Backman missat det, men det var en debattartikel
              om den här frågan i Svenska Dagbladet i dag; han kan få en kopia
              av den.
            </seg>
            <seg n="3a5c2586">
              Det är viktigt att säkerställa att den här frågan löses och att
              den löses på ett professionellt och bra sätt. Då räcker det inte
              med att erfara någonting. Det står i betänkandet att utskottet
              har erfarit, men vi övriga som sitter i utskottet känner inte
              igen oss i den skrivningen, att vi skulle ha erfarit det. Det
              är därför jag ställer frågan.
            </seg>
            <seg n="66a726e0">
              Uppenbarligen har Hans Backman tagit del av information som vi
              från Socialdemokraterna och Vänsterpartiet inte kunnat ta del
              av. Frågan är om Hans Backman tänker dela med sig av den informationen.
            </seg>
          </u>
          <note type="speaker" n="2e3bf188">
            Anf. 88 HANS BACKMAN (FP) replik:
          </note>
          <u who="Q5563650" xml:id="i-6bd929e429ae0473-2" n="894881a4">
            <seg n="2a58af62">
              Herr talman! Jodå, jag har läst debattartikeln i Svenska Dagbladet.
            </seg>
            <seg n="be05ef0e">
              Föga överraskande litar vi från regeringspartierna på vår regering,
              och vi har också haft en dialog om den här frågan. I mars 2013
              överlämnade Försvarsmakten sitt svar till regeringen beträffande
              vilket stöd Sverige kan ge lokalanställd personal när den svenska
              styrkans närvaro i Afghanistan trappas ned. Jag har full förståelse
              för den oro som finns för att det inte ska fungera, men den bedömning
              som görs av regeringen tror jag på. Det finns nu ett fungerande
              system för att klara av hanteringen av tolkarna.
            </seg>
            <seg n="b8089177">
              Skulle det visa sig att det inte fungerar, att det finns problem
              med hanteringen, är jag beredd att be om vidare information. I
              dagsläget bedömer jag att det, utifrån vad vi från utskottets
              sida erfarit, finns ett fungerande system för detta.
            </seg>
          </u>
          <note type="speaker" n="9b29b259">
            Anf. 89 CHRISTINA HÖJ LARSEN (V) replik:
          </note>
          <u who="Q4955459" xml:id="i-2a4099a87b0375c0-5" n="be1d6afc">
            <seg n="40b204af">
              Herr talman! Vi har just fått höra att Hans Backman litar på
              sin regering, vilket känns ganska självklart. Därför tänkte jag
              vända blicken lite grann mot ett annat håll och fråga huruvida
              Hans Backman också litar på sin EU-kommissionär Cecilia Malmström.
            </seg>
            <seg n="6f19cbd7">
              I söndags hade vi en debatt i Agenda om lagliga vägar in i Europa
              och nödvändigheten av att skapa sådana, särskilt i ljuset av den
              humanitära katastrof som just nu pågår på tröskeln till Europa.
              Kommissionär Malmström sade att hon såg behovet av att titta på
              olika möjligheter, till exempel humanitära visum, asylviseringar
              eller något sådant. Jag hörde ingenting om detta i Hans Backmans
              anförande. Därför undrar jag hur Hans Backman som folkpartist
              ser på kommissionärens förslag.
            </seg>
          </u>
          <note type="speaker" n="77240e8b">
            Anf. 90 HANS BACKMAN (FP) replik:
          </note>
          <u who="Q5563650" xml:id="i-6bd929e429ae0473-3" n="894881a4">
            <seg n="9149df8b">
              Herr talman! Självklart litar jag även på Cecilia Malmström.
              Det vore väl en överraskning om jag sade någonting annat. De förslag
              som hon för fram är intressanta. Vi får förstås ta med dem i det
              fortsatta arbetet. Internt i Folkpartiet arbetar vi mycket med
              att se hur vi kan öka möjligheterna till att komma in i Europa
              på ett säkrare sätt. Cecilia Wikström, vår EU-parlamentariker,
              har också varit mycket aktiv i dessa frågor. Det är värt att föra
              en dialog om detta. Det som har hänt när människor avlidit på
              sin väg till en tryggare tillvaro är naturligtvis förkastligt
              och fruktansvärt.
            </seg>
            <seg n="a31d5b66">
              Jag kan självklart inte stå och utlova någonting i dag, men alla
              saker vi kan göra för att ge hjälp och förhindra att sådana här
              hemska tragedier inträffar i framtiden ska vi försöka arbeta med.
              När det kommer intressanta förslag från vår EU-kommissionär tycker
              jag att vi ska ta med dem i våra diskussioner.
            </seg>
          </u>
          <note type="speaker" n="576459e6">
            Anf. 91 CHRISTINA HÖJ LARSEN (V) replik:
          </note>
          <u who="Q4955459" xml:id="i-2a4099a87b0375c0-6" n="be1d6afc">
            <seg n="941a6a85">
              Herr talman! Det går inte alltid att ha tilltro till två personer
              samtidigt. Regeringen säger att vi absolut inte behöver några
              lagliga vägar in i Europa. Men EU-kommissionär Malmström säger
              att vi behöver titta på den möjligheten. Det är just det förslag
              Vänsterpartiet lägger fram senare i en motion, precis som vi har
              gjort flera år i rad. Vi måste seriöst diskutera om vi verkligen
              ska sitta och titta på när människor förolyckas vid Europas gränser.
              Det är ett rimligt förslag, och det gläder mig – och överraskar
              mig också lite grann – att höra att Folkpartiet stöder det. Det
              är det jag hör Backman säga i dag. Jag ser fram emot ert stöd
              till den motionen i framtiden.
            </seg>
          </u>
          <note type="speaker" n="1eb75525">
            Anf. 92 HANS BACKMAN (FP) replik:
          </note>
          <u who="Q5563650" xml:id="i-6bd929e429ae0473-4" n="894881a4">
            <seg n="ee9d11d3">
              Herr talman! Som sagt kan jag inte utlova något stöd till enskilda
              motioner i dag, inte heller till framtida motioner. Det jag kan
              utlova är att jag och Folkpartiet är öppna för att försöka hitta
              goda förslag som kan vara behjälpliga i förhindrandet av sådana
              tragedier som vi har fått uppleva det senaste året. Det är självklart
              att vi ska lyssna till kloka personer som vår EU-kommissionär
              Cecilia Malmström när vi försöker finna sådana förslag och vägar
              framåt.
            </seg>
          </u>
          <note type="speaker" n="efc094af">
            Anf. 93 FREDRICK FEDERLEY (C):
          </note>
          <u who="Q513301" xml:id="i-e7775b923f163998-0" n="f5e858b3">
            <seg n="9810204c">
              Herr talman! Vi diskuterar nu utgiftsområde 8. Jag yrkar bifall
              till förslaget i betänkandet och avslag på de motioner som finns.
            </seg>
            <seg n="5f3d55d0">
              Jag vill ta avstamp i min syn på Sverige. Jag tycker att Sverige
              är ett fantastiskt land. Vi har en stor social sammanhållning
              i landet. Vi känner stor solidaritet mellan varandra. Jag känner
              också stor solidaritet gentemot människor i övriga världen som
              befinner sig i en behövande situation. Detta tycker jag är kärnan
              i Sverige. Jag gläds när jag går på gatorna nu, för jag ser att
              folk pyntar på gator och torg och i sina hem inför julen, en av
              de högtider som vi firar. Även jag som inte är kristen väljer
              att fira julen. Jag kan se det som en svensk högtid. Jag firar
              gladeligen midsommar i Dalarna varje år. Allt detta är det som
              bygger Sverige starkt.
            </seg>
            <seg n="d2483792">
              Vi har en hög utbildningsnivå. Vi har stått och kommer fortsatt
              att stå starka i den finanskris som fortfarande sveper isande
              vindar över Europa. Detta har vi klarat därför att vi har ett
              gemensamt projekt att bygga Sverige starkt. Vi har en gemensam
              bild av hur Sverige ska formas i framtiden. Den finns ganska brett
              i de flesta partier i denna kammare. Det är klart att vi har dispyter
              om exakt hur mycket eller hur lite det ska vara av olika saker,
              men jag tror att vi från vänster och nästan ända ut på yttersta
              högerkanten har en gemensam bild av denna solidariska tanke. Vi
              gläds åt det gemensamma. Vi vill värna det som är vårt land, där
              vi har fått möjligheten att växa upp, där det finns fred, frihet,
              en god miljö och ett stort solidariskt ansvar.
            </seg>
            <seg n="582c0889">
              Men inte bara i Sverige utan i hela Europa breder fascismen ut
              sig. Vi kan se i dagens SCB-mätning att det för första gången
              blåser isande kalla vindar också i Sverige. Det är någonting unikt
              som har hänt. Det vackra med Sverige som jag vill värna, det som
              gör att jag går upp på morgonen, det som jag valt att ägna mitt
              politiska engagemang åt att skydda, är hotat.
            </seg>
            <seg n="1cd3d2c1">
              En stor del i detta är den svenska migrationspolitiken, som vi
              i dag diskuterar. Den är ganska avancerad, herr talman. Den bygger
              delvis på nationella regleringar. Vi fastslår lagar som är avgörande
              för vilka som har rätt att stanna i landet och vilka som måste
              lämna landet för att de inte uppfyller uppsatta kriterier. Det
              är också ett stort ansvar för Sveriges kommuner, som får många
              nya händer och fötter att bli verksamma invånare i de olika kommunerna.
              Där har vi oerhört mycket kvar att göra. Jag vill inte på något
              sätt påstå att allting fungerar friktionsfritt. Men de gemensamma
              politiskt uppsatta målen fungerar, och vi är beredda att överbrygga
              de problem som fortfarande finns.
            </seg>
            <seg n="5b0be37e">
              Många kommuner tar ett enormt ansvar. De vill vara med och bygga
              den gemensamma bilden av det framtida Sverige och ser att det
              finns plats för fler människor. Jag har pratat med partikompisarna
              i Falköping. Kommunalrådet Ulf Eriksson säger så här: Falköping
              har alltid varit en bygd dit man flyttar. Det har alltid varit
              en korsning där människor från olika delar av landet möts. Skillnaden
              är bara att man i dag har möjlighet att resa längre sträckor.
              Jag vill inte göra någon skillnad på dem som kommer hit beroende
              på varifrån de kommer; det må vara från Göteborg, Malmö eller
              Afghanistan. Då blir det en gemensam och konstruktiv kraft.
            </seg>
            <seg n="9c9416ac">
              Jag kan också se hur mina vänner i kommunerna Högsby och Uppvidinge
              kämpar för att få till stånd fungerande mottagningsverksamhet.
              Man tar emot ett väldigt stort antal människor i jämförelse med
              folkmängden. Den större grannkommunen Växjö tar inte alls lika
              stort ansvar. Men i Uppvidinge har man valt att se det här som
              en framgångsfaktor; man får människor som flyttar till kommunen.
              Sedan har man kritik mot hur en del fungerar i kontakterna med
              Migrationsverket, och vi här är satta för att lösa detta, inte
              för att sätta gränser runt Sveriges rike.
            </seg>
            <seg n="624af2a8">
              Det är nämligen inte så, herr talman, att vi utsätts för migration.
              Vi utsätts inte för några flyktingströmmar. De som utsätts är
              de som just nu befinner sig i Syrien. Vid slutet av nästa år kommer
              halva landets befolkning att vara interna flyktingar i Syrien
              eller ha lämnat landet, enligt FN:s beräkningar. Det är de som
              utsätts, inga andra. Det är inte vi som åker hem i kväll och bakar
              pepparkakor eller lussebullar och fortsätter julpyntet som utsätts
              för någonting. Det är den som flyr från förtryck, krig, svält
              och hunger som är den som utsätts.
            </seg>
            <seg n="bec6ab9c">
              Vi har någonting som är ganska unikt och som är en av styrkorna
              i Sverige. Vi har nämligen en gemensam grundsyn på hur systemet
              bör fungera. Vi har sagt att var och en tillmäts individuella
              rättigheter. Det kan göra det svårt i händelse av att det är oerhört
              oroligt i ett land, för vi kan inte säga med politisk verkan att
              alla därifrån får stanna. Däremot kan Migrationsverket göra en
              juridisk bedömning och säga att läget är sådant att alla som kommer
              därifrån befinner sig i en så utsatt situation att de får stanna.
            </seg>
            <seg n="12b88d4e">
              Herr talman! Om vi vill upprätthålla grundläggande asylrätt i
              Sverige kan vi inte säga hur många som ska komma hit. Vi kan inte
              veta detta. Var och en har den mänskliga rättigheten att få sin
              asylansökan prövad. Därför finns det en hel del humbug i de reservationer
              som finns, framför allt från Sverigedemokraterna, av den enkla
              anledningen att de inte kan beräkna detta bättre än vad vi kan
              göra. Är det så att de kan beräkna det på ett annat sätt har de
              raserat hela den svenska migrationspolitiken och sagt att det
              ska införas ett kvotsystem. Si och så många får komma. Den som
              kommer dagen efter att kvoten är fylld har inte rätt att få sin
              sak prövad. Men i själva verket är detta reglerat i internationell
              rätt, tvärs igenom Europa och över hela jorden.
            </seg>
            <seg n="2f2801b3">
              Herr talman! Det är alltså en helt ny form av migrationspolitik
              man förespråkar, och jag är inte säker på att de som har störst
              behov av skydd är de som får stanna. Med tanke på hur det ofta
              låter i debatten är det nog snarast de som är mest lika oss, som
              har högst utbildning, som har mest pengar och som troligtvis kommer
              först ut på arbetsmarknaden som skulle få komma hit med Sverigedemokraternas
              politik.
            </seg>
            <seg n="5584848e">
              Med den politik som vi för i bred enighet i Sveriges riksdag
              i dag försöker vi ge skydd i balans. Vissa tvingas fly och kommer
              till Sverige. Vi balanserar upp detta med dem som inte ens har
              möjlighet att fly för egen maskin. För dem har vi ett kvotflyktingsystem
              som är bland de största i Europa. Vi hämtar människor som befinner
              sig i en så utsatt situation att de inte ens kan lämna sin region.
            </seg>
            <seg n="edffd234">
              Det finns en politisk linje i Sverige som går ut på att vi inte
              ska hjälpa fler som kommer hit utan i stället hjälpa folk i närområdet.
              Låt oss då titta på det som gör att vi har fått räkna upp våra
              prognoser för hur många som ska komma till Sverige och som gör
              att vi tillskjuter mer pengar för att kunna ta det solidariska
              ansvar som en bred majoritet i denna kammare och en förkrossande
              majoritet av svenska folket står bakom. Det handlar om Syrien,
              som jag nämnde tidigare.
            </seg>
            <seg n="018dad9c">
              Vi vet att ungefär 50 procent av Syriens befolkning kommer att
              vara flyktingar före nästa års slut. Vi vet också att grannländerna
              till Syrien tar ett otroligt stort ansvar. Jag tror inte att vi
              kan tänka oss det när vi ser att vi har prognoser på några tiotusentals
              människor som kan komma att söka asyl. Kanske hälften eller 60
              procent av dem får möjlighet att stanna.
            </seg>
            <seg n="2ed140e3">
              Vi kan inte prata om massinvandring när vi ser att miljontals
              människor rör sig i närområdet. Vi ska se på Jordanien. Det är
              inte världens rikaste land, men de har tagit ett gigantiskt ansvar
              för miljontals människor i tre stora vågor: palestinierna i mitten
              av 1900-talet, irakierna för några år sedan och nu syrierna. De
              bär ett otroligt stort ansvar.
            </seg>
            <seg n="ad3f52c5">
              De pengar vi skulle kunna lyfta fram för att hjälpa till i situationen
              där är viktiga. Det handlar om sanitet och om ett rimligt sätt
              att bo och hålla undervisning där. Men det kommer inte att råda
              bot på situationen. Därför, herr talman, bär vi också ett ansvar
              för det som sker här hemma.
            </seg>
            <seg n="30ecd61c">
              Det ställer också krav på att vi samordnar oss i Europa. Flera
              har varit inne på detta tidigare: Ungefär 100 000 om året av de
              mest fattiga och utsatta personerna skulle kunna hämtas till Europa
              och beredas ny möjlighet till trygghet och ett framtida liv som
              de inte hade kunnat föreställa sig om de hade varit kvar i de
              fattigaste flyktinglägren. Vi ska komma ihåg att den siffran är
              årligen och ingen engångssiffra, vilket gör att det summa summarum
              skulle betyda oerhört mycket för väldigt många människor.
            </seg>
            <seg n="5830c8ba">
              Men vi måste se till att vi får en rimlighet i den europeiska
              migrationspolitiken som lägger en grund för att rättstryggheten
              är tillräcklig så att vi i Sverige vågar lita på de beslut som
              fattas i till exempel Grekland.
            </seg>
            <seg n="821c6f7f">
              Där har vi klara siffror från när Irakkonflikten var som värst.
              Över 90 procent av de irakier som sökte sig till Sverige fick
              uppehållstillstånd. 0 procent av de irakier som sökte sig till
              Grekland fick uppehållstillstånd. Jag vågar, herr talman, gissa
              att det var Sverige som valde att tolka den internationella rätten
              rätt medan Grekland tolkade fel.
            </seg>
            <seg n="79035af9">
              Vi måste gemensamt säkerställa att den legala grunden ligger
              på en likvärdig nivå i hela Europa. Det gör att vi skulle kunna
              få ett jämnare mottagande i hela Europeiska unionen. Det säger
              sig självt att om man vet att det är 0 procent som får stanna
              om man kommer till Grekland, som under Irakkonflikten, väljer
              man att göra vad man kan för att inte komma till Grekland.
            </seg>
            <seg n="b69978cc">
              Det handlar också om att man måste kunna korsa gränserna på ett
              legalt sätt. Därför har vi i Centerpartiet förordat att man ska
              kunna se över om man kan ändra visumreglerna eller se över transportörsansvaret
              eller om svenska utlandsmyndigheter kan få möjlighet att hantera
              detta.
            </seg>
            <seg n="89016d9d">
              Vi duckar inte på något sätt för att vi ser att trycket är oerhört
              stort, särskilt just nu i Mellanöstern givet situationen i Syrien
              men också i Afrika. Vi vet att situationen är ohållbar i Kongo,
              Somalia med flera länder.
            </seg>
            <seg n="7ab1f8d7">
              Vi är beredda att pröva. Vi säger inte att vi har den exakta
              lösningen, men vi säger att vi är beredda att i bred enighet pröva
              en väg framåt. Som situationen ser ut i dag, herr talman, har
              vi lång väg att gå tills migrationspolitiken i både Sverige och
              Europa är genuint human, generös och rättssäker.
            </seg>
            <seg n="3a299937">
              (Applåder)
            </seg>
          </u>
          <note type="speaker" n="9ab691a8">
            Anf. 94 EMMA HENRIKSSON (KD):
          </note>
          <u who="Q4953633" xml:id="i-e479c4445aaa2885-0" n="12cb5901" next="i-846d5e8e23ce7c30-0">
            <seg n="2ef9f9cf">
              Herr talman! Jag önskar mig fred på jorden, att de mänskliga
              rättigheterna i världens stater ska bli respekterade, att alla
              jordens ungar ska få leka och gå i skolan, att alla tonåringar
              ska få bli upp över öronen förälskade utan att behöva vara rädda
              för att deras liv hotas av vem de blivit kära i, att alla som
              tänt ett ljus i advent ska kunna känna att det ger dem frid och
              att alla – oavsett vilken tro de bekänner sig till – ska kunna
              göra det utan att riskera hot och förföljelse. Det är min önskan,
              herr talman.
            </seg>
            <seg n="68d61d5e">
              Men det är mer än så. Det är vår strävan. Det är det syfte Sverige
              har ställt sig bakom i FN:s deklaration om de mänskliga rättigheterna.
              Det är därför vi har undertecknat flyktingkonventionen.
            </seg>
            <seg n="b21d4487">
              Även om vi vuxit upp i Sverige – ett land som är tryggt och som
              varit utan krig längre än något annat land – vet vi att vi tillhör
              en väldigt liten men lyckligt lottad minoritet.
            </seg>
            <seg n="5dc61f34">
              Just nu, när vi som har suttit här i kammaren några timmar undrar
              när vi egentligen ska hinna äta lunch, finns det mammor och pappor
              där ute som i flera månader eller till och med år har undrat hur
              de ska få ihop mat till sig och sina barn.
            </seg>
            <seg n="5c153a3d">
              När vi här i Norden känner oss lite molokna för att solen går
              ned redan på eftermiddagen finns det människor där ute som varje
              natt går och lägger sig och undrar: Hur många i min familj kommer
              att överleva tills solen går upp igen?
            </seg>
            <seg n="c382afaf">
              Herr talman! Det är denna verklighet som finns bortom den horisont
              vår blick kan sträcka sig ut över. De flyktingar som tar sig från
              krigets fasor och från förföljelse och förtryck är bara en liten
              del av alla de människor som är beroende av sina medmänniskor.
            </seg>
            <seg n="6a6d054a">
              Genom att öppna dörren för dem som står här och knackar på kommer
              vi inte att ändra framtiden för alla människor. Men för den som
              står på vår tröskel är det hela skillnaden.
            </seg>
            <seg n="9e219f79">
              Herr talman! Jag är inte bara tacksam för att ha vuxit upp i
              ett land i fred och säkerhet, utan jag är också stolt över att
              ha vuxit upp i ett land, att få representera ett parti i Sveriges
              riksdag och att få representera en befolkning som säger: Ja, vi
              har ett ansvar.
            </seg>
            <seg n="95d0fec2">
              Vi värderar solidariteten högt. År efter år strävar vi efter
              att nå topplaceringar i världen vad gäller att öppna våra dörrar
              för människor som kommer hit och att fortsätta kämpa för demokrati
              och mänskliga rättigheter över hela jordklotet.
            </seg>
            <seg n="d1648054">
              Vi ska stärka demokratin och mänskliga rättigheter, inte minst
              genom de biståndsinsatser vi genom FN:s organ eller i samarbete
              med FN:s organ kämpar för. Det vi debatterar i dag, utgiftsområde
              8, är nära förbundet med de biståndsinsatser vi gör.
            </seg>
            <seg n="a5a41fee">
              Tyvärr, herr talman, finns det i riksdagen ett parti som gång
              på gång försöker lägga ut dimridåer. Det är inte nog med att Sverigedemokraterna
              delar in människor i ett vi och ett de och degraderar människovärde
              till penningvärde. De försöker dessutom få befolkningen – de svenska
              väljarna – att tro att Sverigedemokraterna skulle vara det parti
              som vill göra mest för människor som är i nöd. Därför, herr talman,
              behöver jag gå lite utöver utgiftsområde 8.
            </seg>
            <seg n="7276a28e">
              Vi har i dag hört David Lång påstå att Sverigedemokraterna avsätter
              5,5 miljarder mer till UNHCR. Det är sant. På fyra år vill de
              anslå 5,5 miljarder mer. Men vad som inte sägs är att de, förutom
              att begränsa insatserna för just migration med 118,2 miljarder,
              vill skära ned biståndet med 42,4 miljarder.
            </seg>
            <seg n="8eb4937a">
              Hur kan de påstå att de hellre vill hjälpa människor på plats
              när det de gör är att både smälla igen dörren för den som står
              på vår tröskel och rycka undan mattan för dem som kämpar för att
              bygga upp demokrati runt om i världen?
            </seg>
            <seg n="fe89e9a3">
              Det de gör är att vifta med en femkrona och säga: Titta, den
              här tänker vi lägga i när insamlingsbössan går runt. Det är bara
              för att man ska titta på den och missa att de samtidigt med andra
              handen tar de stora sedlarna.
            </seg>
            <seg n="a74f5f0a">
              Herr talman! För oss kristdemokrater är vårt ansvar självklart.
              Vi ska både fortsätta att kämpa för demokratisering och för mänskliga
              rättigheter i hela världen och leva upp till den flyktingkonvention
              vi har skrivit under.
            </seg>
          </u>
          <note n="3b95bfbf">
            Med det, herr talman, yrkar jag bifall till förslaget i betänkandet.
          </note>
          <u who="Q4953633" xml:id="i-846d5e8e23ce7c30-0" n="12cb5901" prev="i-e479c4445aaa2885-0">
            <seg n="3a299937">
              (Applåder)
            </seg>
          </u>
          <note type="speaker" n="9fc007e3">
            Anf. 95 CLAS-GÖRAN CARLSSON (S):
          </note>
          <u who="clas-goran_carlsson_10b2a1" xml:id="i-b087c4158c66e1de-0" n="6d198fb8">
            <seg n="78f2c9b2">
              Herr talman! Socialförsäkringsutskottets betänkande nr 2, Utgiftsområde
              8 Migration , innehåller sammanlagt tolv olika förslagspunkter,
              men jag kommer att ägna de närmaste minuterna åt enbart en av
              dessa. Det är en enda, men ack så viktig, punkt – en enda, som
              lite tillspetsat kan sägas handla om liv eller död och blodigt
              allvar.
            </seg>
            <seg n="2788227c">
              Bakgrunden är givetvis de svenska trupper som den här riksdagen,
              och tidigare före den, har beslutat att skicka till Afghanistan.
              Vi riksdagsledamöter har skickat ut svenska män och kvinnor att
              på vårt uppdrag och med sina liv som insats vara del av ett internationellt
              uppdrag. För att kunna lösa detta uppdrag har Försvarsmakten bland
              mycket annat anställt tolkar för att tjänstgöra som länkar till
              lokalbefolkningen. Tolkarna har varit avgörande inte bara för
              försvarets möjlighet att lösa sitt uppdrag utan också för möjligheten
              att höja säkerheten för de svenska trupper vi från denna riksdag
              har skickat i väg.
            </seg>
            <seg n="f499556f">
              Sommaren 2012 sökte flertalet av dessa tolkar asyl i Sverige.
              Det är knappast för att de egentligen vill lämna sitt land, utan
              det är för att de och deras familjer har blivit hotade av de talibaner
              som fortfarande verkar i området. När svenska trupper nu lämnar
              Afghanistan är risken uppenbar att tolkarna och/eller deras familjer
              kommer att utsättas för livsfara. Därför lämnade jag hösten 2012,
              tillsammans med min kollega Carina Adolfsson Elgestam, in en motion
              om tolkarnas situation.
            </seg>
            <seg n="d0c25446">
              Svaret från utskottsmajoriteten den gången var: Utskottet har
              full förståelse för motionärernas önskan att skydda de lokalanställda
              tolkarna i Afghanistan, men eftersom frågan bereds i Regeringskansliet
              anser utskottet att resultatet av beredningen bör avvaktas och
              att riksdagen därför inte bör göra ett uttalande i frågan. Därmed
              kan motionen huvudsakligen anses tillgodosedd och avstyrkas.
            </seg>
            <seg n="ee67451f">
              Eftersom ingen lösning syntes ens hösten 2013 begärde dock Carina
              Adolfsson Elgestam och jag, i en ny motion, att regeringen senast
              den 1 mars 2014 ska redogöra för de konkreta åtgärder som har
              vidtagits för att garantera ett effektivt skydd för tolkarna.
              Vi har också begärt att regeringen senast samma datum återkommer
              med förslag till lagändringar som krävs för att kunna garantera
              ett effektivt skydd för lokalanställd personal som anlitas av
              Försvarsmakten vid utlandsoperationer i framtiden.
            </seg>
            <seg n="ec8a28e5">
              Herr talman! Majoriteten i utskottet har dock avslagit vår motion.
              I betänkandet skriver man att man erfar att en lösning är nära
              förestående. Återigen infinner sig de frågor som har ställts i
              kammaren ett antal gånger tidigare i dag: Vad är det ni har erfarit?
              Gäller det alla tolkarna? På vilket sätt löser det de framtida
              problem vi har tagit upp i motionen? Som också har nämnts tidigare
              ger uppgifter i Svenska Dagbladet i dag dessutom vid handen att
              inte ens ombuden för de afghanska tolkarna har kännedom om vad
              majoriteten i utskottet har erfarit.
            </seg>
            <seg n="8e92b5fb">
              Herr talman! Det är vårt ansvar och vår skyldighet att stå upp
              för de här tolkarna, som har riskerat sina liv för Sverige och
              för de svenska trupper som den här riksdagen har skickat till
              Afghanistan. Vi måste erbjuda dem en plats i Sverige efter den
              insats de har gjort. Man lämnar inte någon efter sig, herr talman.
            </seg>
            <seg n="3a299937">
              (Applåder)
            </seg>
          </u>
          <note n="008c56cf">
            Överläggningen var härmed avslutad.
          </note>
          <note n="d6b64e0a">
            10 § Rikets styrelse
          </note>
          <note type="speaker" n="c7409deb">
            Anf. 96 PETER ERIKSSON (MP):
          </note>
          <u who="Q470630" xml:id="i-33afe787bf77c851-0" n="4a681e04">
            <seg n="183c03bb">
              Herr talman! Vi ska nu debattera konstitutionsutskottets betänkande
              nr 1, Utgiftsområde 1 Rikets styrelse . Det är alltså budgetfrågor,
              men det är ett annat utgiftsområde.
            </seg>
            <seg n="16ae011a">
              Det är ett utgiftsområde som faktiskt omfattar 12,9 miljarder
              kronor. Det är en stor summa pengar, men det rör också rätt många
              olika delar av statens verksamhet. Här finns såväl Regeringskansliet,
              Utrikesdepartementet och utrikesförvaltningarna som riksdagen
              med alla sina hus, ledamöter och tjänstemän. Här finns partistödet,
              länsstyrelserna, JO, riksdagens revisorer och Datainspektionen,
              och här finns Hovet, inte minst, samt sametinget – med mera. Det
              är alltså en rad olika verksamheter som ligger under det här utgiftsområdet.
            </seg>
            <seg n="adbf9e37">
              Jag tänkte kort redogöra för hur Miljöpartiet tänker sig att
              man ska göra och vilka förändringar vi har i vårt förslag. Vi
              har däremot ingen reservation på själva budgeten; vi väljer i
              år att inte delta i fördelningen av anslagen, och därför skriver
              vi bara ett särskilt yttrande där. Vi har dock en reservation,
              som jag återkommer till. Vi skulle ha kunnat ha fler reservationer,
              men vi väljer att göra en i år.
            </seg>
            <seg n="78cd5f61">
              Den stora insats vi vill göra på det här området i årets budget
              är en kraftig ökning av anslaget till länsstyrelserna, som vi
              uppfattar är underfinansierade och har ett väldigt ansträngt ekonomiskt
              läge. Det handlar om flera olika saker vi tycker behöver få mer
              resurser.
            </seg>
            <seg n="7b801a7a">
              En viktig fråga handlar om kvinnojourerna i Sverige. Jag stod
              faktiskt i den här talarstolen för inte så många år sedan, i en
              debatt med Göran Persson, och föreslog att vi skulle ha ett ordentligt,
              fast grundanslag som kunde se till att vi får en mer långsiktig
              grundfinansiering för kvinnojourerna i Sverige. Vi blev också
              i budgetförhandlingarna därefter överens om att skapa ett sådant
              anslag, vilket har bidragit starkt till att stärka kvinnojourernas
              ställning.
            </seg>
            <seg n="f626d071">
              Under de senaste åren tycker vi dock att det delvis har urholkats.
              Det syfte som i grunden fanns har nämligen inte fullt ut uppnåtts,
              utan man använder de anslag som finns kvar mer till tillfälliga
              insatser och projekt än till en grundfinansiering, som vi avsåg.
              Därför anser vi att det skulle behövas ytterligare insatser för
              att stärka stödet.
            </seg>
            <seg n="bb13f2ec">
              Också när det gäller miljöskydd, naturvård och djurskydd behövs
              det rejäla insatser för att stärka verksamheten från länsstyrelsernas
              sida. När det gäller djurskydd vill vi avsätta 40 miljoner kronor
              ytterligare till länsstyrelserna för att de ska klara av verksamheten
              med att ha kontroller ute i landet på ett bra sätt. Det har blivit
              mycket sämre sedan den borgerliga regeringen tillträdde. Vi fick
              i och för sig igenom en viss höjning av anslaget häromåret, men
              det krävs ytterligare insatser för att det ska bli bra.
            </seg>
            <seg n="c6e9af6c">
              Vi har även sedan några år förslag om att förstärka verksamheten
              när det gäller integritetsskyddet i Sverige. Här har vi en rad
              olika myndigheter som spretar åt lite olika håll, och vi skulle
              från Miljöpartiets sida vilja slå samman myndigheterna och stärka
              insatserna totalt sett. Det innebär att till exempel Datainspektionen,
              som ligger under KU:s ansvars- och utgiftsområde, skulle försvinna
              och ingå i den nya integritetsskyddsmyndigheten. Vi tror att det
              där finns möjligheter både till en effektivare myndighetsorganisation
              och till ett större samlat grepp för att hantera de allt större
              och växande frågorna när det gäller integritetsskyddet.
            </seg>
            <seg n="cee9eac4">
              Även för nationella minoriteter tycker vi att vi bör förstärka
              insatserna. Vi har i grundlagen skrivit in att vi har fem nationella
              minoriteter i Sverige. Det gör att riksdag och regering får ett
              särskilt ansvar som de ska se till att uppfylla när det gäller
              språk, kultur och andra saker. Vi anser att vi, för att klara
              den uppgift och det ansvar som vi har tagit på oss, behöver förstärka
              insatserna där.
            </seg>
            <seg n="910f056d">
              Den reservation som vi har i betänkandet handlar däremot om en
              delvis annan sak, och det är utrikesförvaltningens organisation.
              Det handlar om fredspolitik.
            </seg>
            <seg n="6e97d0f8">
              Vi upplever i dag att Sverige inte har någon tydlig fredspolitik.
              Det här får konsekvenser för säkerhetsfrågorna, säkerhetspolitiken,
              Försvarsdepartementet och Utrikesdepartementet.
            </seg>
            <seg n="304c39c6">
              Vi har beredskap – som i och för sig kanske har blivit sämre
              – för att bemöta väpnade konflikter, men vi har inga system för
              att säkra fred och arbeta mer aktivt för fredssträvanden. Det
              finns varken någon fredsenhet inom Regeringskansliet eller någon
              konsensus om vad begreppet fred egentligen står för. Därtill kommer
              att Sverige inte deltar lika aktivt som tidigare i medlingsuppdrag.
            </seg>
            <seg n="ee4cae70">
              Miljöpartiet vill betona fredsarbetet, där militära insatser
              görs överflödiga eller åtminstone mindre nödvändiga till förmån
              för civila och långsiktiga engagemang för att förebygga väpnade
              konflikter och bygga hållbar fred.
            </seg>
            <seg n="dcce4f67">
              Fredssträvanden bör i större utsträckning vara utgångspunkten
              för organisationen av säkerhetsarbetet i Utrikesdepartementet
              och Försvarsdepartementet. Det är en fråga som vi vill ge regeringen
              till känna. Vi tycker att det är en viktig ändring av den svenska
              säkerhetspolitikens inriktning som vi strävar efter och som regeringen
              kan välja att organisera på lite olika sätt. I dag försummas det
              alltför mycket.
            </seg>
          </u>
          <note type="speaker" n="c0f5334a">
            Anf. 97 BJÖRN VON SYDOW (S):
          </note>
          <u who="Q879773" xml:id="i-6799a1ab4eaa8846-0" n="c1b3117d" next="i-0f45b606ef7b9df0-0">
            <seg n="d44c7ec4">
              Herr talman! Socialdemokraterna har en reservation tillsammans
              med Vänsterpartiet om återinförande av avgifter vid djurskyddskontroller.
            </seg>
            <seg n="8d8ca423">
              År 2009 avskaffade alliansregeringen möjligheten till avgifter
              för djurskyddskontroller. Vi menar att den berättigade överföringen
              till länsstyrelsen av denna tillsyn borde och bör stödjas med
              en avgiftsmöjlighet. Som det är nu har djurskyddskontrollen kommit
              att minska. Jag yrkar därför bifall till reservation 4, herr talman.
            </seg>
            <seg n="7e599802">
              I vårt särskilda yttrande, som baseras på vår motion om utgiftsområdet,
              finns det med ett allmänpolitiskt perspektiv. Sverige ska ha lägst
              arbetslöshet i Europeiska unionen 2020.
            </seg>
            <seg n="289269e4">
              Den största delen av en anslagsökning med 50 miljoner kronor
              ska enligt våra förslag gå till en stärkt utlandsrepresentation
              för att främja svenska företag på viktiga marknader.
            </seg>
            <seg n="0d945790">
              Det är olyckligt att alliansregeringen valt att lägga ned generalkonsulaten
              i New York och Los Angeles. Det verkar som om handelsminister
              Ewa Björling inser att bland annat den socialdemokratiska motionen
              pekar på en väsentlig brist i den förda handelspolitiken.
            </seg>
            <seg n="74ca9ae7">
              I en artikel i Dagens Nyheter den 17 november, när arbetet i
              riksdagen pågick om de här frågorna, lade handelsministern fram
              förslag till nya prioriteringar av svensk handelsdiplomati. Det
              är bra. Men de konkreta förslagen är små och lågt finansierade.
              De berör dock samma områden som de förslag som vi socialdemokrater
              lägger fram – och finansierar på riktigt. Det gäller New York,
              Kanton i Kina, São Paulo i Brasilien och Gaborone i Botswana.
            </seg>
          </u>
          <note n="7d29abdb">
            Herr talman! Förre presidenten i Svea hovrätt, vice ordföranden
            i Grundlagsutredningen och ordföranden i tsunamikommissionen Johan
            Hirschfeldt har nyligen låtit publicera en uppsats som heter Undersökningskommissioner
            – extraordinära inslag i the Audit Society .
          </note>
          <u who="Q879773" xml:id="i-0f45b606ef7b9df0-0" n="c1b3117d" prev="i-6799a1ab4eaa8846-0">
            <seg n="d111ab95">
              Johan Hirschfeldt beskriver hur användningen av begreppet kommission
              i vårt offentliga liv har utvecklats. Han knyter an till tidigare
              uppsatser; han är nu inne på tiden efter ca 1999. Han ger några
              exempel. Han talar om Förtroendekommissionen 2002, som handlade
              om förtroendet för svenskt näringsliv. Han tar upp den – som den
              blev – väldigt omfattande kommission som granskade den svenska
              säkerhetspolisens verksamhet under årtionden. Han var också ordförande
              i den katastrofkommission som tillsattes i samband med tsunamin.
            </seg>
            <seg n="15612195">
              När Hirschfeldt går igenom vad kommissioner står för menar han
              att de är undersökningskommissioner som ofta har till uppgift
              att klarlägga misslyckanden och bidra till att skapa ny legitimitet
              och nytt förtroende. Har myndigheter agerat lagenligt? Har de
              agerat lämpligt? Vem är det som har ansvar för ett tillkortakommande?
            </seg>
            <seg n="54459b6c">
              Katastrofkommissionen om tsunamin, som Hirschfeldt personligen
              ledde, satte sig före att ta upp frågan om att granska ett händelseförlopp
              utifrån medborgarnas förväntningar på grundnormerna i samhället.
              Man menade att man ville sakligt värdera hur politiker och högre
              tjänstemän i sin verksamhet för det allmänna svarat upp mot de
              krav som situationen ställt dem inför.
            </seg>
            <seg n="b16dc670">
              Det är det som Johan Hirschfeldt menar: att en kommission kan
              bedrivas som en ansvarsdiskussion. Den går alltså inte i någon
              mån in på det som är konstitutionsutskottets och riksdagens granskning.
              De kan komplettera varandra.
            </seg>
            <seg n="8d51aad5">
              En undersökningskommission när det gäller Nuonaffärens hantering
              i regeringskansli och regering skulle kunna bestå av experter,
              föreställer jag mig – företagsekonomer, nationalekonomer och jurister
              – men också människor med praktisk erfarenhet av stora fusioner
              i näringslivet och kanske inom den halvt offentliga verksamheten.
              Det skulle kunna tillföra en dimension av kunskap, förståelse
              för vad som har gått fel och därmed ett slags ansvarsutkrävande.
            </seg>
            <seg n="4e10e7ea">
              Våra socialdemokratiska krav på en haverikommission när det gäller
              Nuon är, menar vi, ett naturligt led i hur vårt offentliga system
              arbetar med undersökningskommissioner. Det är det som vi är ute
              efter – en undersökningskommission som skulle kunna penetrera
              självständigt de beslutsprocesser som ledde fram till vad som
              i dag ter sig som det kanske största offentliga statliga misslyckandet
              i att utöva ägarrollen.
            </seg>
            <seg n="f45c7b29">
              Konstitutionsutskottets granskning har kommit i gång. Jag går
              såklart inte in på det här, men visst hade det varit utmärkt om
              vi hade vetat att här finns en undersökningskommission som delvis
              och helt skulle kunna lämna oss information om varför det blev
              som det blev.
            </seg>
            <seg n="e4046dbc">
              Finns det åtgärder som behöver riktas om? Hur ska staten kunna
              utöva sin ägarroll i statligt ägande inom den blandning av privaträttsliga
              och offentligrättsliga normer som gäller för den verksamheten?
            </seg>
            <seg n="bed487af">
              Herr talman! Vi beklagar att regeringen inte har sett på Nuonaffären
              som en sådan sak som behöver granskas för att åstadkomma förtroende
              och förståelse för komplexa beslutsprocesser.
            </seg>
            <seg n="3d8dbeda">
              Herr talman! På detta sätt vill vi beklaga men fortfarande stå
              för att regeringen skulle ha möjlighet att tillsätta en undersökningskommission
              för denna besvärliga affär i sitt förflutna.
            </seg>
          </u>
          <note type="speaker" n="79e28b66">
            Anf. 98 JONAS ÅKERLUND (SD):
          </note>
          <u who="Q6255280" xml:id="i-db8f73f17b3484f4-0" n="03b62139">
            <seg n="e6f71a85">
              Herr talman! Inte heller vi har någon reservation, utan i ett
              särskilt yttrande anger vi de avvikande uppfattningar vi har gentemot
              regeringens förslag.
            </seg>
            <seg n="90cd8553">
              Vi föreslår en höjning av anslaget till Sametinget med 5 miljoner
              jämfört med regeringens förslag. Vidare föreslår vi en ökning
              av anslaget till länsstyrelserna, främst i syfte att intensifiera
              länsstyrelsernas djurskyddskontroller. Där vill vi ge 45 miljoner
              mer.
            </seg>
            <seg n="c546ac00">
              Anslaget till stöd för politiska partier vill vi minska med drygt
              17 miljoner, och anslaget till åtgärder för den nationella minoriteten
              romer tycker vi ska utgå eftersom anslaget har visat sig vara
              verkningslöst.
            </seg>
            <seg n="0a82f65b">
              I övrigt har vi ingen annan uppfattning än den regeringen visar
              i sitt förslag.
            </seg>
          </u>
          <note type="speaker" n="81127979">
            Anf. 99 MIA SYDOW MÖLLEBY (V):
          </note>
          <u who="Q4981668" xml:id="i-5193038ac258fd37-0" n="288f8a29">
            <seg n="472e24d2">
              Herr talman! Vi diskuterar här alltså budgeten för det som heter
              Utgiftsområde 1 Rikets styrelse .
            </seg>
            <seg n="0d4a744d">
              Vänsterpartiet har ett helt budgetförslag, och vi har ett särskilt
              yttrande som beskriver vår budgets huvudinriktning. Här vill jag
              bara kort nämna de förslag som gäller just utgiftsområde 1. Vi
              har inte heller någon reservation när det gäller själva anslaget,
              men vi har alltså ett särskilt yttrande.
            </seg>
            <seg n="aa61ab85">
              Vänsterpartiet föreslår att riksdagsledamöternas arvoden ska
              knytas till 100 procent av ett prisbasbelopp och att extraersättningar
              direkt kopplade till riksdagsuppdraget ska upphöra. Vi anser helt
              enkelt att arvodena i dag ligger alldeles för högt. Vår uppfattning
              är att vi inte ska ha ledamöter som har helt andra ekonomiska
              villkor än majoriteten av den befolkning de företräder. Arvodena
              ligger för högt nu, och detta skulle ge en reducering av anslaget
              till partier och ledamöter med 62 miljoner.
            </seg>
            <seg n="b313a933">
              Vi vill också öka anslaget till riksdagens justitieombudsmän
              med 5 miljoner. Det finns ett behov av att inrätta en enhet som
              ska arbeta med att granska hur de mänskliga rättigheterna efterlevs
              i Sverige. Det finns flera saker som har hänt de senaste månaderna
              som visar det. Jag kan till exempel nämna registreringen hos polisen
              i Skåne som något som skulle kunna granskas inom en sådan myndighet.
            </seg>
            <seg n="7750f549">
              I vårt förslag ingår också en minskning av anslaget till kungliga
              hovstaten med 12 miljoner. I anslutning till det vill jag också
              yrka bifall vår reservation 1 om ökad insyn i kungliga hov- och
              slottsstaten.
            </seg>
            <seg n="9759b239">
              För två år sedan tog vi ett enigt beslut om ett tillkännagivande
              till regeringen om att ta upp frågan om förbättrad redovisning
              med hovet. Regeringen har nu återkommit, och redovisningen för
              hovstaten för 2013 kommer att utvecklas och kommer i stort att
              se ut som redovisningen för slottsstaten. Det är bra, men Vänsterpartiets
              uppfattning är ändå att insynen bör utvidgas ytterligare. Statschefen
              har specificerade uppgifter, och hur dessa utförs och hur anslaget
              används för dessa uppgifter bör absolut kunna granskas.
            </seg>
            <seg n="f2a8cc85">
              Herr talman! Vid förra årets debatt om det här utgiftsområdet
              framfördes synpunkter på att jag inte riktigt var på gott humör
              och att det var grinigt av mig att inte vara nöjd med det beslut
              om insyn i hovet som vi hade tagit tidigare. Vidare anfördes att
              jag borde vara mindre sur och mer glad.
            </seg>
            <seg n="73dae8a1">
              Min uppfattning är att tolkningar av mitt sinnestillstånd inte
              hör hemma i debatten, och jag hoppas att jag slipper sådant i
              år.
            </seg>
            <seg n="2deecb38">
              I utgiftsområdet ingår också länsstyrelserna och deras uppgifter.
              En av uppgifterna för länsstyrelserna är djurskyddskontroller,
              där Vänsterpartiet har en reservation tillsammans med Socialdemokraterna
              som Björn von Sydow har yrkat bifall till. Det behöver alltså
              inte jag göra. Djurskyddet behöver stärkas, och det behöver göras
              fler kontroller. Om länsstyrelserna får möjlighet att ta ut en
              avgift för kontroller, som man har i många andra sammanhang där
              det görs kontroller, har man också en möjlighet att utöka antalet
              kontroller. Vi tycker att det är fullt rimligt.
            </seg>
            <seg n="73fba998">
              Vänsterpartiet har också en reservation som gäller olika delar
              av utrikesförvaltningen. Det jag vill passa på att tala om här
              gäller behovet av en handläggare på alla ambassader som ansvarar
              för jämställdhetsarbetet.
            </seg>
            <seg n="8ece4e0f">
              Den svenska representationen utomlands är en viktig resurs för
              vår utrikes-, bistånds- och näringspolitik. För att kunna analysera
              maktordningen mellan kvinnor och män och de olika sätt den visar
              sig på runt om i världen krävs det kunskap. Att arbeta fram metoder
              för att bryta könsmaktsordningen kräver ännu mer kunskap.
            </seg>
            <seg n="f5661461">
              De svenska ambassaderna skriver årligen rapporter om situationen
              för de mänskliga rättigheterna. Man tar också fram underlag för
              samarbetsstrategier för utvecklingssamarbetet. I dessa är det
              mycket viktigt att det finns med en tydlig analys utifrån ett
              könsmaktsperspektiv. Därför måste kompetensen höjas, och alla
              ambassader behöver ha en handläggare som ansvarar för jämställdhetsarbetet.
            </seg>
          </u>
          <note type="speaker" n="ba0f7414">
            Anf. 100 PER BILL (M):
          </note>
          <note n="5dc8895c">
            Herr talman! Låt mig inledningsvis yrka bifall till regeringens
            budgetproposition i vad avser utgiftsområde 1.
          </note>
          <note n="710e0a90">
            Precis som ordföranden sade diskuterar vi nu konstitutionsutskottets
            budget, där de största anslagsposterna är de till Regeringskansliet,
            inklusive våra ambassader runt om i världen, länsstyrelserna,
            riksdagen, allmänna val och demokrati samt presstöd och partistöd.
            Vi behandlar också i dag Riksdagsförvaltningens årsredovisning
            för verksamhetsåret 2012 samt 31 motioner med anknytning till
            utgiftsområdet.
          </note>
          <u who="Q5575977" xml:id="i-9cf28f7c383c5028-0" n="4d3ce966">
            <seg n="8c4c55dc">
              Herr talman! Det är nu åttonde gången som jag föredrar KU:s budget.
              Ibland har det varit hårda ord och kryddig debatt, och ibland
              har det varit ganska lugnt och sansat. Kryddigast var det väl
              i samband med att den spretiga oppositionen enades om att ta bort
              300 miljoner från Regeringskansliet. Det var naturligtvis en rolig
              seger för oppositionen men mindre roligt för dem som blev av med
              jobbet i Regeringskansliet och de ambassader vi var tvungna att
              stänga.
            </seg>
            <seg n="e57ca6d3">
              Vi har också haft en del hårda ord om partifinansieringen. Förra
              året och även förrförra året tyckte jag att vi fick en lugnare
              debatt och en större samsyn om att det är viktigt att i de stora
              dragen vara överens om KU:s budget, för det är ju i mycket kärnan
              i vår demokrati som det handlar om.
            </seg>
            <seg n="955ae81f">
              Vi försöker nu hitta lösningar i stället för låsningar. Det är
              därför med glädje jag ser att Socialdemokraterna den här gången
              inte är ute efter att ta bort några 300 miljoner till Regeringskansliet
              utan tvärtom ökar på med 50 miljoner. Det är bra. Jag hade möjligen
              velat se lite mer av långsiktighet.
            </seg>
            <seg n="01672ac2">
              Herr talman! Låt mig den här gången lyfta fram tre saker. Den
              första är den ökade insynen i hovstaten, som flera redan har varit
              inne på. Den andra är presstödsutredningen. Och den tredje är
              partifinansieringen.
            </seg>
            <seg n="489ca27d">
              Som tidigare har sagts här i talarstolen försöker vi tillsammans
              med hovet ha en diskussion för att öka insynen i både slottsstaten
              och hovstaten. År 1996 och 2005 har man successivt ökat insynen,
              och nu finns det en ny överenskommelse mellan regeringen och Riksmarskalksämbetet
              som är en komplettering av de tidigare och gör att vi får ännu
              lite mer öppenhet. Jag ser fram emot nästa årsredovisning och
              att se hur detta ser ut i verkligheten.
            </seg>
            <seg n="fb7c6fa8">
              Herr talman! Relativt nyligen blev vi färdiga med vår presstödsutredning.
              Att jag tar upp den redan nu innan den knappt har hunnit ut på
              remiss beror på att vi var överens om att flera av de förslag
              vi kom med skulle kunna genomföras redan i dag. Det gäller kanske
              framför allt en del av de förslag vi hade som ger en modernisering,
              som gynnar ökad affärsmässighet och entreprenörskap och som handlar
              om att man behandlar tryckta tidningar och digitala tidningar
              likadant. Man behöver inte vänta till 2017 för att besluta om
              det. Jag tror att vi skulle kunna få en proposition under våren
              och att vi kanske skulle vara i mål med de ändringarna redan inom
              ett år.
            </seg>
            <seg n="ec35fd78">
              Sedan är det den proposition om partifinansiering som vi allihop
              väntar på. Justitiedepartementet arbetar för fullt med den, och
              den ska ligga på vårt bord innan vi har juluppehåll. Då kommer
              vi att få en lag som till stora delar kommer att ersätta den överenskommelse
              som har funnits mellan sju partier i den här kammaren förut. Det
              tror jag är bra. Då kommer det att omfatta både partier och kandidater
              som ställer upp i val till riksdagen eller till Europaparlamentet.
            </seg>
          </u>
          <note type="speaker" n="d02aa22f">
            Anf. 101 KARIN GRANBOM ELLISON (FP):
          </note>
          <u who="Q4950718" xml:id="i-9d2163b87b9e4566-0" n="12e895e6">
            <seg n="94d584f6">
              Herr talman! Konstitutionsutskottet startar i dag budgetdebatten
              om de olika utgiftsområdena. Vi talar nu om de pengar som ska
              gå till rikets styrelse. Det handlar om ungefär 13 miljarder kronor.
              Partierna är till största delen överens om hur dessa pengar ska
              användas. Men på några ställen skiljer vi oss åt. Det är förstås
              det som vi tar upp i debatten.
            </seg>
            <seg n="834b3ee0">
              Jag tänkte starta med att säga att det är positivt att regeringen
              och Riksmarskalksämbetet har enats om att öka insynen i hovets
              ekonomi. Detta är ett svar på riksdagens tillkännagivande och
              gör att det från och med nästa redovisning blir lättare att följa
              hur skattebetalarnas pengar används i hovets verksamhet. Det är
              mycket välkommet.
            </seg>
            <seg n="8cf26435">
              Våld i nära relationer är ett stort samhällsproblem, och det
              kränker de slagnas och barnens mänskliga rättigheter. Det är viktigt
              att kunna säkerställa ett långsiktigt stöd till kvinno- och mansjourer
              och att bekämpa själva våldet. Miljöpartiet motionerar om att
              anslå mer medel till länsstyrelserna för att kunna uppnå den långsiktigheten.
            </seg>
            <seg n="b1ab6f11">
              I det sammanhanget vill jag framhålla att det sedan 2012 finns
              statsbidrag att söka från Socialstyrelsen. Och alliansregeringen
              har nu beslutat att permanent höja medlen till kvinnojourerna.
              Samtidigt vill jag påminna om att det har gjorts ändringar i socialtjänstlagen
              som nu mycket tydligt anger att kommunerna har och ska ta ansvar
              för att kvinnojourerna ska kunna bedriva ett bra arbete.
            </seg>
            <seg n="b4b39ebe">
              Eftersom det inte bara är mer pengar till jourerna som behövs
              utan ett helhetsgrepp har regeringen utsett Carin Götblad till
              nationell samordnare mot våld i nära relationer. Hon ska komma
              med en slutrapport senast den 30 juni nästa år. Innan riksdagen
              tar initiativ i denna fråga gör vi klokast i att invänta Götblads
              rapport, som ska baseras på en grundlig genomgång av frågor kring
              stöd och skydd för våldsutsatta.
            </seg>
            <seg n="873e8e5d">
              När det gäller Socialdemokraternas förslag kring förändringar
              i utrikesförvaltningen vill jag kommentera det genom att hålla
              fast vid att det är regeringen som även fortsatt ska besluta om
              vilka ambassader och representationer som ska finnas, självklart
              i samråd med riksdagen.
            </seg>
            <seg n="7ad09020">
              Det pågår hela tiden ett arbete inom Utrikesdepartementet för
              att få ut mesta möjliga av de resurser som satsas på utlandsrepresentationen.
              Ambassader och konsulat läggs ned, tillkommer och omorganiseras.
              I flera fall jobbar man också på att samordna sig med andra länder,
              vilket kan ge vinster både politiskt och administrativt. På så
              sätt kan Sverige skapa effektivitet och möjliggöra närvaro på
              fler platser i världen.
            </seg>
            <seg n="a3c10999">
              Jag ska säga några ord om långsiktighet i utlandsförvaltningen.
              Det är nu nära exakt tre år sedan oppositionen, med Socialdemokraterna
              i spetsen, drev igenom besparingar på 300 miljoner i Regeringskansliet.
              Självklart påverkade detta UD och utrikesrepresentationen, som
              är en del av Regeringskansliet.
            </seg>
            <seg n="8aa8fc81">
              Eftersom Socialdemokraterna insåg att det var ett dåligt beslut
              som oppositionen hade tvingat igenom kom pengarna tillbaka året
              därpå, det vill säga 2012. Nu vill alltså Socialdemokraterna plussa
              på 50 miljoner till ambassader. Hur det är med långsiktigheten
              i det initiativet vet vi inget om, eftersom Socialdemokraterna,
              till skillnad mot övriga oppositionspartier och vad som är praxis,
              enbart har lämnat en ettårsbudget, det vill säga en budget för
              2014, och inte en budget för de kommande åren.
            </seg>
            <seg n="42221416">
              De fleråriga budgetförslagen skärper kraven på ekonomisk realism
              i partiernas politik. Mot bakgrund av både svag redovisning och
              mandatperiodens hattighet i anslaget är det alltså svårt att se
              Socialdemokraternas röda linje i fråga om utrikesförvaltningen.
            </seg>
            <seg n="fdc7668a">
              Demokrati innebär inte bara att majoriteten får sin vilja igenom.
              Det innebär också skydd och rättigheter för minoriteter. Därför
              hanterar KU stödet till Sveriges fem nationella minoriteter. Alliansregeringen
              har med Folkpartiet i spetsen gått fram med sjumilasteg gällande
              minoritetspolitiken. Det gäller både rättigheter i lag och resurser
              avsatta för minoritetsarbete.
            </seg>
            <seg n="4d3ff72a">
              Vi kan nu se att oppositionens partier både vill öka och vill
              ta bort anslag på detta område. Till Miljöpartiet vill jag säga:
              Visst finns det mer att göra på det området. Extra pengar skulle
              säkert kunna komma väl till användning. Samtidigt kan jag konstatera
              att detta område, totalt sett, har fått stora ökade resurser,
              och minoritetspolitiken har kraftigt förstärkts sedan 2006. Folkpartiet
              vill självklart att detta också fortsätter.
            </seg>
            <seg n="e03d2ddc">
              I dessa tider, då förtroendet mellan romer och majoritetssamhället
              fått sig en ordentlig törn, vill Sverigedemokraterna rakt av kapa
              resurserna till åtgärder för att bryta det utanförskap som många
              romer lever i. Jag vill understryka att de pengar som finns avsatta
              för den nationella minoriteten romer inte går direkt till den
              romska gruppen utan till det arbete som bedrivs för att öka romers
              deltagande i samhället, till exempel genom att motverka låg utbildningsnivå
              och arbetslöshet.
            </seg>
            <seg n="49299f46">
              Sverigedemokraterna menar att anslaget ska avskaffas – nu läser
              jag ur deras motion – för att anslaget har en flagrant etnisk
              prägel. Så kan man uttrycka sig om man inte vill se att romer
              lever i ett djupt utanförskap och ofta utsätts för diskriminering.
              Det är något som påverkar inte bara dem utan hela vårt samhälle.
              Frågan är: Ska vi blunda för hur det ser ut, eller ska vi försöka
              göra något åt det?
            </seg>
            <seg n="fe98da6a">
              Vi i Alliansen ger inte upp. De bakslag som har förekommit under
              hösten med stora förtroendeförluster mellan romer och det offentliga
              Sverige stärker oss ytterligare i att aktiva insatser behövs.
              Vi satsar nu medel för att möjliggöra en utökning av de så kallade
              brobyggarna med romsk språk- och kulturkompetens, som har fungerat
              väl som en länk mellan enskilda och offentlig verksamhet. Likaså
              går resurser till att skapa läromedel om romer och en pilotsatsning
              i fem kommuner för ett ökat arbete med romer.
            </seg>
            <seg n="3954b61a">
              Slutligen vill jag säga något om tillsynen över offentlig verksamhet.
              Visst behöver tillsynen över flera myndigheter bli bättre. Det
              motionerade jag om för flera år sedan, och konstitutionsutskottet
              har uttalat sig om detta i flera år, inte minst på områdena kriminalvård,
              migration och socialförsäkringar.
            </seg>
            <seg n="4fd1d072">
              När det gäller tillsynen över kriminalvården beräknas Polisorganisationskommittén
              slutrapportera sitt arbete för förstärkt tillsyn nu i dagarna.
              När det gäller migrationsområdet bereder regeringen frågan om
              direktiv till en utredning. Beträffande socialförsäkringarna ska
              behovet vara analyserat och utrett nu till våren. Regeringen har
              alltså en hel del på gång för att få till en långsiktig och klok
              lösning för framtida tillsyn.
            </seg>
            <seg n="716687fe">
              Med detta sagt yrkar jag bifall till förslaget i betänkandet.
            </seg>
          </u>
          <note type="speaker" n="1dd9e53a">
            Anf. 102 MIA SYDOW MÖLLEBY (V) replik:
          </note>
          <u who="Q4981668" xml:id="i-5193038ac258fd37-1" n="288f8a29">
            <seg n="ec2506d9">
              Herr talman! Karin Granbom Ellison sade att frågan om nationella
              minoriteter har lyfts fram med Folkpartiet i spetsen. Jag utgår
              från att det beror på att integrationsministern är från Folkpartiet.
            </seg>
            <seg n="e6b8df29">
              Jämställdhetsministern hör också till Folkpartiet. Hur kommer
              det sig, Karin Granbom Ellison, att Folkpartiet inte har varit
              intresserat av att arbeta för att utöka kompetensen vad gäller
              genus, jämställdhet och könsmaktsordning på ambassaderna? Varför
              har inte Folkpartiet stött det yrkandet?
            </seg>
          </u>
          <note type="speaker" n="e3a846ad">
            Anf. 103 KARIN GRANBOM ELLISON (FP) replik:
          </note>
          <u who="Q4950718" xml:id="i-9d2163b87b9e4566-1" n="12e895e6">
            <seg n="1c0e71b8">
              Herr talman! Jag får bli Mia Sydow Mölleby svaret skyldig. Det
              svar som närmast ligger till hands är att ambassader har mycket
              att göra ändå och naturligtvis bör ha frågan med i allt tänk.
              Jag tänker mig att all offentlig verksamhet bör arbeta med att
              behandla kvinnor och män likadant.
            </seg>
          </u>
          <note type="speaker" n="690fb199">
            Anf. 104 MIA SYDOW MÖLLEBY (V) replik:
          </note>
          <u who="Q4981668" xml:id="i-5193038ac258fd37-2" n="288f8a29">
            <seg n="c561f63d">
              Herr talman! Det vi skulle vilja se är att alla ambassader har
              en handläggare som ansvarar för jämställdhetsarbetet och som gör
              de analyser som behövs. Tidigare har Folkpartiet drivit fram att
              det ska finnas hbt-kompetens på samtliga ambassader. Det förslaget
              stödde Folkpartiet i december 2005. Då satt inte Folkpartiet i
              regeringen, och då gick det bra att ställa krav på ambassaderna.
              Vill man inte ställa krav när det är den egna regeringen som ansvarar
              för utrikesförvaltningen?
            </seg>
          </u>
          <note type="speaker" n="1c95d84d">
            Anf. 105 KARIN GRANBOM ELLISON (FP) replik:
          </note>
          <u who="Q4950718" xml:id="i-9d2163b87b9e4566-2" n="12e895e6">
            <seg n="fa360e48">
              Herr talman! Vi i Folkpartiet fortsätter att ha mycket höga ambitioner
              i hbt-frågor och jämställdhetsfrågor. Självklart ska denna kompetens
              också finnas på ambassader. Exakt hur frågorna tas om hand är
              en bra fråga att ställa till jämställdhetsministern. Hon har säkert
              tänkt igenom svaret.
            </seg>
          </u>
          <note type="speaker" n="8742cb8f">
            Anf. 106 PER-INGVAR JOHNSSON (C):
          </note>
          <u who="per-ingvar_johnsson_a22d33" xml:id="i-c71bfc88db937968-0" n="583f9082">
            <seg n="78c671e6">
              Herr talman! Vi har i konstitutionsutskottet behandlat regeringens
              budgetförslag till den del det avser utgiftsområdet Rikets styrelse.
              Det handlar om en budget med verksamheter på totalt 12,9 miljarder
              kronor. Den omfattar kostnaderna för statsförvaltningen med riksdag,
              regering, hovet, länsstyrelser och alla andra statliga myndigheter
              och verksamheter.
            </seg>
            <seg n="3e3a6048">
              Det förslag från konstitutionsutskottet som vi debatterar i dag
              är helt i enlighet med regeringens budgetförslag. Men jag vill
              ändå lyfta fram några punkter i förslaget och några av de frågor
              som oppositionen har lagt fram förslag om i betänkandet.
            </seg>
            <seg n="6e7a3ca1">
              När det gäller insynen i kungliga hov- och slottsstaten finns
              nu en överenskommelse som utarbetats av Riksmarskalksämbetet och
              regeringen i enlighet med beslut i 2012 års budget. Vad jag har
              förstått har det inte varit några problem alls att komma överens
              om den ökade insynen i den kungliga ekonomin.
            </seg>
            <seg n="91871444">
              När det gäller presstödet har vi anledning att uppmärksamma utvecklingen
              på tidningsområdet. Presstödet är en av punkterna som vi har med
              i budgeten. Det är sjunkande upplagor och stora ekonomiska problem
              på många av tidningarna i landet.
            </seg>
            <seg n="14734fee">
              Jag har i en motion tillsammans med Johan Linander lyft fram
              problemet. På grund av tidningsföretagens svårigheter och att
              nuvarande presstödsregler gäller fram till 2017 är jag glad över
              att vi i konstitutionsutskottet har blivit eniga om ett ställningstagande
              där det står att det finns anledning för regeringen att närmare
              överväga om några av Presstödskommitténs förslag, som lades fram
              tidigare i år, skulle kunna genomföras redan före 2017. Det är
              bra att Per Bill lyfte fram frågan i debatten.
            </seg>
            <seg n="c38bc71a">
              I frågan om statens fastigheter vill jag uppmärksamma min motion
              om skånska kulturfastigheter. I motionen motsätter jag mig förslaget
              från Kulturfastighetsutredningen att staten ska sälja Bäckaskogs
              slott, Hovdala slott och Tomarps kungsgård i Skåne. Jag har goda
              förhoppningar om att regeringen inte kommer att ställa upp på
              utredningens förslag och att vi kommer att slippa att ta ställning
              till ett sådant förslag framöver.
            </seg>
            <seg n="292252a8">
              När det gäller ändringsförslag från oppositionspartier vill jag
              lyfta fram förslagen från Socialdemokraterna, Miljöpartiet och
              Vänsterpartiet om att återinföra avgifter för djurskyddskontroller.
              Det är fråga om djurskyddskontroller som görs av länsstyrelserna.
              Vi i Centerpartiet och regeringen motsätter oss förslaget.
            </seg>
            <seg n="5e4de732">
              Tillsynen innebär att det görs besök av länsstyrelsernas inspektörer
              som djurägarna – oberoende av om det är fråga om hund eller katt
              i en bostad eller om det är fråga om en lantbrukare med husdjur
              i stallet – inte har begärt att få. De flesta besöken leder inte
              heller till några anmärkningar. Det har inte funnits fog för en
              inspektion. Den kan ha skett på grund av att någon granne har
              gjort en anmälan, och så vidare. Ändå vill Socialdemokraterna,
              Miljöpartiet och Vänsterpartiet att djurägarna ska betala för
              de inspektioner som görs. Jag anser att det skulle bli både fel
              och orättvist om kontrollerna ska betalas av djurägarna på det
              sätt som oppositionspartierna, Socialdemokraterna, Miljöpartiet
              och Vänsterpartiet, har framfört.
            </seg>
          </u>
          <note n="c8173708">
            Herr talman! Jag yrkar bifall till regeringens och konstitutionsutskottets
            budgetförslag för Rikets styrelse.
          </note>
          <note type="speaker" n="dcc0da23">
            Anf. 107 TUVE SKÅNBERG (KD):
          </note>
          <u who="Q4354054" xml:id="i-e24bfcb20caf4f35-0" n="d04f0cff">
            <seg n="ef54629a">
              Herr talman! Jag vill börja med att yrka bifall till förslaget
              i betänkandet och avslag på samtliga reservationer.
            </seg>
            <seg n="7f895b99">
              Den överenskommelse som har nåtts mellan Riksmarskalksämbetet
              och regeringen har redan nämnts och kommer att effektueras i nästa
              redovisning. Jag vill bara nämna att konstitutionsutskottet besökte
              slottet den 13 november och fick en utmärkt redogörelse för kungliga
              hov- och slottsstatens sätt att se på anslagen och hov- och slottsstatens
              genomskinlighet. Även jag ser fram emot nästa års redovisning.
            </seg>
            <seg n="d99772e3">
              Karin Granbom Ellison lyfte på ett förtjänstfullt sätt fram minoritetspolitiken,
              som har förstärkts sedan 2006. Jag har inte mycket att tillägga
              till det hon sade – det var alldeles utmärkt. Även om möjligen
              någon hittade en vinkel att kritisera måste jag säga att anförandet
              var heltäckande. Jag ställer mig bakom det.
            </seg>
            <seg n="7511793f">
              Presstödet lyfte Per Bill, vår vice ordförande, fram. Där är
              vi eniga om att flera förslag från Presstödskommittén kan effektueras
              före 2017. Jag satt också med i denna utredning och jag kan bara
              instämma i det.
            </seg>
            <seg n="b0b9e532">
              I övrigt hänvisar jag till vad vi har kommit fram till i utskottet
              och vad mina allianskamrater har understrukit.
            </seg>
            <seg n="7c53fb05">
              Men jag har en alldeles egen liten vinkel. Jag ber er slå upp
              s. 8 i betänkandet. Längst ned finns det en liten fotnot: 1–9
              Avstår från ställningstagande under punkt 1. Vad betyder det?
              Jo, det betyder att Peter Eriksson, Miljöpartiet, Björn von Sydow,
              Socialdemokraterna, Helene Petersson i Stockaryd, Socialdemokraterna,
              Billy Gustafsson, Socialdemokraterna, Phia Andersson, Socialdemokraterna,
              Hans Hoff, Socialdemokraterna, Hans Ekström, Socialdemokraterna,
              Jonas Åkerlund, Sverigedemokraterna, och Marianne Berg, Vänsterpartiet,
              avstår från ställningstagande under punkt 1 och inte vill ha sina
              namn med där.
            </seg>
            <seg n="871c1eeb">
              Går man till punkt 1 ser man att den handlar om anslag med mera
              för 2014 inom utgiftsområde 1 Rikets styrelse.
            </seg>
            <seg n="f9cb3138">
              I åratal har jag också satt mitt namn på ett liknande sätt under
              betänkanden, och jag som representant för Kristdemokraterna har
              avstått från ett ställningstagande under punkt 1. Med detta har
              jag menat – och det trodde jag gällde alla – att när det egna
              partiets budgetförslag har fallit lägger man ned sin röst därför
              att man menar att det då har blivit prövat och inte ska prövas
              en gång till. Man yrkar inte på alldeles så goda förslag som finns
              i det egna budgetförslaget. Detta gör man oftast därför att den
              egna budgeten har fallit, och den täcker många gånger inte de
              förslag som finns.
            </seg>
            <seg n="bc2d22e7">
              Men det finns gånger då budgeten faktiskt har förstärkts av oppositionspartier.
              Denna gång har till exempel Socialdemokraterna lagt 50 miljoner
              ytterligare. Det är alltså inte motivet till att de personer som
              jag räknade upp har avstått från ställningstagande.
            </seg>
            <seg n="4d8a7681">
              Nu är min fråga till dem som har representerat de olika oppositionspartierna
              här, alltså Peter Eriksson, Björn von Sydow, Jonas Åkerlund och
              Mia Sydow Mölleby: Vad menar ni med denna lilla fotnot? Menar
              ni att den betyder någonting över huvud taget? I så fall, vad
              betyder det att ni har avstått från ställningstagandet? Gäller
              det bara i dag när vi ska fatta beslutet, eller gäller det kanske
              till och med till jul, eller gäller det hela året och kanske under
              våren också? Betyder det att ni inte när det gäller detta, i den
              händelse att ni motionerar och vill göra ett utskottsinitiativ
              senare, kan prata er samman i valrörelsen inför EU-valet, eller
              hur ska vi tolka att det står Avstår från ställningstagande under
              punkt 1. Jag efterlyser ett svar på detta.
            </seg>
          </u>
          <note type="speaker" n="10ed26eb">
            Anf. 108 PETER ERIKSSON (MP) replik:
          </note>
          <u who="Q470630" xml:id="i-33afe787bf77c851-1" n="4a681e04">
            <seg n="07910813">
              Herr talman! Tuve Skånberg ska få ett svar i fotnotsdebatten.
              Som jag också sade i mitt anförande väljer Miljöpartiet i år att
              inte delta i fördelningen av anslagen. Därför har vi endast skrivit
              ett särskilt yttrande. Vi har också i vårt budgetförslag ökade
              utgifter. Men det betyder inte att vi inte ett annat år kan göra
              på ett annat sätt.
            </seg>
            <seg n="71328111">
              Som Per Bill var inne på hade vi för några år sedan en fråga
              uppe där vi hade förslag om minskningar av anslagen. Det är något
              man skulle kunna göra om det var en sådan situation. Konstitutionsutskottet
              har tidigare visat att det är möjligt. I år väljer vi att göra
              på ett annat sätt. Duger det som svar?
            </seg>
          </u>
          <note type="speaker" n="400fa1da">
            Anf. 109 TUVE SKÅNBERG (KD) replik:
          </note>
          <u who="Q4354054" xml:id="i-e24bfcb20caf4f35-1" n="d04f0cff">
            <seg n="c561d6b2">
              Herr talman! Jag tackar ordföranden i konstitutionsutskottet
              för svaret. Det är mycket viktigt vad vi menar med det vi gör.
              Det har varit en praxis ända sedan budgetlagen ändrades att vi
              har gjort på detta sätt. Det är inte grundlagsfäst, utan det är
              en överenskommelse. Vi kallar det gentlemens agreement. Det innebär
              att när vårt förslag har fallit avstår vi från ställningstagande
              och låter regeringen få sin vilja igenom.
            </seg>
            <seg n="71b27d20">
              Om vi står här om ett år – kanske inte du och jag, eftersom ordföranden
              möjligen är någon annanstans och möjligen jag också – gäller förstås
              det som Peter Eriksson sade om att vi kan göra på ett annat sätt
              ett annat år. Alltså: Praxis gäller inte, utan vi gör det som
              vi tycker är lämpligt. Giltigheten är alltså bara dagsfärsk.
            </seg>
            <seg n="e805d757">
              I morgon kommer vi att göra ett ställningstagande i skatteutskottets
              frågor som tydligen kommer att gå emot denna praxis, om jag förstår
              det rätt. Stämmer det att det ställningstagande som vi gör i dag
              kanske inte ens håller i morgon när det gäller skatteutskottet?
            </seg>
          </u>
          <note type="speaker" n="992ec1e0">
            Anf. 110 PETER ERIKSSON (MP) replik:
          </note>
          <u who="Q470630" xml:id="i-33afe787bf77c851-2" n="4a681e04">
            <seg n="440df68d">
              Herr talman! Jag tror inte att jag kan tala för skatteutskottet
              och hur de kommer att göra i morgon. Men vad vi talar om är utgifter.
              Där har vi visat i konstitutionsutskottet att man kan välja att
              minska utgifterna och agera på det sättet. Men man kan också välja
              att avstå från att delta i den avslutande fördelningen av anslagen,
              och det är främst i situationer när man vill höja anslagen.
            </seg>
            <seg n="4b1ed6ff">
              Jag tror att Tuve Skånberg refererar till riksdagsordningens
              5 kap. 12 §. Där står det att detta första beslut inte får innebära
              att utgifterna blir högre. Men det är möjligt med lägre utgifter.
              Så har definitionen varit.
            </seg>
            <seg n="6b9ad629">
              Sedan är det en annan sak när det gäller inkomstsidan. Jag tror
              att vi gör bäst i att avvakta med den frågan lite grann, där både
              talmannen och eventuellt i värsta fall konstitutionsutskottet
              får ta ställning. Jag tycker inte att vi ska föregripa detta beslut
              i en sådan här liten duell.
            </seg>
          </u>
          <note type="speaker" n="56578e26">
            Anf. 111 TUVE SKÅNBERG (KD) replik:
          </note>
          <u who="Q4354054" xml:id="i-e24bfcb20caf4f35-2" n="d04f0cff">
            <seg n="7b4c6a8a">
              Herr talman! Det sista kan jag kanske hålla med om. Men jag kan
              ändå summera att praxis enligt ordföranden i konstitutionsutskottet
              är att det kan vara si och att det kan vara så. Det kan vara på
              det ena sättet ett år och på det andra sättet ett annat år. Det
              är ett besked som jag tar med mig för framtiden.
            </seg>
          </u>
          <note type="speaker" n="d1473f48">
            Anf. 112 VALTER MUTT (MP):
          </note>
          <note n="5f422b3f">
            Herr talman! Inledningsvis yrkar jag bifall till Miljöpartiets
            reservation 2.
          </note>
          <u who="Q5998644" xml:id="i-3ad97a065c6e90cc-0" n="f55c0298">
            <seg n="6673171c">
              Sverige har varit en stormakt två gånger i sin historia. På 1600-talet
              var det som militär stormakt med blodiga konsekvenser för såväl
              vårt eget folk som människorna i våra grannländer. Under 1900-talet
              blev vårt land i stället en stormakt i fredens och folkförsoningens
              tjänst. Alliansfrihet och neutralitet höll vårt land utanför båda
              världskrigen, och vi spelade en aktiv roll i efterkrigstidens
              uppbyggnad av Förenta nationerna. Under avkolonialiseringen på
              1960-talet och under det begynnande biståndssamarbetet med utvecklingsländerna
              var Sverige pådrivande, och i flera internationella konflikter
              har svenska medlare varit djupt engagerade.
            </seg>
            <seg n="05c3b2a6">
              Under senare decennier har tyvärr det officiella Sveriges fredsaktivism
              bleknat. Göran Persson genomförde under sina år som socialdemokratisk
              statsminister ett baklängeshopp över Olof Palme-epoken tillbaka
              till den följsamhet mot det stora landet i väster som utmärkte
              Tage Erlanders tid. Denna utveckling har accelererat under senare
              års moderatledda regeringar. Vi har fått ett allt närmare samarbete
              med den USA-ledda krigsalliansen Nato med återkommande samövningar
              på det alliansfria Sveriges territorium.
            </seg>
            <seg n="0d3badcc">
              Herr talman! Vi behöver nu en bred fredsoffensiv som för vårt
              land ut ur Natoövningarnas, vapenexportens och militariseringens
              skymningsrike. Jag har därför väckt en enskild motion om att det
              ska utredas hur vi kan etablera ett fredsdepartement, som jag
              ser som en naturlig fortsättning på det som står i Miljöpartiets
              reservation om att inrätta en fredsenhet inom Utrikesdepartementet.
              En sådan mycket välfungerande fredsenhet finns för övrigt redan
              i dag i det stora tyska utrikesdepartementet. Sedan har jag, vilket
              jag också gärna vill framföra, all respekt för konstitutionsutskottets
              långa tradition av att inte vilja gå in och alltför nära reglera
              Regeringskansliets organisation och att man av det skälet har
              valt att avstyrka min motion.
            </seg>
            <seg n="845ef409">
              Herr talman! I en värld med nästan 200 krigsdepartement, vanligen
              förskönande benämnda försvarsdepartement, där vi satsar tio gånger
              mer på militär upprustning än på biståndssamarbete med utvecklingsländer
              saknas sannerligen inte uppgifter för ett fredsdepartement.
            </seg>
            <seg n="313638d0">
              Freden behöver mer resurser och nya verktyg. Fredforskningen
              tar fram alltmer sofistikerade metoder för att såväl förebygga
              konflikter som medla fred. Denna bokstavligt talat livsviktiga
              forskning visar även på sätt att minska kvardröjande spänningar
              i postkonfliktsamhällen.
            </seg>
            <seg n="8b75cc2e">
              Det finns också runt om i världen åtskilligt praktiskt kunnande
              hos medborgargrupper, folkrörelser och lokalsamhällen av att medla
              fred, inte sällan i kvinnoledda processer.
            </seg>
            <seg n="4001a86c">
              Denna forskning och dessa praktiska erfarenheter förtjänar att
              spridas över världen, och här skulle ett svenskt fredsdepartement
              spela en viktig proaktiv roll.
            </seg>
            <seg n="29ff1ec1">
              Herr talman! Freden behöver sitta med vid de bord där världens
              öden beslutas. Krigsministrar och upprustningsministrar, som officiellt
              vanligen bär andra förskönande titlar, behöver maka på sig. En
              svensk fredsminister, och så småningom förhoppningsvis fredsministrar
              från många andra länder, skulle verksamt kunna bidra till att
              förskjuta den internationella dagordningen och få oss att välja
              andra vägar än dem som det militärindustriella komplexet erbjuder
              oss.
            </seg>
          </u>
          <note n="008c56cf">
            Överläggningen var härmed avslutad.
          </note>
          <note n="6fc4a43d">
            11 § Skatt, tull och exekution
          </note>
          <note type="speaker" n="c8cf0ed9">
            Anf. 113 ANDERS KARLSSON (S):
          </note>
          <u who="Q3375074" xml:id="i-8d4617ecc86aba5f-0" n="5daa795b">
            <seg n="499e53cc">
              Herr talman! Skattesystemet är till för att trygga finansieringen
              av vår gemensamma välfärd och för att verka utjämnande över olika
              åldrar och livssituationer: mellan unga och gamla, arbetande och
              pensionärer, friska och sjuka.
            </seg>
            <seg n="c85ffaf6">
              Delvis ofinansierade och föga jobbskapande skattesänkningar har
              genomförts i en omfattning av ca 140 miljarder under regeringen
              Reinfeldts tid vid makten. Regeringens budget för nästa år innebär
              att vi lånar till skattesänkningar.
            </seg>
            <seg n="d01654b6">
              Skatter ska tas ut på ett rättvist och effektivt sätt. Ett rättvist
              skattesystem kännetecknas av att skatten tas ut likformigt och
              efter bärkraft och av att det vilar på breda skattebaser. Skattesystemet
              bör vara enkelt och överskådligt och utformat så att det förhindrar
              skattefusk och skatteplanering.
            </seg>
            <seg n="23c706ed">
              Skattedebatten bör därför handla inte bara om olika enskilda
              skatter utan också om de samlade effekterna av skatter och skattefinansierade
              utgifter.
            </seg>
            <seg n="2be2722c">
              Det kan vara lätt att se fördelar med sänkningar av en viss enskild
              skatt. Den eventuella fördelen försvinner om man lägger ihop olika
              enskilda skattesänkningar med vad som skulle krävas av förändringar
              och försämringar i de samhälleliga skattefinansierade verksamheterna.
            </seg>
            <seg n="1ddeb5ed">
              Med lägre skatteinkomster följer sämre välfärd. Detta visar tydligt
              de katastrofala resultaten i PISA-undersökningen. Vi har inte
              investerat tillräckligt i skolan. Skolan behöver fler och mer
              välutbildade lärare och mindre klasser. Vad har regeringen gjort?
              Jo, läx-RUT åt vissa i stället för läxhjälp åt alla.
            </seg>
            <seg n="68f1705d">
              Herr talman! Tyvärr förs ofta skattesänkningsdebatten som om
              den enskilde skulle ha allt att vinna på att betala mindre skatt.
              Det är inte alltför ovanligt att grupper som argumenterar för
              lägre skatter lika ivrigt argumenterar för nya samhälleliga åtaganden
              som kräver ökade utgifter och skattemedel. Därför måste vi politiker
              som ska hålla ihop detta visa på sambandet mellan inkomster och
              utgifter, mellan skatter och vad vi får inom skola, vård och omsorg.
            </seg>
            <seg n="d982615c">
              Skatterna är inte pengar som försvinner ut i tomma intet. De
              återförs i olika former till individer och företag och som nyttigheter
              som under alla omständigheter måste betalas – nyttigheter som
              om de inte betalas med hjälp av skatter måste betalas i egenavgifter
              eller enskilda försäkringar.
            </seg>
            <seg n="cb0c79c1">
              Herr talman! Vi socialdemokrater har i fråga om budgetanslag
              till Skatteverket samma anslag som regeringen. Vi har däremot
              förordat en omdisponering av anslaget till Skatteverket för att
              de effektivare ska kunna bekämpa skattefusk.
            </seg>
            <seg n="9ab02681">
              Det innebär inte att vi på något sätt förringar det utomordentliga
              arbete som verkets skattebrottsenhet utför i dag. Vi menar dock
              att det måste gå att omdisponera resurser på Skatteverket för
              att skapa ett slagkraftigare arbete mot skattebrott efter dansk
              förebild. Det är något som kan beskrivas som en insatsstyrka mot
              skattebrott.
            </seg>
            <seg n="33d4fcdb">
              Vi bör också ge Skatteverket ett särskilt uppdrag att aktivt
              arbeta med de internationella företagens redovisning av vinster
              i Sverige i förhållande till omsättning och antal anställda.
            </seg>
            <seg n="0ad4d455">
              Vi tycker också att Skatteverket tack vare regeringens bidragspolitik
              fått onödiga administrativa uppgifter där nedsättningar och skatteavdrag
              suger kraft och energi från viktigare arbetsuppgifter.
            </seg>
            <seg n="9ea609a6">
              Skattefusket uppgavs 2008 uppgå till 133 miljarder. Det är en
              ofantlig summa pengar. Därför vill vi att kraftfulla åtgärder
              vidtas mot dem som undanhåller inkomster från beskattning eller
              bryter mot andra bestämmelser som hederliga företag och privatpersoner
              följer.
            </seg>
            <seg n="2569a814">
              Jag vet att en ny så kallad skattefelskarta är i faggorna. Anders
              Borgs tidigare statssekreterare har nog uppdraget att se till
              att siffrorna hyfsas med förklaringen att skattesänkningar och
              RUT- och ROT-avdrag åstadkommit detta.
            </seg>
            <seg n="8fb253ac">
              På fältet och i verkligheten undrar jag om det är så. Företagare
              inom vissa branscher känner sig starkt pressade av illojal konkurrens
              från oseriösa företag. Det handlar om byggbranschen, åkerinäringen
              och taxinäringen, för att nämna några.
            </seg>
            <seg n="c8c104d3">
              Vi har därför lämnat ett antal förslag i vår motion 2013/14:S3001.
              Några av dessa är skärpt regelverk för F-skattsedel, obligatoriska
              redovisningscentraler för taxinäringen, månadsredovisning av individuella
              löner samt närvaroliggare och oannonserade kontrollbesök i byggbranschen.
              Dessa förslag skulle kunna städa upp i skattebrotten och bidra
              till att skattefusket, de 133 miljarderna, minskar.
            </seg>
            <seg n="08cc21cb">
              Herr talman! Tullverket har sedan många år tillbaka regeringens
              uppdrag att utveckla och förbättra sin underrättelseverksamhet.
              Framsteg har gjorts, och Tullverket har blivit betydligt bättre.
            </seg>
            <seg n="8fb6786d">
              Den operativa underrättelseverksamheten bygger på att identifiera
              objekt där man bedömer att det finns misstanke om brottslig verksamhet.
              Men hur bra underrättelseverksamheten än fungerar är den inget
              värd om den operativa verksamheten inte lyckas fånga upp objektet
              i trafikflödena över gränserna.
            </seg>
            <seg n="0fb9ffdf">
              På det operativa området gränskontrollerna är det stora brister.
              Svenska Dagbladet beskrev i en artikel den 2 oktober hur dåligt
              det fungerar. Under flera nätter i somras tjänstgjorde inte en
              enda tullinspektör i Skåne. Det är näst intill skandal att våra
              gränser står vidöppna för insmuggling.
            </seg>
            <seg n="13042869">
              Vi kan också läsa om hur antalet inspektörer har minskat från
              269 till 198 i Skåne och Blekinge sedan 2008 och hur antalet inspektörer
              i arbetslagen minskat över åren. Det innebär att det i arbetslagen
              många gånger är för få inspektörer för att ingripa mot illegal
              införsel av bland annat narkotika.
            </seg>
            <seg n="c58737aa">
              Herr talman! Detta kan inte fortsätta, samtidigt som vi vet att
              alkohol strömmar in över våra gränser och narkotika också är vanligt
              förkommande.
            </seg>
            <seg n="3760d9fa">
              Brottsförebyggande rådet visar att det dödliga våldet ökat med
              drygt 50 procent sedan 1990-talet. Det rör sig helt enkelt om
              kriminella gäng som skjuter på varandra med illegala vapen, och
              75 procent av alla vapenbeslag under första halvåret 2012 var
              vid gränsen i Skåne. Det är ytterligare ett skäl, av många andra,
              för att gränsbevakningen bör förbättras.
            </seg>
            <seg n="f4cf4894">
              Herr talman! Det är bara ett begränsat antal varor som har anmälningsplikt
              vid gränspassage till och från Sverige. Stöldgods som lämnar Sverige
              är något som Tullverket inte har rätt att leta efter i samband
              med utresor från landet. Det är mycket troligt att en del av de
              varor som har tillgripits genom brottsligt förfarande förs ut
              ur landet för omsättning i andra länder. Men genom att ge Tullverket
              befogenhet att genomföra kontroller i syfte att återfinna stöldgods
              borde svårigheten för avsättning öka. Vi skulle sannolikt också
              klara upp fler mängdbrott med mindre exklusiva varor i landet.
            </seg>
            <seg n="ebfac482">
              Herr talman! Vi föreslår därför att tullen ska få kontrollera
              ID på dem som tas in för tullkontroll för att kunna söka igenom
              kända kriminellas fordon noggrannare. Vid införsel av cigaretter
              och sprit får Tullverket göra ålderskontroller. Åldersgränsen
              för införsel av sprit är som bekant 20 år. Med dagens lagstiftning
              har Tullverket även möjlighet att begära att få se vissa handlingar,
              dock inte enbart ID-handling. Det senare innebär svårigheter att
              på ett smidigt sätt hitta rätt objekt i flödena och försvårar
              därmed indirekt en förbättrad underrättelseverksamhet.
            </seg>
            <seg n="28a4bbec">
              Jag har här räknat upp en del av våra förslag – alla lika angelägna.
              Många av förslagen är det faktiskt bara att skriva in i regleringsbrevet,
              vilket regeringen själv bestämmer över. Det behöver alltså inte
              gå via riksdagen – det är bara att verkställa.
            </seg>
            <seg n="24f5db30">
              Herr talman! Samhället behöver mer pengar för sjukvård, omsorg,
              infrastruktur med mera. Därför ska alla krafter sättas in för
              att komma åt de 133 miljarder som undanhålls genom skattefusk
              varje år.
            </seg>
            <seg n="6ae8f148">
              Till sist ställer jag mig självklart bakom alla S-reservationer,
              men för tids vinnande yrkar jag bifall endast till reservation
              nr 1.
            </seg>
          </u>
          <note type="speaker" n="8044dddb">
            Anf. 114 MATS PERTOFT (MP):
          </note>
          <u who="Q6043976" xml:id="i-8fbadfb6ed1778ba-0" n="c28a80b9">
            <seg n="cd8db536">
              Herr talman! Jag vill börja med att yrka bifall till Miljöpartiets
              reservation i ärendet.
            </seg>
            <seg n="3af17682">
              Frågan jag ska tala om nu är synnerligen aktuell, nämligen hushållens
              överskuldsättning, där vi från Miljöpartiet skulle vilja att kammaren
              gav myndigheterna i uppdrag att arbeta förebyggande och motverka
              överskuldsättningen. Detta föreslår majoriteten avslag på. Det
              är egentligen mycket märkligt, när man tänker på att det är bara
              en vecka sedan ungefär som rapporten kom om överskuldsättning.
              Den visade mycket tydligt att svenska hushåll är överskuldsatta
              – vissa i alla fall – och att det finns ett starkt informationsbehov.
              Det finns ett starkt behov av att informera, framför allt ungdomar,
              ensamstående med flera, för att förebygga vidare skuldsättning.
            </seg>
            <seg n="9ed5ed77">
              Det är inte bara detta det handlar om. Man kan dra kretsarna
              vidare. Vi har ju att titta på vad detta innebär. Vi har hela
              diskussionen om Riksbankens svårigheter att sänka räntan, som
              bygger på att vi har en stark överskuldsättning, att vi har en
              överbelåning av hushållen i Sverige i dag. Det hindrar Riksbanken
              från att sänka räntan, mycket på grund av att regeringen inte
              gör sin uppgift, nämligen just att förebygga skuldsättningen och
              att minska hushållens skuldsättning i Sverige. Därför tvingar
              regeringen Riksbanken att hålla en hög ränta, vilket förstör svenska
              jobb.
            </seg>
            <seg n="add9666c">
              Vad beror det på? Ja, det beror på att man inte agerar mot den
              skuldsättning som finns. Det är precis därför vi i Miljöpartiet
              menar att det vore väldigt viktigt. Jag skulle gärna vilja höra
              varför Alliansen inte tycker att det är viktigt att agera mot
              överskuldsättningen, varför man inte ska informera bättre, varför
              vi här i kammaren inte ska göra ett tillkännagivande om att ge
              myndigheterna i uppdrag att verka mot denna överskuldsättning.
              Det är väl inte så att Alliansen tycker att överskuldsättning
              är något eftersträvansvärt eller bra för att hålla konsumtionen
              uppe? Det tror jag inte.
            </seg>
            <seg n="c3e0ea38">
              Svaret som regeringssidan ger i betänkandet handlar om att man
              avstyrker Miljöpartiets förslag. Det måste jag anse är väldigt
              konstigt, med tanke på den rapport som kom för någon vecka sedan
              och hela den debatt som har funnits under några år när det gäller
              hushållens skuldsättning i Sverige. Där har regeringen faktiskt
              i princip underlåtit att göra någonting alls och därmed tvingat
              fram en högre ränta.
            </seg>
            <seg n="8acf43ea">
              Herr talman! Jag ska inte bli alltför långrandig, för jag tror
              att vi alla har följt denna debatt väl. Men jag skulle gärna vilja
              ha ett svar på varför allianssidan inte vill ge våra myndigheter
              en tydlig hint, ett tydligt besked om att det är dags att göra
              någonting åt överskuldsättningen i Sverige, att det är dags att
              informera våra medborgare och att agera förebyggande för att de
              inte ska gå in i skuldsättningsfällan.
            </seg>
          </u>
          <note type="speaker" n="180e9780">
            Anf. 115 THORALF ALFSSON (SD):
          </note>
          <u who="Q5546459" xml:id="i-e4f5122c25eac55e-0" n="c545b3be">
            <seg n="7c8f3a64">
              Herr talman! I dag debatterar vi utgiftsramarna för utgiftsområde
              3, där Skatteverket, Tullverket och Kronofogdemyndigheten ingår.
              Dessa myndigheter har som sin primära uppgift att driva in skatter
              och avgifter från företag och privatpersoner – något som dessa
              myndigheter uppenbarligen gör på ett bra sätt om man ska tro deras
              egna kundundersökningar.
            </seg>
            <seg n="f123b1ff">
              Myndigheterna har dock även en annan gemensam nämnare, nämligen
              att förebygga ekonomisk brottslighet och bedriva brottsbekämpning.
              Det så kallade skattefelet är dock fortfarande väldigt stort.
              Vid den senaste beräkningen, som dock är några år gammal, antogs
              det ligga rejält över 100 miljarder kronor. Det är en hisnande
              stor summa – en summa som borde kunna minskas.
            </seg>
            <seg n="fbdbe9d2">
              Skatteutskottet fick en påminnelse om detta i verkligheten när
              utskottet i början av året besökte Malmö och informerades av företrädare
              från Malmö kommun om att den svarta, illegala marknaden bara i
              Malmö omsatte någonstans mellan 5 och 6 miljarder kronor årligen.
              Det innebär i sin tur att samhället gick miste om ca 2,2 miljarder
              kronor i skatteintäkter.
            </seg>
            <seg n="f206c391">
              Det är bland annat dessa förhållanden som är anledningen till
              att Sverigedemokraterna vill skjuta till extra medel till Skatteverket
              på 150 miljoner kronor mer än regeringen för att myndigheten ska
              kunna öka sina kontroller och skapa nya verktyg för att avslöja
              undandragandet av skatter. Syftet är givetvis också att upprätthålla
              en hög skattemoral hos den överväldigande majoritet av befolkningen
              som har för avsikt att göra rätt för sig.
            </seg>
            <seg n="37d61434">
              Herr talman! I vårt budgetförslag gör vi också en rejäl satsning
              på Tullverket. Tullverket har i sitt anslagsyrkande begärt 134
              miljoner kronor extra i anslag på grund av de utmaningar som myndigheten
              står inför, till exempel en ny tullkodex och e-tull, som Tullverket
              tvingas införa som en följd av Sveriges EU-medlemskap. Men regeringen
              har bara skickat med 16 miljoner kronor extra till Tullverket.
              Detta kan man se samtidigt som Migrationsverket bara de senaste
              veckorna har aviserat utgiftsökningar på 1 500 miljoner kronor
              bara för 2014.
            </seg>
            <seg n="f0913fa2">
              Alliansregeringens nedprioriteringar av Tullverket är minst sagt
              märkliga och anmärkningsvärda. Detta riskerar nu att underminera
              Tullverkets kärnverksamhet i form av brottsbekämpning och effektiv
              handel.
            </seg>
            <seg n="f2c96534">
              Den ökade globaliseringen leder inte bara till ökad handel, rörlighet
              av arbetskraft och tillväxt, som förespråkarna brukar framhålla.
              Den leder också till ökad rörlighet av gränsöverskridande kriminella
              nätverk och den brottslighet som följer i deras spår.
            </seg>
            <seg n="d1c4c399">
              Sveriges inträde i Europeiska unionen har lett till att våra
              gränser är mer oskyddade än tidigare. Tullen har förlorat en del
              av sina befogenheter, och passkontroller är numera inte tillåtet
              mellan Schengenländer. Det har lett till ökade möjligheter för
              kriminella verksamheter som människohandel, människosmuggling
              samt narkotika- och vapensmuggling och att kriminella individer
              kan röra sig mer fritt än tidigare.
            </seg>
            <seg n="7a68d873">
              Tullverkets beslagsstatistik över narkotika visar en oroande
              utveckling med 20–30-procentiga ökningar årligen. Ett exempel
              på detta har varit insmugglingen av drogen kat till Sverige, som
              har ökat dramatiskt under 2000-talet. Enligt tjänstemän på Tullverket
              har kriminella nätverk tjänat hundratals miljoner på insmugglingen
              av kat. Tullverket har också starka indikationer på att dessa
              inkomster sedan delvis slussas vidare till terroristorganisationer
              som al-Shabab i Somalia.
            </seg>
            <seg n="f9f77466">
              Det är hög tid att ta krafttag mot den grova organiserade, gränsöverskridande
              brottsligheten. Tyvärr är EU och Schengenavtalet med den fria
              rörligheten en stor bromskloss i detta avseende. Det är hög tid
              att den inre gränskontrollen ges utökade möjligheter och befogenheter
              att verka på ett effektivt sätt.
            </seg>
            <seg n="bac482f7">
              Med anledning av allt detta är det viktigt att Tullverket ges
              de resurser som krävs för att möta den negativa utvecklingen och
              stärka gränsskyddet. Som ett led i detta vill vi tilldela Tullverket
              224 miljoner kronor mer än regeringen årligen.
            </seg>
            <seg n="2bfb346e">
              Eftersom riksdagen har ställt sig bakom regeringens budgetproposition,
              med utgiftsram och beräkningar av inkomster, är jag förhindrad
              att yrka bifall till vår reservation när det gäller utgifter för
              utgiftsområdet.
            </seg>
            <seg n="4ad33949">
              Herr talman! I betänkandet finns det också ett antal motioner
              från allmänna motionstiden. Med undantag av ett par handlar alla
              dessa om Tullverkets arbete och befogenheter.
            </seg>
            <seg n="674ce4cb">
              I Tullverkets senaste årsredovisning beskrivs sju viktiga huvudmål
              för Tullverket: skattefel, analys och kontroller av in- och utförselrestriktioner,
              säkerställande av uppbörd, organiserad och storskalig brottslighet,
              narkotikabekämpning, storskalig eller frekvent illegal införsel
              av alkohol och tobak samt ekonomisk brottslighet.
            </seg>
            <seg n="fb43a9c3">
              En majoritet av huvudmålen handlar alltså om att förebygga och
              bekämpa brottslighet. Då är det inte utan att man bör överväga
              om Tullverket inte borde ligga under Justitiedepartementet i stället
              för som i dag under Finansdepartementet.
            </seg>
            <seg n="c71bf2c6">
              En stor del av Tullverkets huvudmål och verksamhet handlar om
              att förebygga och bekämpa brottslighet. För att kunna göra detta
              krävs att Tullverket har de befogenheter som behövs. Just Tullverkets
              befogenheter lyfts fram i flera motioner där förändringar i regelverket
              föreslås från Sverigedemokraterna men också från flera andra partier.
              Nämnas kan till exempel befogenheten att leta efter stöldgods
              i samband med utresa från landet och befogenheten att begära enbart
              ID-handlingar.
            </seg>
            <seg n="721fcf46">
              En annan åtgärd gäller illegala vapen. Det har diskuterats väldigt
              flitigt, inte minst på grund av alla mord och skjutningar som
              har inträffat i Malmö, Göteborg och Helsingfors under det senaste
              året. Vi föreslår med anledning av detta att Tullverkets egna
              förslag genomförs om att tillståndsbevis ska uppvisas vid gränspassering
              och införsel av vapen.
            </seg>
            <seg n="8e7d1e79">
              Under sommaren 2013 framkom alarmerande uppgifter i Svenska Dagbladet
              som gör gällande att tullinspektörer medvetet släpper in grovt
              kriminella personer i Sverige, trots misstanke om att de för med
              sig vapen – detta av rädsla för den egna säkerheten. Uppgifterna
              kommer från källor inom Tullverket. Enligt källorna är detta en
              av anledningarna till att man finner så få illegala vapen. Om
              dessa uppgifter stämmer bör det utvärderas om inte de tulltjänstemän
              som utför dessa kontroller ska få möjlighet att bära tjänstevapen.
            </seg>
            <seg n="78f0727c">
              Tullverket bör även ges befogenhet att ingripa mot läkemedelsinförsel
              som till synes härrör från ett annat EU-land. Enligt Tullverket
              har smugglarna lärt sig att paketera gods så att det ser ut som
              att det kommer från andra EU-länder. Därmed har också antalet
              beslag minskat. Den så kallade inregränslagen inkluderar i dag
              inte läkemedel bland de varor som Tullverket har rätt att kontrollera.
            </seg>
            <seg n="61b56c98">
              I dag förfogar Tullverket över två mobila skanningsstationer.
              Vi föreslår att det införskaffas en stationär skanningsstation
              med placering vid Öresundsbron.
            </seg>
            <seg n="17053793">
              Herr talman! Som svar på dessa motioner kan man läsa bland annat
              följande i utskottsbetänkandet:
            </seg>
            <seg n="fbbcaaba">
              Utskottet konstaterar att de frågor som tas upp i motionerna
              om Tullverkets befogenheter har utretts genom Gränskontrollutredningen,
              som avlämnade förslag i betänkandet Kontroll av inre gräns (SOU
              2006:9). Förslaget bereds alltjämt inom Regeringskansliet och
              denna beredning bör enligt utskottet inte föregripas.
            </seg>
            <seg n="ec038135">
              Utredningen har alltså beretts under sju år. Då är det enligt
              min mening hög tid att utredningen i stället föregrips.
            </seg>
            <seg n="f24cfdac">
              Därmed vill jag yrka bifall till reservation 6.
            </seg>
          </u>
          <note type="speaker" n="d4838926">
            Anf. 116 JACOB JOHNSON (V):
          </note>
          <note n="590f3e61">
            Herr talman! I detta betänkande behandlas anslag och verksamhet
            för Skatteverket, Tullverket och Kronofogdemyndigheten.
          </note>
          <u who="Q5888881" xml:id="i-3823013dca5c9c8f-0" n="2055af9c">
            <seg n="2dffabaf">
              Vårt budgetalternativ innehåller samma ram som regeringen vad
              gäller Kronofogdemyndigheten, men vi föreslår 75 miljoner kronor
              utöver regeringens nivå till både Skatteverket och Tullverket.
            </seg>
            <seg n="78dbfe9c">
              När det gäller Kronofogdemyndigheten är det glädjande att konstatera
              att det tidigare mycket ansträngda ekonomiska läget för myndigheten
              har förbättrats, så att man vid utgången av förra året hade ett
              relativt stort anslagssparande. Förbättringen förklaras bland
              annat av flytt till billigare lokaler i Sundbyberg.
            </seg>
            <seg n="16084683">
              Dock står Kronofogdemyndigheten liksom många andra myndigheter
              inför stora it-utvecklingskostnader, för kronofogdens del bland
              annat därför att kronofogden är knuten till Skatteverkets it-system
              och måste betala för sin andel av Skatteverkets underhåll och
              byte av tekniska plattformar med mera. Det är kostnader som det
              är mycket svårt för kronofogden att påverka. Även om det ekonomiska
              läget för tillfället är gott finns det alltså all anledning att
              följa utvecklingen noga vad gäller Kronofogdemyndigheten.
            </seg>
            <seg n="99621008">
              Jag är väsentligt mer oroad för ekonomin och därmed naturligtvis
              också för verksamheten vid i första hand Tullverket. Det har kommit
              många rapporter under året om att Tullverket inte kan bemanna
              tullstationerna på ett tillfredsställande sätt, inte minst i södra
              Sverige, Skåne och Blekinge. Som det tidigare har nämnts här i
              talarstolen har Svenska Dagbladet rapporterat om tomma tullar
              i Skåne. Enligt statistik som tidningen refererade skedde 75 procent
              av alla vapenbeslag i Sverige vid Öresundsbron och hamnarna i
              Malmöområdet. Samtidigt har antalet tullinspektörer i Skåne och
              Blekinge skurits ned från 269 år 2008 till 198 i dag. Det är en
              minskning på mer än 25 procent.
            </seg>
            <seg n="58c7d5a5">
              Tidningen På Gränsen , TCO-förbundet Tull-Kusts medlemstidning,
              redovisade i höstas en sammanställning av bemanningsutvecklingen
              vid Tullverket de senaste tio åren. Siffrorna visar att antalet
              anställda mellan 2004 och 2013 har minskat med 61 personer eller
              2,8 procent. Dock har antalet anställda inom kärnverksamheterna,
              som brottsbekämpning och effektiv handel, minskat med 100 anställda
              eller 5,4 procent, medan antalet har ökat med 39 anställda eller
              drygt 12 procent inom stödverksamheterna.
            </seg>
            <seg n="8bcba0a1">
              Enligt Tullverkets egen anslagsframställning måste verket, för
              att anpassa sig till av regeringen givna ramar, fortsätta att
              spara på personalkostnader, och man räknar med att minska antalet
              anställda med drygt 200 personer. Med tanke på rapporterna om
              obemannade tullstationer till exempel i Skåne är jag allvarligt
              oroad över denna utveckling och Tullverkets förmåga att sköta
              brottsbekämpning på ett tillfredsställande sätt med tanke på konsekvenserna
              av en dålig brottsbekämpning, till exempel ökad vapeninförsel.
            </seg>
            <seg n="3eaf5215">
              Tullverkets kärnverksamhet, alltså brottsbekämpning och effektiv
              handel, är till sin natur mycket personalintensiv. Tullverket
              skulle behöva satsa mer resurser snarare än göra de neddragningar
              som nu aviseras.
            </seg>
            <seg n="9873922a">
              Huvudorsaken till Tullverkets dåliga ekonomi är arbetet med ny
              tullkodex och e-tull, det som följer av Sveriges EU-medverkan.
              Investeringskostnaden enbart för e-tullförändringarna uppskattas
              till drygt 270 miljoner under de närmaste tre åren och ytterligare
              230 miljoner kronor åren därpå.
            </seg>
            <seg n="66a5f5c8">
              Tänkbara konsekvenser kan enligt Tullverket bli att arbetet med
              tullinformation minskas med 75 procent under år 2014 för att sedan
              upphöra helt eller att 50 procent av alla resandekontroller minskas
              år 2014 för att helt upphöra under 2015 och 2016, då även punktskattekontrollerna
              skulle upphöra.
            </seg>
            <seg n="e5ee1e29">
              Herr talman! Jag finner Tullverkets bedömda konsekvenser av införandet
              av ny tullkodex och e-tull oacceptabla. Något måste göras. Antingen
              måste anslaget öka eller införandet av tullkodex och e-tull senareläggas
              eller kanske lånefinansieras. Det handlar ju om stora investeringar,
              och även om en lånefinansiering innebär att man binder upp framtida
              anslag skulle man kunna klara av den puckel som Tullverket nu
              står inför på ett sätt som kanske går att förena med en brottsbekämpning
              på en godtagbar nivå.
            </seg>
            <seg n="2eff6765">
              Mot den bakgrunden anslår Vänsterpartiet 75 miljoner kronor utöver
              regeringen för hela perioden 2014–2016.
            </seg>
            <seg n="1356dfb1">
              Herr talman! Även för Skatteverket anslår vi 75 miljoner kronor
              utöver regeringen. Här handlar det i första hand om att stärka
              Skatteverkets arbete mot skattefusk och svartjobb. Vi i Vänsterpartiet
              har utvecklat en rad förslag inom området i vår motion Skattefusk,
              svartjobb och social dumpning som kammaren kommer att behandla
              senare. Men jag nämner att det till exempel handlar om skatteläckage
              vid utflyttning, personalliggare, individuell redovisning av skatter,
              tydligare villkor för F-skattsedel med mera. För att klara de
              arbetsuppgifter som faller på Skatteverket krävs extra medel,
              dessa 75 miljoner alltså.
            </seg>
            <seg n="153f7e94">
              Jag kan här passa på att meddela att Vänsterpartiet även stöder
              Socialdemokraternas motion om att ge Skatteverket ett särskilt
              uppdrag för att arbeta aktivt med de internationella företagens
              redovisning av vinster i Sverige. Det är ett område som blir allt
              viktigare att bevaka.
            </seg>
            <seg n="bd4cdae7">
              Nu tilldelades visserligen Skatteverket extra medel innevarande
              år i ändringsbudgeten, men det rör sig endast om engångsbelopp.
              Även Skatteverket står inför stora it-investeringar – jag nämnde
              det i samband med Tullverket – bland annat för de myndighetsgemensamma
              e-tjänster som kommer att krävas. Det kommer att krävas hårda
              prioriteringar hos Skatteverket för att klara detta tillsammans
              med utökade åtaganden när det gäller skattekontroll, skattefuskarbete
              etcetera.
            </seg>
            <seg n="ebb8a9af">
              Återupptagna förhandlingar
            </seg>
          </u>
          <note n="b3a9f187">
            Med detta yrkar jag bifall till Vänsterpartiets reservation 4
            i betänkandet.
          </note>
          <note n="a925d35e">
            Ajournering
          </note>
          <note n="69d5357b">
            Kammaren beslutade kl. 15.53 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <note n="6d85dfc3">
            Förhandlingarna återupptogs kl. 16.00.
          </note>
          <note n="2e394792">
            12 § Beslut om ärenden som slutdebatterats vid dagens sammanträde
          </note>
          <note n="57dc249d">
            Punkt 1
          </note>
          <note n="0a1d1f83">
            Punkt 2
          </note>
          <note n="0d73243d">
            Punkt 4
          </note>
          <note n="f53a9751">
            Övriga punkter
          </note>
          <note n="57dc249d">
            Punkt 1
          </note>
          <note n="5b95ff28">
            Punkt 3
          </note>
          <note n="cae8d978">
            Punkt 6
          </note>
          <note n="462f0163">
            Punkt 7
          </note>
          <note n="db16118a">
            Punkt 8
          </note>
          <note n="3beea489">
            Punkt 9
          </note>
          <note n="6d747b97">
            Punkt 11
          </note>
          <note n="f53a9751">
            Övriga punkter
          </note>
          <note n="5b95ff28">
            Punkt 3
          </note>
          <note n="ebf17abd">
            Punkt 5
          </note>
          <note n="db16118a">
            Punkt 8
          </note>
          <note n="f53a9751">
            Övriga punkter
          </note>
          <note n="391d60eb">
            13 § (forts. från 11 §) Skatt, tull och exekution (forts. SkU1)
          </note>
          <note type="speaker" n="18f04c34">
            Anf. 117 HENRIK VON SYDOW (M):
          </note>
          <u who="Q5716610" xml:id="i-f7bdc2c3302e4d53-0" n="ab5db366">
            <seg n="c7fe5740">
              Herr talman! Det förtjänar att påminna kammaren om att betänkandet
              från skatteutskottet berör anslagen till våra tre fiskala myndigheter.
              Det är anslagen till Skatteverket, Tullverket och Kronofogdemyndigheten
              som alla är myndigheter som spelar en viktig roll för vårt samhälle
              och för ett fungerande skattesystem och ett fungerande betalningssystem,
              som också är grunden för ett fungerande ekonomiskt system. Anställda
              vid Skatteverket, Tullverket och Kronofogdemyndigheten är genom
              sitt arbete varje dag en bärande del av vår samhällsekonomi och
              bär upp förtroendet för myndigheternas viktiga verksamhet.
            </seg>
            <seg n="e10f818a">
              Herr talman! Jag vill börja med att konstatera att Sverige har
              ett av världens kanske mest effektiva skattesystem. Skatteintäkterna,
              som är grunden för att finansiera vår gemensamma offentliga sektor,
              uppgår i år till över 1 600 miljarder kronor. Staten, kommunerna
              och landstingen i Sverige kommer nästa år rensat för inflation
              att ha 40 miljarder kronor mer i skatteintäkter än 2006. Med fler
              jobb, fler skattebetalare och färre i utanförskap tillsammans
              med tydliga tecken på en krympande svart ekonomi finns det också
              mer resurser till välfärden.
            </seg>
            <seg n="ffac7828">
              Samtidigt som skatteintäkterna ökar stiger också förtroendet
              för vårt skattesystem och för Skatteverket. Vi vet att Skatteverket
              återkommande mäter svenska folkets attityder till skattesystemet,
              skattefusk och Skatteverkets kontroller. År 2006–2012 har andelen
              som tycker illa om vårt skattesystem minskat kraftigt. Andelen
              som hade förtroende för Skatteverket och för Skatteverkets kontroller
              har ökat väsentligt från 46 procent till 55 procent.
            </seg>
            <seg n="ca4b33f6">
              Det är också väsentligt färre som uppger sig känna någon som
              skattefuskar, arbetar svart eller anställer svart arbetskraft
              2012 jämfört med 2006. Skatteverket redovisade så sent som den
              20 november en färsk undersökning av hur svenska företag nu upplever
              en minskad konkurrens från företag som skattefuskar. Drygt en
              av tio anser fortfarande att de i stor utsträckning är utsatta
              för konkurrens från företag som skattefuskar. För sex år sedan
              upplevde nästan var femte företagare detta.
            </seg>
            <seg n="7bb40239">
              Det är en mycket positiv utveckling och gör tillsammans med andra
              faktorer att det finns en tydlig indikation på att den svarta
              ekonomin trängs tillbaka i Sverige. Av naturliga skäl är detta
              svårt att mäta och svårt att vara exakt om. Men det finns tydliga
              indikationer på detta.
            </seg>
            <seg n="57f3fcdc">
              Det har sin grund i flera saker. Det handlar bland annat om flera
              av de beslut som skatteutskottet fattat om ökade kontrollmöjligheter
              för Skatteverket som till exempel kassaregister och personalliggare.
              Också RUT- och ROT-avdrag har bidragit till att i grunden förändra
              attityden till skattefusk och svartarbete.
            </seg>
            <seg n="5fa515ad">
              Därtill och inte minst, och det ska sägas i debatten, har ökade
              anslag till Skatteverket och en skattemyndighet som har sin ekonomi
              i ordning spelat en stor roll. Utskottet föreslår nu riksdagen
              att ställa sig bakom ett ramanslag till Skatteverket på över 7
              miljarder kronor.
            </seg>
            <seg n="4778f706">
              Det faktum att Skatteverket har mer resurser än tidigare spelar
              förstås en väsentlig roll i dess möjligheter att fortsätta bekämpa
              skattefusk, svart arbetskraft och fortsätta tränga tillbaka den
              svarta ekonomin.
            </seg>
            <seg n="5d378e85">
              Det är också viktigt att service till företag och medborgare
              ska fortsätta att utvecklas och förbättras från våra myndigheter.
              För att människor och företag ska känna stort förtroende för Skatteverkets
              verksamhet är det väsentligt att både enskilda och företag behandlas
              på ett enhetligt sätt av myndigheten.
            </seg>
            <seg n="0e7185e2">
              Det gäller till exempel rättstillämpningen, handläggningstider
              och kontrollnivåer. Det är viktigt att arbetet fortsätter att
              ytterligare stärka enhetligheten på dessa områden. Tillit och
              rättssäkerhet är viktigt för att det ska vara enkelt och lätt
              att kontakta och ha en dialog med Skatteverket.
            </seg>
            <seg n="dcbd5144">
              Herr talman! Vi vet att den alltmer globaliserade ekonomin gör
              att hoten mot vår skattebas ökar. Det kräver att Skatteverket
              intensifierar arbetet med andra myndigheter, både svenska och
              utländska. Det är angeläget att Skatteverket har resurser, kompetens
              och en hög ambitionsnivå att nu tillämpa de många informationsutbytesavtal
              med forna skatteparadis som riksdagen har ställt sig bakom.
            </seg>
            <seg n="4c6485f8">
              Vi har nu ett av världens allra mest utvecklade nät av informationsutbytesavtal.
              Det är ett viktigt verktyg i Skatteverkets arbete att motverka
              skatteundandragande och internationell skatteflykt. Det ska inte
              finnas några säkra hamnar för internationell skatteflykt.
            </seg>
            <seg n="1da1d416">
              Sverige är ett öppet och exportberoende land. Vår ekonomi bygger
              på transporter, resor och rörlighet också över våra gränser. Tullverket,
              denna myndighet med anor från 1600-talet, har också en viktig
              uppgift att verka för effektiv handel och en ökad import och export
              som gynnar Sveriges ekonomi, jobb och tillväxt. Vi behöver enkla
              regler för att nå rätt intäkt med en konkurrensneutral handel
              som gör det gynnsamt med både import och export.
            </seg>
            <seg n="16bb6cc8">
              I Tullverkets uppdrag ställs krav på stora kunskaper om logistik,
              ekonomi och informationsanalys. Utskottet har tidigare under mandatperioden
              fått uppgifter om att över 60 miljoner resande passerar in och
              ut från Sverige varje år. Det är tolv miljoner bilar, drygt en
              miljon lastbilar och omkring 600 000 containrar som passerar gränserna.
            </seg>
            <seg n="59768649">
              Det är bra för vår ekonomi, export och handel och jobb. I detta
              finns en stor uppgift att selektera insatserna, ha en god informationsanalys
              för att kontrollera trafiken på rätt plats, vid rätt tillfälle
              och med rätt kompetens – allt i syfte att förhindra det illegala
              och förenkla för det lagliga.
            </seg>
            <seg n="5301bf92">
              Tullverket ska inom ramen för sin brottsbekämpande verksamhet
              prioritera arbetet mot grov organiserad brottslighet, storskalig
              brottslighet och ekonomisk brottslighet. Att förhindra att narkotika
              kommer in i Sverige ska även fortsättningsvis vara den högst prioriterade
              uppgiften. Hög prioritet ska också ges till att förhindra den
              storskaliga och frekventa illegala införseln av alkohol och tobak.
            </seg>
            <seg n="3a9fec0e">
              Kronofogdemyndigheten har en betydande funktion i arbetet med
              att upprätthålla en god betalningsvilja i samhället. Myndigheten
              har därtill en viktig uppgift i att på ett effektivt, partsneutralt
              och förtroendeingivande sätt verkställa beslut och driva in skulder.
            </seg>
            <seg n="9e6a5c1e">
              Utskottet har som en del i den täta dialog som utskottet har
              med samtliga tre myndigheter informerat sig om det arbete som
              myndigheten driver just för att motverka överskuldsättning och
              just för att öka ungdomars kunskaper i privatekonomi. Myndigheterna
              bidrar också mycket konkret med undervisningsmaterial riktat till
              lärare och andra kunskapsförmedlare.
            </seg>
            <seg n="cb851f59">
              Vi har i vår dialog med myndigheten noterat att samverkan också
              har inletts med telekomoperatörer och energibolag i syfte att
              just minska betalningsförelägganden som rör skulder från dessa
              branscher och företag. Vi har i denna dialog också noterat hur
              betalningsförelägganden riskerar att bli hinder för människors
              förmågor och hämmar vår ekonomi. De drar ned produktiviteten,
              och de drar ned möjligheter för enskilda.
            </seg>
            <seg n="e77bcb59">
              Sammantaget utgör Skatteverket, Tullverket och Kronofogdemyndigheten
              en central del av det svenska ekonomiska systemet, som möjliggör
              både ordning och reda och den tillväxt som ger jobb och finansierar
              vår gemensamma välfärd. Därför är dessa myndigheters arbete viktigt,
              och därför måste vi fortsätta att befästa och utveckla det förtroende
              som myndigheternas verksamhet i dag bär upp.
            </seg>
          </u>
          <note n="ab9b1a00">
            Med detta, herr talman, yrkar jag bifall till utskottets förslag
            i betänkandet och avslag på reservationerna.
          </note>
          <note type="speaker" n="265b1346">
            Anf. 118 JACOB JOHNSON (V) replik:
          </note>
          <u who="Q5888881" xml:id="i-d8ebee7425937500-0" n="2055af9c">
            <seg n="a2cd90ea">
              Herr talman! Jag begärde replik på Henrik von Sydows inlägg mot
              bakgrund av den – som jag finner det – allvarliga situationen
              för Tullverket. Jag försökte beskriva detta i mitt anförande.
              Den anställda personalen minskar. Tullstationer är obemannade,
              inte minst i södra Sverige med alla de problem som finns där med
              införsel av vapen, narkotika och alkohol.
            </seg>
            <seg n="347d56f8">
              Inte minst minskar personalen inom kärnverksamheten medan personal
              inom stödverksamheten ökar något. Det gör den mot bakgrund av
              de krav på tullkodex och e-tull som EU-medlemskapet medför. Tullverket
              har två stora huvuduppgifter: dels att klara den löpande kärnverksamheten,
              dels att införa e-tull och tullkodex. För att klara detta måste
              de enligt sina egna beskrivningar minska på personalen, som är
              ute och möter verkligheten och sköter brottsbekämpningen och den
              effektiva handeln.
            </seg>
            <seg n="83a98cb7">
              När man läser budgetpropositionen tycker jag att det är lite
              väl enkla hejarop på att effektivisera verksamheten och så vidare.
              Jag ser det som mycket svårt för Tullverket att klara detta, och
              jag skulle vilja höra hur Henrik von Sydow ser på framtiden när
              det gäller ekonomi och verksamhet för Tullverket.
            </seg>
          </u>
          <note type="speaker" n="da86d2e5">
            Anf. 119 HENRIK VON SYDOW (M) replik:
          </note>
          <u who="Q5716610" xml:id="i-f7bdc2c3302e4d53-1" n="ab5db366">
            <seg n="3f94b521">
              Herr talman! Det var flera inlägg tidigare som handlade om Tullverket.
              Jag tror att det finns skäl att nyansera bilden något och göra
              precis som regeringen och konstatera att dess måluppfyllelse är
              god och att Tullverket i hög grad bidrar till att uppfylla målet
              på detta utgiftsområde. Det ska sägas, och detta speglar också
              väl den dialog vi har haft med Tullverket i beredningen av detta
              ärende.
            </seg>
            <seg n="27cef788">
              Jag instämmer med regeringen när den säger att Tullverkets brottsbekämpande
              verksamhet i dag utgör ett betydande hinder för storskalig smuggling.
              Det är inte alltid så det har låtit i tidigare inlägg. Men jag
              tror att det ska sägas, och jag tror att det är någonting som
              anställda i Tullverket också förtjänar att höra.
            </seg>
            <seg n="5c144714">
              Som jag var inne på i mitt anförande är det en mycket krävande
              uppgift som Tullverket har, där informationsanalyser är nyckeln.
              Det förs en diskussion om obemannade tullstationer, men vi som
              har träffat Tullverket vet att det avgörande är informationsanalysen
              för att kunna göra selektiva kontrollinsatser och för att få rätt
              kompetens till rätt plats vid rätt tillfälle. Detta är utmaningen,
              och där tycker jag att Tullverket gör ett gott arbete.
            </seg>
            <seg n="1baf58fb">
              Vi vet att det är en krävande situation för Tullverket, inte
              minst mot bakgrund av pensionsavgångar. Detta har varit en utmaning
              för myndigheten. Myndigheten har goda förutsättningar både finansiellt
              och med det lagstöd som finns för att kunna bidra till de dubbla
              målsättningar som den faktiskt har: både att bidra till en effektiv
              handel och att fungera brottsbekämpande.
            </seg>
          </u>
          <note type="speaker" n="80c534c6">
            Anf. 120 JACOB JOHNSON (V) replik:
          </note>
          <u who="Q5888881" xml:id="i-d8ebee7425937500-1" n="2055af9c">
            <seg n="3aa87ad7">
              Herr talman! Men är det rimligt att kraven på att införa tullkodex
              och e-tull i enlighet med Sveriges medlemskap i EU ska leda till
              ett minskat antal inspektörer, Henrik von Sydow? Jag refererade
              till en tidningsartikel om Skåne, där antalet tullinspektörer
              har minskat från 269 år 2008 till 198 i dag. Och fortsatta personalminskningar
              kommer att krävas, enligt Tullverket självt. Man räknar till exempel
              med att 50 procent av alla resandekontroller måste minska under
              2014.
            </seg>
            <seg n="4fab0402">
              Jag gör bedömningen att ekvationen inte går ihop. På något sätt
              måste man göra denna ekvation: ta det lugnare med införande av
              tullkodexen, tillföra medel eller kanske lånefinansiera införandet.
              Investeringen i tullkodex sker visserligen under ganska lång tid,
              men man skulle kanske kunna klara det genom lånefinansiering.
            </seg>
            <seg n="54ba5676">
              Tillåt mig tvivla på att ekvationen går ihop. Vi kommer att följa
              detta noga.
            </seg>
          </u>
          <note type="speaker" n="7f6c82c6">
            Anf. 121 HENRIK VON SYDOW (M) replik:
          </note>
          <u who="Q5716610" xml:id="i-f7bdc2c3302e4d53-2" n="ab5db366">
            <seg n="2bad14a6">
              Herr talman! Det beslut som vi har framför oss är att tillföra
              just ökade resurser mot bakgrund av införande av tullkodex – en
              tullkodex som ska vara ett stöd för verksamheten och utveckla
              den. Det kommer att ta kraft och energi och visst fokus för att
              få detta på plats, men myndigheten får också resurser för att
              möjliggöra detta.
            </seg>
            <seg n="be874b0e">
              När vi diskuterar tullen och de brottsbekämpande verksamheterna
              vill jag säga att nyckeln till myndighetens effektivitet – förutom
              informationsanalysen och att göra rätt analys och selektiva kontrollinsatser
              – är en god samverkan. Man ska ha en god samverkan, inte minst
              med polisen. Där tror jag att det finns en nyckel till att Tullverket
              ska få en ökad slagkraftighet i sin brottsbekämpande verksamhet.
              Det handlar om att ha ett gott samarbete med den svenska polisen,
              som är väl resurssatt av alliansregeringen.
            </seg>
          </u>
          <note type="speaker" n="a9c93a77">
            Anf. 122 ANDERS KARLSSON (S) replik:
          </note>
          <u who="Q3375074" xml:id="i-8d4617ecc86aba5f-1" n="5daa795b">
            <seg n="ebf0eef4">
              Herr talman! Henrik von Sydow säger att skattefusket har minskat
              och hänvisar till Skatteverkets senaste rapport. Vid det seminarium
              på Skatteverket då rapporten presenterades tog ett byggföretag
              upp frågan om vad myndigheterna vet om förhållandena på fältet.
            </seg>
            <seg n="4c8c94ce">
              Många av de rapporter som Skatteverket tar fram är rent teoretiska.
              De vet inte hur det fungerar ute på arbetsfältet. I ett underleverantörsled
              kan en fuskande företagare ha svart arbetskraft, men någonting
              annat redovisas. Man hänvisar till att RUT och ROT verkligen har
              minskat fusket. Vet vi om det är så? Det är också teoretiska beräkningar.
            </seg>
            <seg n="e2076601">
              Den rapport som Henrik von Sydow hänvisar till är rätt märklig.
              Den visar på staplar med medborgarnas attityder 2002, 2003, 2005
              och 2007. Sedan är det helt plötsligt ett hopp till 2013. Var
              blev alla de andra åren av då dina partikamrater Anders Borg och
              Fredrik Reinfeldt har styrt det här landet, Henrik von Sydow?
            </seg>
            <seg n="acb4240c">
              Jag menar att det finns många möjliga felkällor i påståendet
              att skattefusket har minskat. Den största är att skattesänkningar
              och skattebidrag ska lösa skattefusket. Det är det ni säger.
            </seg>
            <seg n="0a8ec66a">
              Jag har en retorisk fråga: Varför inte ta bort skatterna och
              skrota välfärden, Henrik von Sydow? Då slipper ni ju skattefusket.
            </seg>
          </u>
          <note type="speaker" n="6e96b8ae">
            Anf. 123 HENRIK VON SYDOW (M) replik:
          </note>
          <u who="Q5716610" xml:id="i-f7bdc2c3302e4d53-3" n="ab5db366">
            <seg n="3c89d094">
              Herr talman! Vi talar om ett underlag från Skatteverket som återkommande
              över tid och med ett mycket brett underlag ställer frågor om någonting
              oerhört viktigt när det gäller skattefusk och förtroendet för
              det svenska skattesystemet, nämligen normer, alltså värderingarna
              och attityderna. Det är en nyckel till att nå människors vilja
              att göra rätt för sig, vilket bygger upp det svenska skattesystemet.
            </seg>
            <seg n="1e2f0479">
              Det svenska Skatteverkets undersökningar vill jag inte sätta
              åt sidan eller spela ned, och jag tror att det är ett mycket viktigt
              underlag för utskottet att följa. Vi vet att Skatteverkets arbete
              med detta har god kvalitet.
            </seg>
            <seg n="05d638a2">
              Det är överraskande att höra att det här skulle vara teoretiska
              modeller som inte har bäring på verkligheten. Jag tycker att vi
              kan se just detta allra tydligast inom de områden som du själv,
              Anders Karlsson, pekar på, nämligen RUT-sektorn och de sektorer
              som berörs av ROT-avdragen. Pratar man med måleriföretag om vilka
              konsekvenser ROT-avdraget har fått för att få bort de svarta tjänsterna
              och för att göra svarta jobb vita märker man detta, för att inte
              tala om de sektorer som berörs av RUT-avdraget där det är så tydligt
              att svarta jobb nu har blivit vita. Det går inte att bortse från
              detta. Det går inte att inte se det.
            </seg>
            <seg n="1fd3e2f3">
              Om man är bekymrad över den svarta ekonomin, Anders Karlsson,
              och det tror jag att du är, blir det ännu märkligare att man från
              det största oppositionspartiets sida går till attack mot RUT-avdraget
              och pratar om att halvera det och med det också halvera antalet
              vita jobb som RUT-avdraget har skapat. Det skulle vara att öppna
              ånyo för mer av utanförskap, svarta jobb och svart ekonomi.
            </seg>
          </u>
          <note type="speaker" n="e8cab915">
            Anf. 124 ANDERS KARLSSON (S) replik:
          </note>
          <u who="Q3375074" xml:id="i-8d4617ecc86aba5f-2" n="5daa795b">
            <seg n="e813d87e">
              Herr talman! Henrik von Sydow talar här om RUT och ROT. Vi har
              kunnat konstatera att det förekommer fusk när det gäller materialkostnader
              och arbetskostnader. Vi har till och med i utskottet haft en utfrågning
              om detta då människor från Skatteverket kom och pratade. De sade:
              Det kan vi inte göra någonting åt. Jag ställde frågan om det är
              rimligt att en lön för en vvs-montör, som jag själv är i grunden,
              är 2 430 kronor i timmen, som jag tror att det var. Man får inget
              svar. Vi kan inte göra någonting åt det, säger de. Alltså finns
              det uppenbart fusk inom den här sektorn.
            </seg>
            <seg n="492ba155">
              I Uppdrag granskning talade en företagare i Malmö tydligt om
              att det här slår ut dem som är seriösa genom att det finns ett
              sådant system. Det är bara att skicka in, och så betalar Skatteverket
              ut pengar.
            </seg>
            <seg n="fea8a40d">
              Jag har en fråga till dig, Henrik von Sydow. Ställer du upp på
              Sveriges Byggindustriers gyllene triangel? De vill ha lagom anmälningsplikt
              för företagen, närvaroliggare i kombination med oannonserade kontrollbesök
              och förenklad månadsrapportering med individuella uppgifter i
              stället för dagens klumpsumma.
            </seg>
            <seg n="1b825a00">
              Vi stöder de tre kraven från Sveriges Byggindustrier. Gör ni
              det, Henrik von Sydow, löser vi mycket av det vi debatterar i
              dag när det gäller skattefusk. Det är trots allt 133 miljarder
              i skattefusk om året som det handlar om. Det måste vi hjälpas
              åt att få bort. Det här är ett sätt att komma åt det. Min konkreta
              fråga är: Ställer du upp på det här?
            </seg>
          </u>
          <note type="speaker" n="c7d5209f">
            Anf. 125 HENRIK VON SYDOW (M) replik:
          </note>
          <u who="Q5716610" xml:id="i-ddddee9b465eefdf-0" n="ab5db366" next="i-deda5e09b09eae4f-0">
            <seg n="02f714f0">
              Herr talman! Jag ska be Anders Karlsson att om han inte har gjort
              det läsa den rapport från Skatteverket som publicerades den 20
              november, alltså för bara ett par veckor sedan, och som handlar
              om företagens, också byggbranschens, synpunkter på skattesystemet,
              skattefusket och Skatteverkets kontroll. Där finns tydliga tecken
              på att svenska företagare känner av att det inte längre i samma
              utsträckning förekommer konkurrens från företag som skattefuskar.
              Just skattefel och skattefusk är svårt att mäta, men här är en
              tydlig indikation på att detta trängs tillbaka. Det har sin bakgrund
              i de kontrollinsatser som har genomförts med till exempel personalliggare
              och kassaregister, som jag pratade om tidigare.
            </seg>
            <seg n="016a2156">
              Vårt skattesystem kan kontrolleras. Fusket i ROT-avdragets gränsytor
              mot branschen har ju minskat. Det har tryckts tillbaka med de
              här reformerna.
            </seg>
            <seg n="e88f11f4">
              Sedan finns det utmaningar. Det förekommer fusk. Men om du jämför
              med hur det har sett ut tidigare är det uppenbart att skattefusk,
              svartarbete och svart ekonomi har trängts tillbaka.
            </seg>
            <seg n="d60db13f">
              Jag tror att det är viktigt att gå vidare. Vi ska göra mer. Det
              är viktigt att fortsätta tränga tillbaka den svarta ekonomin.
              Vi ska ha effektiva kontrollverksamheter, till exempel för byggindustrin.
              Det är viktigt.
            </seg>
            <seg n="1e737847">
              Den fråga som Anders Karlsson inte svarar på och som får bli
              hängande i luften är hur Socialdemokraternas förslag om att ge
              sig på RUT- och ROT-avdragen skulle påverka utvecklingen av den
              svarta ekonomin. Det öppnar för att svarta tjänster kommer tillbaka
              och för att utanförskap och svart ekonomi ånyo får starkare fäste
              i det svenska samhället. Det vill jag inte medverka till.
            </seg>
          </u>
          <note n="1631f961">
            Anf. 126 GUNNAR ANDRÉN (FP):
          </note>
          <u who="Q5716610" xml:id="i-deda5e09b09eae4f-0" n="ab5db366" prev="i-ddddee9b465eefdf-0">
            <seg n="b028f9bf">
              Herr talman! Denna spännande debatt handlar alltså om skatt,
              tull och exekution – de tre olika myndigheterna. Jag erinrar mig
              att Daniel Tarschys, som är aktuell nu igen, och Maud Eduards
              i början av 1970-talet skrev en vetenskaplig bok om 13 olika sätt
              för myndigheter att få högre anslag. Det är ganska intressant
              att det finns ett begränsat antal argument, och de går nästan
              alltid ut på ökad effektivitet. Jag tycker att man ser det i mycket
              av det här.
            </seg>
            <seg n="55428c51">
              Det vi nu ska diskutera är själva förutsättningen för alla andra
              utgiftsområden, nämligen att vi har ordning och reda när det gäller
              indrivning av skatter och andra intäkter.
            </seg>
            <seg n="f4ad11b4">
              Jag tycker att vi i huvudsak måste vara stolta över både det
              skattesystem som vi har och de myndigheter som vi har, inte minst
              när vi ser hur det förhåller sig i andra länder. Även om vi är
              missnöjda över att skattefuskets omfattning i Sverige är stor
              är det ett i huvudsak rättssäkert system, och det är ett i huvudsak
              rättvist system som vi har. Rätt skatt tas ut från rätt medborgare.
            </seg>
            <seg n="133d99b3">
              Inte minst när vi ser internationaliseringen av ekonomin är det
              oerhört viktigt att vi har ämbetsverk och myndigheter som sköter
              detta på ett bra sätt.
            </seg>
            <seg n="d86b99c3">
              Likväl, herr talman, finns det ingenting som är så effektivt
              när det gäller skatter som opinionsbildning för att alla ska betala
              rätt skatt som talar om att det är fult att skattefuska och att
              man inte gör sin plikt i samhället. Det är viktigt att komma ihåg
              att trots alla saker vi har när det gäller rättsväsen och så vidare
              ligger det ytterst på den enskilda människans villighet att delta
              i finansieringen av det gemensamma systemet. Vi kan aldrig hindra
              någon att söka möjligheter att undgå detta, men då ska vi ha sådana
              system att det blir så svårt som möjligt.
            </seg>
            <seg n="e24204d6">
              Jag deltar i beredningen av det här ärendet för tolfte gången.
              Det är alltid lika spännande, herr talman, att se utgången. Dock
              har det hittills under såväl socialdemokratiska regeringar som
              under de senaste åtta åren blivit som så att riksdagen har godkänt
              vad regeringen har föreslagit. Den utgången kan väl betraktas
              som möjlig även detta år.
            </seg>
            <seg n="0b55c9ec">
              I beredningen har vi haft tillfälle att prata med generaldirektören
              för Skatteverket Ingemar Hansson, rikskronofogden Eva Liedström
              Adler – en vacker titel, måste jag säga – samt generaltulldirektören
              Therese Mattsson. Vi har alltså gått noga till verket och hört
              efter med myndighetscheferna vad de har för synpunkter i de här
              fallen och kunnat ställa kompletterande frågor till dem.
            </seg>
            <seg n="64a2b89f">
              Det är oerhört viktigt att man har ordning och reda på myndigheterna.
            </seg>
            <seg n="3c86bfef">
              När det gäller Skatteverket är internationaliseringen ett av
              de viktigaste områdena vi har att hantera. Under senare år – då
              menar jag inte bara under de senaste åtta åren utan det gäller
              också Göran Perssons tid som både finansminister och socialdemokratisk
              statsminister – har det förekommit att vi har träffat informationsavtal
              och skatteavtal med en lång rad länder. Det har haft effekten
              att möjligheterna för den som vill placera pengar och inkomster
              i andra länder har minskat avsevärt. Det har varit bra för den
              svenska skattebasen och för att vi ska kunna ha så låga skatter
              i Sverige att ingen kommer undan.
            </seg>
            <seg n="a1ae80b5">
              Det har vi haft gemensamt i de olika regeringarna, och skatteutskottet
              och riksdagen ska ha heder av att vi har kunnat följa med i utvecklingen.
              Det är bra, herr talman, att möjligheterna för att placera mycket
              pengar utomlands har minskat. Oavsett vilken regering vi kommer
              att ha i framtiden är jag övertygad om att detta kommer att fortsätta.
            </seg>
            <seg n="0ab5e76b">
              När det sedan gäller de olika verksamhetsområdena kan man – för
              att vara något polemisk – konstatera att det anförande Anders
              Karlsson höll för Socialdemokraternas räkning ändock utmynnar
              i att man inte har något förslag till ändring av anslagets storlek.
              Däremot har man förslag på ändringar när det gäller inriktning
              inom Skatteverket. Hur man disponerar möjligheterna att ändra
              inriktning är i första hand något myndigheten själv måste vara
              ansvarig för.
            </seg>
            <seg n="6132f88f">
              I fråga om Skatteverket har Vänsterpartiet ett yrkande som är
              dramatiskt. Man ökar intäkterna med 75 miljoner från 7 miljarder
              och 42 miljoner, det vill säga med en hel procent. Man har 101
              procent. Detta är kanske inte helt revolutionerande i Skatteverkets
              verksamhet.
            </seg>
            <seg n="720d8628">
              Miljöpartiet har inga ändringar.
            </seg>
            <seg n="5d4dae5d">
              Sverigedemokraterna har verkligen slagit på stort i sammanhanget
              och har ändringsyrkande på både Tullverket och Skatteverket som
              uppgår till nästan 4 procent av verksamheterna.
            </seg>
            <seg n="6b1bc983">
              Om Sverigedemokraternas politik i övrigt skulle gå i uppfyllelse
              – nämligen att vi ska lämna EU, Europeiska unionen – skulle pengarna
              inte förslå alls. En av de stora finesserna med EU-medlemskapet
              är att vi kan ha gemensamma gränser. Om Sverigedemokraterna nu
              vill anslå 224 miljoner till Tullverket för så många gränser som
              de vill ha skulle de nästan räcka till å ena sidan ingenting men
              å andra sidan skulle de, när vi fortfarande är kvar i EU, räcka
              till att upprätta en särskild tullstation mellan norra och södra
              Kalmar län – om man skulle vilja ha det.
            </seg>
            <seg n="cb763515">
              Man får disponera skattebetalarnas pengar på ett vettigt sätt.
              Jag finner ingen rim och reson i Sverigedemokraternas sätt att
              argumentera.
            </seg>
            <seg n="34ff6dbd">
              Herr talman! Med detta vill jag yrka bifall till förslaget i
              betänkandet och avslag på de inte helt övertygande reservationer
              som finns i ärendet.
            </seg>
          </u>
          <note type="speaker" n="6de05789">
            Anf. 127 ANDERS KARLSSON (S) replik:
          </note>
          <u who="Q3375074" xml:id="i-f5d894cacaf8f9c4-0" n="5daa795b" next="i-0a5db3bfba20c1d5-0">
            <seg n="2ecefe22">
              Herr talman! Tack för det pedagogiska anförandet, Gunnar Andrén!
              Det kan jämföras med en rektor eller en lärare som vid katedern
              talar om hur skattesystemet fungerar. Jag tror att det är bra
              att människor som ser och lyssnar på detta förstår att det hänger
              ihop. Jag försökte också få fram det i mitt anförande.
            </seg>
            <seg n="114cc305">
              Du påpekar för mig att vi inte har mer pengar i budgeten än vad
              den borgerliga regeringen har. Det är rätt, och jag sade mycket
              tydligt i mitt anförande att det är så. Vi tycker dock att man
              använder pengarna på fel sätt.
            </seg>
            <seg n="0613aa65">
              Herr talman! Gunnar Andrén säger att det är upp till verken själva
              att omdisponera pengarna. Så är det inte, Gunnar Andrén, om vi
              nu ska vara riktigt ärliga och om du återgår till din lärarroll.
              Regeringen har ett regleringsbrev som mycket tydligt talar om
              vad varje verk ska syssla med och hur de ska prioritera.
            </seg>
            <seg n="bc26eb93">
              Jag och Peter Persson besökte tullen i Malmö för någon vecka
              sedan, med anledning av den artikel som jag också refererade till
              i mitt tal och som var i Svenska Dagbladet den 2 oktober, tror
              jag att det var. Man har minskat antalet tulltjänstemän radikalt
              eftersom tjänstemän nu ska vara inne vid skrivborden och göra
              förundersökningar och så vidare. Det innebär dock att vi har haft
              ett antal nätter och dagar i Skåne under sommaren då det inte
              har funnits en enda tullinspektör vid någon gränsövergång i Skåne,
              vid färjorna, vid bron och så vidare, och vi vet hur många som
              för in gods. Är det rimligt? Borde inte regeringen se till att
              verkligen täppa till här?
            </seg>
          </u>
          <note n="24b15ec6">
            Anf. 128 GUNNAR ANDRÉN (FP) replik:
          </note>
          <u who="Q3375074" xml:id="i-0a5db3bfba20c1d5-0" n="5daa795b" prev="i-f5d894cacaf8f9c4-0">
            <seg n="2d8d8ac4">
              Herr talman! Anders Isaksson skrev boken Alltid mer, aldrig nog
              . Det gäller även för detta område.
            </seg>
            <seg n="65532103">
              Den stora förändringen för Tullverket inträffade den 1 januari
              1995 när Sverige gick med i Europeiska unionen. Ministären Persson,
              eller det kanske var Ingvar Carlsson, minskade då antalet tulltjänstemän
              radikalt. Det handlade om friställning av minst 1 000 personer.
              Det var en riktig åtgärd eftersom den yttre gränsen flyttades.
              Frågan är var gränsen för tullfrågor ska ligga, och hur mycket
              man ska ta i anspråk med ny teknik, ny tullkodindex och så vidare.
            </seg>
            <seg n="32e14b88">
              Vi är på rätt väg med att slopa de flesta gränser, vilket inte
              betyder att det ska vara fritt fram. Jag håller med Anders Karlsson
              om att det inte är bra om vissa gränser är obevakade; Tullverket
              måste använda både informationstjänsten eller underrättelsetjänsten
              och modern teknik för att gripa dem som sysslar med mycket grov
              kriminell verksamhet. Tidigare har tullen granskat till exempel
              införsel av alkoholhaltiga drycker i stor utsträckning. Det gör
              man nästan inte nu, och det finns väl en god anledning till att
              man har gått ifrån just den delen och satsar på andra sorters
              ingrepp mot illegal verksamhet. Samtidigt är det viktigt att vi
              har underrättelseverksamhet som samarbetar.
            </seg>
            <seg n="ab3f9a7d">
              Man kan alltid ta fram exempel på verksamheter som borde vara
              bättre.
            </seg>
          </u>
          <note type="speaker" n="19e87e7e">
            Anf. 129 ANDERS KARLSSON (S) replik:
          </note>
          <u who="Q3375074" xml:id="i-f5d894cacaf8f9c4-1" n="5daa795b" next="i-0a5db3bfba20c1d5-1">
            <seg n="40574c89">
              Herr talman! Man kan tycka så, och jag förstår vad du säger,
              Gunnar Andrén. Men man har sedan 2008 gått från att vara 269 till
              198 inspektörer, enligt tidningsuppgifterna – de varken bekräftades
              eller dementerades av tulltjänstemännen i Malmö.
            </seg>
            <seg n="c601d5b8">
              Det innebär att de i dag inte kan gripa någon när de behöver
              det eftersom de är för få. De är helt enkelt för få och kan inte
              göra ingripanden därför att man måste ha en viss säkerhet; de
              ska inte utsätta sig själva för fara. Tulltjänstemännen vet att
              de har fått släppa kriminella som har kommit med narkotika och
              sådant eftersom de inte har resurser. Det kan inte vara rimligt!
            </seg>
            <seg n="7d59d3c0">
              Jag vet också att man trodde att Schengen skulle lösa alla problemen;
              man skulle till och med säga upp alla tullare. Men då var jag
              själv väldigt aktiv och såg till att vi fick behålla ganska många
              tullare och tulltjänstemän.
            </seg>
            <seg n="614f041e">
              Det visar sig vara nödvändigt. Gör ett besök, Gunnar Andrén,
              exempelvis i Lernacken i Malmö, eller i Trelleborg eller Helsingborg.
              Där väller det in varor, inte minst sprit. Medan vi var där tog
              man fast en. Undanhållandet av skatt på sprit, öl och vin som
              den personen tagit med sig uppgick till 43 000 kronor, om jag
              inte missminner mig – nästan lika mycket som en månadslön, med
              alla omkostnader inräknade, för en tulltjänsteman. Det säljs sedan
              ofta till ungdomar på skolgårdar och på andra ställen.
            </seg>
            <seg n="ff5ec104">
              Man kan inte säga att tullarna inte behövs. De behövs mot narkotikan;
              det är viktigt att prioritera. Det beslut som Ingvar Carlssons
              regering en gång tog för att man trodde att det inte skulle behövas
              några tullare gäller inte. Det är uppenbart att de behövs. Gör
              ett studiebesök, Gunnar Andrén. Du är välkommen till Skåne. Jag
              följer gärna med dig till Lernacken.
            </seg>
          </u>
          <note n="4895b694">
            Anf. 130 GUNNAR ANDRÉN (FP) replik:
          </note>
          <u who="Q3375074" xml:id="i-0a5db3bfba20c1d5-1" n="5daa795b" prev="i-f5d894cacaf8f9c4-1">
            <seg n="585fcc85">
              Herr talman! Ett sådant generöst erbjudande kan man självfallet
              inte säga nej till. Jag har tillsammans med övriga utskottet vid
              två tillfällen under senare år besökt Öresundsbron. Vi är därför
              inte helt okunniga om de brister som finns där.
            </seg>
            <seg n="14e273ed">
              När vi tittar på hela tullverksamheten ser vi att inte minst
              utförseln är väldigt illa kontrollerad i Sverige. Man behöver
              inte ta Öresundsbron som exempel. Det räcker att gå ned till frihamnen
              i Sveriges huvudstad. Vi vet att det finns risk för att stora
              värden försvinner med varje båt som lämnar landet. Karin Nilsson
              och jag besökte för några år sedan Växjö, eller om det var Tingsryd.
              Där berättade man att åtta värdefulla båtmotorer hade påträffats
              i om det nu var Polen. Det finns alltid möjligheter att fiffla
              med sådant.
            </seg>
            <seg n="b65e8271">
              Jag för min del tror att en av de viktigaste åtgärderna är effektivare
              gränsskydd i hela Europeiska unionen, inte i första hand mot människor
              utan mot in- och utförsel av varor. Skatteutskottet var för några
              år sedan i Ungern och ett par andra länder, de baltiska staterna,
              och kunde konstatera att ett av de största problemen är underbetalda
              tulltjänstemän. Möjligheterna till mutbrott är stora i många länder.
              Dessutom kan det finnas andra bevekelsegrunder till mutor. Jag
              tycker att vi ska vara stolta över vår svenska verksamhet. Mutkulturen
              finns inte i vare sig Skatteverket, Tullverket eller Kronofogdemyndigheten.
            </seg>
          </u>
          <note type="speaker" n="06085b5d">
            Anf. 131 KARIN NILSSON (C):
          </note>
          <u who="Q4969654" xml:id="i-5dfa8260d5ad7595-0" n="5d265739">
            <seg n="c4aa83c7">
              Herr talman! Som vanligt har vi haft en givande debatt, och vår
              utskottsordförande har på ett föredömligt sätt tydligt beskrivit
              vad betänkandet handlar om – anslagen till Skatteverket, Tullverket
              och Kronofogdemyndigheten. Därefter har Gunnar bemött mycket av
              oppositionens olika påståenden och förslag vad gäller skattefel
              och ramarnas storlek.
            </seg>
            <seg n="25e2e616">
              Precis som Jacob Johnson har jag besökt Tullverkets och Kustbevakningens
              fackförbund Tull-Kust och förstått att de känner oro. Deras oro
              grundar sig på att unionskodexen inom EU ska införas, vilket innebär
              att de får ett nytt it-system och att det gamla plockas bort.
              På Jacob Johnson låter det som att hela kostnaden förväntas tas
              från personal ute i den yttersta kärnverksamheten. Så är det inte
              riktigt. Det finns avsatta medel. Det är klart att Tullverket
              har äskat mer medel än vad som är avsatt, och hur det blir i slutändan
              kommer vi nog att få möjlighet att följa upp i åtskilliga debatter
              och budgetar.
            </seg>
            <seg n="c9e5b8cf">
              I betänkandet kan vi läsa att det redan i höstens budget läggs
              10 miljoner. Sedan läggs 16 miljoner nästa år, 16 miljoner 2015,
              34 miljoner 2016 och 26 miljoner 2017. Man menar förstås inte
              att det räcker, men om vi tänker oss att vi nu påbörjar en finansiering
              som ska pågå fram till 2017 kommer vi, som sagt, att ha ett antal
              budgetdiskussioner som vi kan ha som avstämningspunkter – och
              kanske också höständringsbudgetar. Därmed ges inget löfte i dag
              om att det tillförs medel, men det blir möjligt att vid ett flertal
              tillfällen framöver följa upp det hela.
            </seg>
            <seg n="364c7063">
              Jag har själv väckt en motion om just den organiserade brottsligheten
              och instegsbrottsligheten som uppstår till följd av alkoholinförseln
              till landet. Jag känner också oro om ett antal ögon, öron och
              näsor, och kanske även magkänslor, skulle försvinna, alltså sådant
              som tulltjänstemännen besitter genom att vara fysiskt på plats.
              Det är fråga om viktiga tjänster, vilket väl ingen kan förneka.
            </seg>
            <seg n="7f0c7a9a">
              Det var nog allt jag behövde säga som tillägg till det som redan
              har sagts.
            </seg>
          </u>
          <note type="speaker" n="fc11eb5a">
            Anf. 132 ANDERS KARLSSON (S) replik:
          </note>
          <u who="Q3375074" xml:id="i-8d4617ecc86aba5f-3" n="5daa795b">
            <seg n="6b0b14cd">
              Herr talman! Jag skulle vilja fråga om månadsuppgifterna. Det
              fanns en färdig utredning om månadsuppgifter. Om regeringen tyckte
              att utredningens förslag var för omfattande kunde man ha skippat
              en del av uppgiftslämningen och fört över till andra än till Skatteverket.
              Vid Skatteverkets seminarium nyligen påtalade de att man ur månadsuppgifter
              kunde avveckla den årsredovisning som nu görs, där de individuella
              uppgifterna alltså ska lämnas. Det visar att det skulle kunna
              vara en förenkling för företagen, men framför allt Centerpartiet
              och dess partiledare har sagt att man ska stoppa den.
            </seg>
            <seg n="079fdaa0">
              Jag vill därför fråga: Varför stoppar man den om man verkligen
              vill ha en bättre skatteredovisning för att förhindra svartjobb?
              Varför stoppade Centerpartiet i regeringen detta med månadsredovisning?
              Det är åtminstone den bild som medierna gett till oss i samhället.
            </seg>
          </u>
          <note type="speaker" n="1616ea30">
            Anf. 133 KARIN NILSSON (C) replik:
          </note>
          <u who="Q4969654" xml:id="i-5dfa8260d5ad7595-1" n="5d265739">
            <seg n="8c38d2d1">
              Herr talman! Jag är stolt över att min partiledare och mitt parti
              bromsade upp den utredning som var på gång och också stoppade
              den. Jag såg definitivt att här fanns ett otroligt merarbete för
              alla som skulle beröras av det. Oavsett storlek på företag skulle
              rapporteringen in. Oavsett it-kommittén skulle den in. Det enda
              som skulle hindra att inte behöva rapportera var om man inte hade
              tillgång till internetuppkoppling, och då skulle man förmodligen
              behöva se till att skaffa det eller på något annat sätt ordna
              rapporteringen.
            </seg>
            <seg n="77c9ffa7">
              Det skulle innebära en rejäl belastning i det administrativa
              arbetet för småföretag. Större företag skulle kanske ha lättare
              att klara det eftersom de ofta har särskilt anställd personal
              och särskilda datasystem där dessa uppgifter kan vara direkt överförbara.
              Men även de skulle få problem, för såväl sjuklönerapportering
              och övertidsrapportering som allt annat som inte var lön från
              det egna företaget skulle in i en periodisering. Att säga att
              en årsredovisning som sker en gång om året skulle bli enklare
              för att den görs tolv gånger om året har jag svårt att inse.
            </seg>
            <seg n="529bb6ba">
              Jag anser att det är fråga om proportionalitet. Man ska inte
              göra någonting besvärligare om man inte har nytta av det i slutändan.
            </seg>
          </u>
          <note type="speaker" n="73e3a893">
            Anf. 134 ANDERS KARLSSON (S) replik:
          </note>
          <u who="Q3375074" xml:id="i-8d4617ecc86aba5f-4" n="5daa795b">
            <seg n="cc1f9bbd">
              Herr talman! Nej, man ska nog inte göra det krångligare än det
              är. Jag tycker att Centerpartiet har gjort det krångligare än
              det faktiskt är.
            </seg>
            <seg n="f3841de8">
              Jag har ständig kontakt med fyra småföretagare. Jag träffar dem
              regelbundet i olika sammanhang. Vi dricker kaffe och snackar.
              Ingen av de fyra tyckte att det här var något konstigt. Det gör
              vi ändå, sade de. Ett av företagen har tre anställda. Det största
              har omkring 25 anställda. De såg inga problem med detta. Däremot
              tycker de att det är ett problem med alla oseriösa som finns på
              marknaden i dag. Inte minst gäller det ROT-avdraget, som jag tog
              upp tidigare, där man i praktiken kan lägga alla kostnader på
              arbete och ingenting på material för att på det viset runda skattesystemet.
              Samhället får betala det som kunden egentligen skulle betala.
              Karin Nilsson ser inga problem med detta.
            </seg>
            <seg n="47913aef">
              Varför intar då Centerpartiet ståndpunkten att det här är ett
              bekymmer? Det är väl ändå så att även Centern tycker att 133 miljarder
              i skattefusk om året är för mycket pengar och att de egentligen
              borde komma samhället till del? Därigenom skulle man också kunna
              sänka många skatter. Eller tycker man att de 133 miljarderna inte
              gör någonting?
            </seg>
          </u>
          <note type="speaker" n="ee3d449b">
            Anf. 135 KARIN NILSSON (C) replik:
          </note>
          <u who="Q4969654" xml:id="i-5dfa8260d5ad7595-2" n="5d265739">
            <seg n="cfd52b6d">
              Herr talman! Betydligt krångligare skulle jag absolut kunna påstå
              att det blir. Jag vet inte om Anders Karlsson har blundat med
              båda öronen eller vad han nu har gjort, för det finns betydligt
              fler som tycker att det här skulle bli otroligt tillkrånglat,
              enligt vad jag uppfattat. Svenskt Näringsliv, Företagarna, småföretagarorganisationer,
              LRF med flera instämmer i att det skulle bli krångligt. Vi har
              som syfte att förenkla.
            </seg>
            <seg n="6586131f">
              Angående de 133 miljarderna i skattefusk kan jag säga att den
              skattefelskarta som gjordes – jag vet inte om det var 2006 eller
              2008 – bygger på den politik som Anders Karlssons regering stod
              för. Därefter har det gjorts otroligt mycket av alliansregeringen.
              Man har som sagt infört RUT och ROT för att göra svarta jobb vita.
              Det har tillkommit informationsutbytesavtal, som Gunnar Andrén
              påpekade. Jag vet inte hur många sådana vi har haft på vårt bord;
              det är någonstans mellan 50 och 100 vid det här laget. Det gör
              att folk flyttar hit med sina pengar. Att flytta sina pengar mellan
              länder och till skatteparadis av olika slag känns inte längre
              möjligt, eftersom vi jagar rätt på dem även på andra ställen.
            </seg>
            <seg n="aeef9381">
              Omvänd momsredovisning är en annan del. Även kassaregisterlagstiftningen
              har stärkts. Det har vidtagits många åtgärder och skett många
              förändringar. Vi ser och hör också från Skatteverket att frekvensen
              av svartarbete har sjunkit enligt alla de enkäter de gör. Det
              är betydligt färre i dag som säger sig känna någon som har en
              svartanställd än vad det var när alliansregeringen tog över. Den
              skattefelskarta som gjordes har ifrågasatts, men man skulle kunna
              göra en ny utifrån bra kriterier, vilket alltid är svårt när man
              ska gissa om något som man inte ser. I så fall får vi se vad det
              innebär.
            </seg>
          </u>
          <note type="speaker" n="0f010af5">
            Anf. 136 LARS GUSTAFSSON (KD):
          </note>
          <u who="Q5777864" xml:id="i-fd737f2b1e0bf7a9-0" n="42ea0af4">
            <seg n="263e6bc0">
              Herr talman! Detta handlar om hur stora anslag man ska ge till
              de olika myndigheterna för att de ska utföra vissa arbeten. Alla
              de myndigheter som det gäller är uppbördsmyndigheter. Man kan
              se på detta på olika sätt. Man kan titta på olika detaljer i varje
              myndighets arbete, frågeställningar, problem etcetera. Man kan
              också se övergripande på hur medlen ska fungera, vilket syftet
              är med dem och hur de korrelerar till uppgifterna. De beslut vi
              fattar i denna kammare kan också påverka myndigheternas möjligheter
              att göra sitt arbete. Det kan vara saker som drabbar rättssäkerheten.
              Det kan vara krångliga regler och en mängd olika faktorer som
              gör att deras arbete kompliceras eller förenklas.
            </seg>
            <seg n="44c27bae">
              Detta betänkande avser Skatteverket, Tullverket och Kronofogdemyndigheten.
              Man kan konstatera att de här myndigheterna har viktiga uppgifter
              som innefattar att på ett korrekt sätt ta in skatter och avgifter
              till staten. Det fordrar strukturer och arbetsmetoder som på ett
              effektivt och inte minst rättssäkert sätt garanterar uppbörden
              av statens intäkter. Det krävs dessutom, vilket man inte minst
              ska uppmärksamma, en samverkan mellan myndigheterna som fungerar
              även i en alltmer globaliserad värld med gränsöverskridande transaktioner.
            </seg>
            <seg n="66aad5dc">
              Utöver detta behövs en medborgaranpassad service för att underlätta
              för både enskilda och företag att på ett enkelt sätt fullgöra
              sina skyldigheter. Det är därför dialog och information är mycket
              viktiga instrument i myndigheternas arbete. Skatteverket har ofta
              lyfts fram som ett bra exempel på att servicen gentemot medborgarna
              utvecklats. Det finns fortfarande anledning att stödja denna uppfattning
              genom att motverka missförstånd, oavsiktliga fel och brister och
              säkerställa rättssäkerheten. På detta vis kan man urskilja fusk
              och missbruk på ett annat sätt och inrikta sig mer på de områden
              där fusk förekommer.
            </seg>
            <seg n="877c31dd">
              Vad gäller Tullverket sitter några av oss i insynsrådet, vilket
              är positivt. Där kan vi se och följa deras arbete, så att vi får
              lite bättre insikt i vad som är realistiska anslagsnivåer. Det
              är med denna inblick jag talar, och alla kanske inte har samma
              information som jag. Vad jag förstår har detta arbete hittills
              fungerat bra. När det gäller budgeten måste man årligen titta
              på vad de behöver ha för sitt arbete. Det gäller även kompletteringsbudget
              etcetera.
            </seg>
            <seg n="eb20acfe">
              Tullverket har nu börjat med ett mycket stort arbete i och med
              införandet av EU:s nya tullkodex. Den omfattar inte bara myndigheterna
              utan också de företag i vårt land som bedriver gränsöverskridande
              verksamhet. För dessa innebär detta stora kostnader. På sikt ska
              det leda till en bättre struktur. Omstruktureringen för myndigheten
              och företagen syftar till att förbättra klareringen och rättssäkerheten
              i tullhanteringen. På så vis kan man skilja ut dem som missbrukar
              systemet eller bär sig felaktigt åt. Det blir givetvis en större
              omställning i ett inledningsskede, men man kan glädja sig åt att
              Sverige ligger i framkant på detta område.
            </seg>
            <seg n="ed6f4c38">
              En annan sak som jag vill lyfta fram, som ett exempel på de nya
              verktyg som Tullverket nu investerar i, är de mobila skannrar
              man har för att kunna avslöja olaglig smuggling av varor i lastbilar
              utan att behöva demontera tankar eller göra stora undersökningar
              av fordonet. Det har också tillförts medel för införskaffande
              av dessa. Detta är bara ett steg i arbetet för att upptäcka, motverka
              och försöka stoppa olaglig införsel och missbruk av systemet.
              Det kommer givetvis att behövas betydligt mer än denna enkla åtgärd.
            </seg>
            <seg n="1f41b58e">
              Herr talman! När det gäller Kronofogdemyndigheten vill jag lyfta
              fram de så kallade sms-lånen, som är ett gissel. Många ungdomar
              fastnar tidigt i en skuldfälla genom dessa lån. Detta påverkar
              sedan deras kreditvärdighet och möjligheter att få andra lån,
              till exempel bostadslån. Myndigheten måste fortsätta arbetet med
              att motverka att unga personer hamnar i dessa fällor med rena
              ockerräntor och orimliga avgiftstillägg. Det är dessutom svårt
              att bli av med eventuella felaktiga anmärkningar, vilket är ett
              annat skäl.
            </seg>
            <seg n="40f4e786">
              Myndigheten ska också arbeta för att man inte onödigtvis råkar
              ut för problem som orsakas av brister eller felaktigheter i samhället,
              exempelvis gällande faktureringar och indrivningsmetoder. Det
              senaste exempel som jag hörde och som kan vara värt att uppmärksamma
              kommer från Västra Götaland. Där hade en bilägare fått ett krav
              på trängselavgift i Göteborgsområdet, trots att hans bil inte
              varit där den aktuella dagen. Likväl krävs han på avgiften, som
              han först måste betala. Därefter kan han överklaga för att få
              tillbaka den trängselavgift som han aldrig borde ha behövt betala.
              Orsaken till kravet är att en vägkamera läst av en nummerskylt
              felaktigt. Detta är ett praktiskt exempel på hur ett ärende onödigtvis
              kan hamna hos kronofogden, med åtföljande merarbete och kostnader
              för alla parter. Sådana här fel ska motverkas. Det är samhällets
              skyldighet att införa regler och arbetsmetoder som underlättar
              för att människor inte ska hamna hos kronofogden.
            </seg>
            <seg n="a3fc67d2">
              Jag tänker inte förlänga debatten mer utan yrkar bifall till
              förslaget i betänkandet.
            </seg>
          </u>
          <note type="speaker" n="b1498fee">
            Anf. 137 THORALF ALFSSON (SD):
          </note>
          <u who="Q5546459" xml:id="i-f200012c2139541f-0" n="c545b3be" next="i-953e2dc6e9b4a223-0">
            <seg n="1b31b888">
              Herr talman! Uppenbarligen yrkade jag fel när jag yrkade på reservation
              nr 7 tidigare. Jag var tydligen lite för bekymrad över regeringens
              utredningstid om sju år när det gällde Gränskontrollutredningen.
              Det ska givetvis vara reservation nr 6, som jag härmed yrkar bifall
              till.
            </seg>
          </u>
          <note n="008c56cf">
            Överläggningen var härmed avslutad.
          </note>
          <note n="fd2ed927">
            14 § Vissa frågor om förfarandet avseende skatt på alkoholvaror,
            tobaksvaror och energiprodukter
          </note>
          <note n="1d6bc117">
            Andre vice talmannen konstaterade att ingen talare var anmäld.
          </note>
          <note n="93c55a13">
            15 § Kontroll av postförsändelser
          </note>
          <note n="d26a9928">
            Anf. 138 GUNNAR ANDRÉN (FP):
          </note>
          <u who="Q5546459" xml:id="i-953e2dc6e9b4a223-0" n="c545b3be" prev="i-f200012c2139541f-0">
            <seg n="9a556c7e">
              Herr talman! I detta ärende är skatteutskottet helt enigt. Titeln
              är Kontroll av postförsändelser , men bakgrunden är att den riksdag
              som valdes 1994 beslutade att 1998 införa en ny lag om punktskattekontroll
              av transporter med mera av alkoholvaror, tobaksvaror och energiprodukter.
              Lagen har fungerat väl. Under 2012, som riksdagens skrivelse handlar
              om – jag har faktiskt räknat efter, och det är den femtonde redogörelsen
              som kommer – granskades 22 postöppningar.
            </seg>
            <seg n="4bc6881b">
              Det är viktigt att tillägga att detta inte handlar om information
              av brevkaraktär, vilket man kan få intrycket av, utan det handlar
              om att se till att varor inte kommer in utan att det betalas punktskatt.
              Det handlar också om att se till att varor inte förs in på olagligt
              sätt. Man öppnade alltså 22 försändelser, och samtliga av dem
              innehöll varor som var otilllåtna. Det var i huvudsak sprit; det
              var vin och öl. Under andra år, med en topp 1998, har 1 720 försändelser
              öppnats. De har innehållit cigaretter, tobak och sprit.
            </seg>
            <seg n="22ea699e">
              Jag menar, herr talman, att det är viktigt att lagen finns –
              inte för att det är stora mängder utan för att den ska verka avskräckande.
              Det är också bra, även om det har funnits lite avvikande synpunkter
              på det, att riksdagen varje år får en redogörelse för att det
              inte är brevhemligheter man avslöjar med elektronisk utrustning
              utan införsel av varor som inte ska föras in på annat sätt än
              att det betalas skatt för dem.
            </seg>
            <seg n="3a299937">
              (Applåder)
            </seg>
          </u>
          <note n="a722e5ff">
            Med detta yrkar jag bifall till utskottets förslag i betänkandet.
          </note>
          <note type="speaker" n="ca55f65f">
            Anf. 139 ANDERS KARLSSON (S):
          </note>
          <u who="Q3375074" xml:id="i-8d4617ecc86aba5f-5" n="5daa795b">
            <seg n="c8cf32b2">
              Herr talman! När det gäller den träff vi hade vid Tullverket
              finns det risk för att statistiken var missvisande. Vi har nämligen
              avreglerat postväsendet i Sverige, vilket gör att kontrollerna
              här är gjorda på det vi kallar Posten och som har den gula och
              blå symbolen – men inte på de andra, om vi uppfattade det rätt.
              Det innebär att det kanske kan finnas mycket dolda siffror i det
              här. Det gör att jag tror att vi i utskottet måste ta oss en funderare
              och kanske gräva lite djupare i hur tulltjänstemännen även kan
              arbeta i andra sektorer. Det är bara den bild jag har av den träff
              vi hade där, och jag vill i kammaren säga till utskottet att det
              kanske är så att vi borde titta lite djupare på det.
            </seg>
            <seg n="9388d3a6">
              I övrigt ställer jag mig också bakom förslaget i betänkandet.
            </seg>
          </u>
          <note n="008c56cf">
            Överläggningen var härmed avslutad.
          </note>
          <note n="97b60daf">
            16 § Vissa skattefrågor
          </note>
          <note n="1d6bc117">
            Andre vice talmannen konstaterade att ingen talare var anmäld.
          </note>
          <note n="f311d198">
            17 § Ändrad deklarationstidpunkt för mervärdesskatt
          </note>
          <note type="speaker" n="09a1aa33">
            Anf. 140 JACOB JOHNSON (V):
          </note>
          <u who="Q5888881" xml:id="i-d8ebee7425937500-2" n="2055af9c">
            <seg n="334a68c8">
              Herr talman! Vi behandlar i dag ganska många skatteärenden, och
              nu är det dags för ett betänkande med den föga intresseväckande
              titeln Ändrad deklarationstidpunkt för mervärdesskatt . Det är
              knappast en rubrik för folk i gemen, och kanske inte heller för
              oss i skatteutskottet.
            </seg>
            <seg n="68f432c4">
              I betänkandet föreslås av förenklingsskäl att tidpunkten för
              att lämna mervärdesskattedeklaration ska kunna samordnas med deklarationstidpunkten
              för inkomstskatt, i syfte att underlätta skatteredovisningen för
              företagen. Jag och Vänsterpartiet tycker att syftet med förändringen
              är vällovligt och välkomnar den när det gäller enskilda näringsidkare.
              Vi anser dessutom, liksom Skatteverket, vilket framgår av dess
              remissvar i betänkandet, att även representanter för enkla bolag
              och partrederier enligt 5 kap. 2 § skatteflyktslagen ska ingå
              i den krets som omfattas av förslaget.
            </seg>
            <seg n="c7fd30c1">
              Förslaget innebär dock konkret att deklarationstidpunkten för
              mervärdesskatten senareläggs så pass mycket att den kan ligga
              upp till tio månader efter redovisningstidpunktens utgång, vilket
              försämrar möjligheterna till skattekontroll. Detta konstaterar
              också utskottsmajoriteten i betänkandet.
            </seg>
            <seg n="03ef8220">
              Tunga remissinstanser som Skatteverket och Ekobrottsmyndigheten
              lyfter särskilt fram att aktiebolag är en bolagsform som inte
              sällan används som brottsverktyg för användande av svart arbetskraft
              och penningtvätt. Även momsbedrägerier utförs i aktiebolagsform
              med hjälp av skenbolag, så kallade missing traders. En senareläggning
              av redovisningstidpunkten skulle försvåra för myndigheterna att
              upptäcka den här typen av skattebrott, och det finner vi från
              Vänsterpartiets sida är allvarligt.
            </seg>
            <seg n="d5543266">
              Som vi har hört tidigare i dag går staten enligt skattefelskartan
              från 2007 miste om drygt 130 miljarder i uteblivna skatteintäkter
              varje år. Det är ett resultat av både medvetet fusk och oavsiktliga
              misstag. Sådant skattefusk snedvrider konkurrensen, och på sikt
              riskerar seriösa företag att slås ut. Det är naturligtvis också
              allvarligt att staten går miste om dessa stora skatteinkomster.
            </seg>
            <seg n="58bf113a">
              Att i det här fallet ändra redovisningstidpunkten för mervärdesskatt
              även för juridiska personer skulle troligtvis innebära en förenkling
              för företagen, men vi anser att priset i form av försämrade möjligheter
              till skattekontroll är för högt. Vi anser därför att riksdagen
              bör avslå förslaget. I stället bör regeringen återkomma med ett
              lagförslag om ändrad deklarationstidpunkt för enskilda näringsidkare
              samt representanter för enkla bolag och partrederier.
            </seg>
            <seg n="83dc06e6">
              Med det yrkar jag bifall till reservationen.
            </seg>
          </u>
          <note type="speaker" n="87cc1af9">
            Anf. 141 LENA ASPLUND (M):
          </note>
          <note n="398c17e3">
            Herr talman! Jag börjar med att yrka bifall till förslaget i
            SkU11 Ändrad deklarationstidpunkt för mervärdesskatt .
          </note>
          <u who="Q4987091" xml:id="i-fdc3850ded410010-0" n="9dac98ef">
            <seg n="dd58bb04">
              Det kan låta som en liten fråga, men det är det inte – det berör
              ungefär 500 000 bolag. Ärendet handlar om att alla de bolagen
              kunde göra sin momsredovisning i inkomstskattedeklarationen innan
              regeringen gjorde en förändring i inkomstskattelagen 2011. När
              förändringen gjordes bedömde dock regeringen att det fanns en
              artikel i EU-direktivet om gemensamma system för mervärdesskatt
              som gjorde att det inte skulle vara möjligt att redovisa momsen,
              som den allmänt kallas, samtidigt som inkomstskattedeklarationen.
            </seg>
            <seg n="86ffe7b6">
              Vi i skatteutskottets majoritet och i Alliansen påpekade att
              det inte var speciellt bra för de företag som berördes att dela
              tidpunkterna. Regeringen tog kontakt med kommissionen och har
              sedan fått sig meddelat att företag som inte bedriver EU-handel
              kan lämna in mervärdesskatte- och inkomstdeklaration samtidigt.
              Man har alltså gjort det betydligt enklare.
            </seg>
            <seg n="9945794e">
              Vad är det då för företag? Det är skogsbrukare och jordbrukare
              – mindre aktiebolag.
            </seg>
            <seg n="4ef7efdb">
              Det handlar om en omsättning på max 1 miljon kronor. Det säger
              sig självt att det inte är några stora bolag med massor av anställda.
            </seg>
            <seg n="29e8953e">
              Sju partier i riksdagen tycker att det här är positivt. Jag är
              föga förvånad över att Vänsterpartiet inte är riktigt positivt.
              Någonstans har man en liten tagg emot privata företag. Det ser
              vi i budgetmotioner och annat där de vill lägga väldigt mycket
              pengar på offentlig sektor. Men den kan inte drivas om vi inte
              har de privata företagen. Många av de små företagen behövs också.
            </seg>
            <seg n="d905b1f4">
              Varför är Vänsterpartiet emot? De har sagt att de kan tänka sig
              att ändra redovisningstidpunkten för fysiska personer, herr talman,
              men inte för juridiska. 20 procent av momssumman kommer från juridiska
              personer, alltså aktiebolag – det kan vara krångligt med alla
              regler för dem som lyssnar.
            </seg>
            <seg n="08938a73">
              De säger att det skulle kunna innebära försämrad möjlighet till
              skattekontroll. Vidare anför de i sin reservation att momsbedrägerier
              ofta utförs i aktiebolag med hjälp av skenbolag, så kallade missing
              traders.
            </seg>
            <seg n="c3f4389b">
              Karusellbolag agerar dock ofta på en internationell marknad och
              på EU-marknaden, och där gäller helt andra regler för redovisning
              och moms. Att de undanhåller moms för att de har svartanställda
              och annat går inte ihop. Det känns som om Vänsterpartiet bara
              vill hitta något att gå emot, och det tycker jag är väldigt tråkigt.
              Det här är företagare, vanliga enkla små bolag och jord- och skogsbrukare.
              Som tur var är riksdagen klokare än så här.
            </seg>
            <seg n="9155d9c8">
              Det är inget som säger att man måste ha årsmoms för att man har
              under 1 miljon i omsättning, men de företag som väljer att ha
              årsmoms har det för att de ofta inte har speciellt mycket moms
              de kan dra av mot. Har de det väljer de ofta att lägga sin momsdeklaration
              på tremånadersperioder så att de får tillbaka sin ingående moms
              lite fortare.
            </seg>
            <seg n="92e80a17">
              Jag yrkar som sagt bifall. Det är bra att vi kan återställa ordningen
              igen som den var 2012. I år är det första året.
            </seg>
            <seg n="ab61409f">
              En del av företagarna har fått deklarera vid skilda tidpunkter,
              men i fortsättningen ska det bli ordning och reda här.
            </seg>
          </u>
          <note type="speaker" n="a5fa342f">
            Anf. 142 JACOB JOHNSON (V) replik:
          </note>
          <u who="Q5888881" xml:id="i-d8ebee7425937500-3" n="2055af9c">
            <seg n="49e3d551">
              Herr talman! Jag begärde replik mest för att Lena Asplund påstod
              att vi är företagarfientliga. Där tycker jag att hon är ute och
              cyklar lite grann.
            </seg>
            <seg n="35834849">
              Vi har en positiv inställning till företagsamheten. Vi föreslår
              till exempel att man ska ta bort sjuklöneansvaret de två första
              veckorna för småföretag. Det är en eftertraktad reform för just
              småföretagare. Det kanske Lena Asplund kunde argumentera för inom
              Alliansen så att vi får något konkret.
            </seg>
            <seg n="706eaed0">
              När det gäller våra invändningar delar vi syftet här, men vi
              hänvisar till Ekobrottsmyndighetens och Skatteverkets avvisande
              av att detta även ska omfatta juridiska personer. Det är det vi
              stöder oss på.
            </seg>
            <seg n="65af2048">
              Den krets vi tycker ska omfattas är ganska stor, som Lena Asplund
              själv säger. Om man gjorde förändringen skulle man dock både kunna
              förenkla för många småföretagare och undvika de risker som även
              Lena Asplund står bakom i utskottsmajoritetens text, nämligen
              att det här kommer att försämra möjligheterna för Skatteverket
              att göra kontroller. Jag tycker att vi har kommit fram till en
              ganska välavvägd synpunkt.
            </seg>
            <seg n="f22717bc">
              Arbetet mot skattefusk måste som sagt fortsätta, och här fanns
              en möjlighet att precisera när man kan ha förenklingarna utan
              att riskera ökat skattefusk. Jag tycker att det är synd att utskottsmajoriteten
              inte ville lyssna på det.
            </seg>
          </u>
          <note type="speaker" n="8b7d9372">
            Anf. 143 LENA ASPLUND (M) replik:
          </note>
          <u who="Q4987091" xml:id="i-086a6645b2d92359-0" n="9dac98ef">
            <seg n="3654741f">
              Herr talman! Det är spännande att höra att Vänsterpartiet är
              för företagare och företagande.
            </seg>
            <seg n="a5afe035">
              Jag förväntar mig att de kommer med en budgetmotion framöver
              som innehåller mycket mer för företag och inte en massa skattehöjningar
              som de har hela tiden. Jag skulle kunna börja rada upp dem, men
              nu handlar inte debatten om det utan specifikt om deklarationstidpunkten.
            </seg>
            <seg n="a40c20d4">
              De utgår från att man fuskar bara för att man är en juridisk
              person eller ett aktiebolag. Det är det jag vänder mig emot –
              att möjligheten till kontroll blir mindre och att en fysisk person
              inte fuskar. Det är ändå personer bakom alla dessa bolag. Även
              bakom ett juridiskt bolag är det en person precis som bakom ett
              fysiskt. Om någon ska fuska kan det göras i båda två, men jag
              utgår från att svenska företagare till den stora delen inte fuskar
              utan gör rätt för sig.
            </seg>
            <seg n="8ae98b45">
              Jag tycker att man hör mycket om detta när man är ute och besöker
              företag. De tycker att det är viktigt att man gör rätt för sig
              och att man får ordning och reda. På så sätt kan man sänka skatter
              och få mer tillbaka. De hamnar där de ska, och de prickar rätt.
            </seg>
          </u>
          <note type="speaker" n="f7435b02">
            Anf. 144 JACOB JOHNSON (V) replik:
          </note>
          <u who="Q5888881" xml:id="i-d8ebee7425937500-4" n="2055af9c">
            <seg n="86d54fae">
              Herr talman! Vi har tidigare hört företrädare för Moderaterna
              som har berömt Skatteverket. Jag kan hålla med om att Skatteverket
              gör ett bra arbete och har ett gott anseende både hos allmänhet
              och hos företag.
            </seg>
            <seg n="b8116f4b">
              Jag tycker att vi som politiker ska läsa vad Skatteverket skriver
              och ta till oss det. De avstyrker faktiskt detta, eller rättare
              sagt har de ett förslag som överensstämmer med Vänsterpartiets:
              Man ska minska kretsen lite grann med undantag just av de juridiska
              personerna. Det tycker jag inte är något konstigt.
            </seg>
            <seg n="5c78ae15">
              När det sedan gäller den större frågan om företagande och det
              Lena Asplund sade tidigare om att vi bara satsar på offentlig
              sektor tycker jag inte att de strider mot varandra. Den offentliga
              sektorn är ett stort draglok i ekonomin och skapar en efterfrågan
              på tjänster från företagsamheten.
            </seg>
            <seg n="5693d49d">
              Samma sak gäller användandet av skatter. Det är inte så att högre
              skatter betyder lägre företagande, utan också det är ett draglok
              – att använda skatterna för att kunna öka efterfrågan i samhället.
              Vi har alltså en politik som står på två ben: både företag och
              en stark offentlig sektor.
            </seg>
          </u>
          <note type="speaker" n="dec445c7">
            Anf. 145 LENA ASPLUND (M) replik:
          </note>
          <u who="Q4987091" xml:id="i-086a6645b2d92359-1" n="9dac98ef">
            <seg n="1cc82d22">
              Herr talman! Offentlig sektor är ett draglok. Ja, men då skulle
              vi kunna ha bara offentlig sektor. Det fungerar inte så. Det vet
              Jacob Johnson också. Vi måste ha privat verksamhet för att få
              in pengar.
            </seg>
            <seg n="336e4522">
              Den offentliga sektorn är inget självändamål. Någonstans måste
              skattepengarna komma ifrån så att vi kan lägga in dem i den offentliga
              sektorn som är skattefinansierad. Annars går det inte riktigt
              ihop. Du ser förvånad ut, Jacob Johnson, men så fungerar det faktiskt.
            </seg>
            <seg n="07606b3d">
              Skatteverket har en möjlighet. Det här handlar om aktiebolag
              där man kan göra revision och titta. Bokslut och annat är öppet
              när det gäller aktiebolag, så jag kan inte se något problem med
              detta. Tvärtom tycker jag att det är bra att vi nu återgår och
              fattar detta beslut och att regeringen har hört med kommissionen
              att vi kan göra så här.
            </seg>
            <seg n="d3f7880c">
              Karusellbolagen agerar på en annan marknad och berörs inte. Det
              är ungefär 3 procent av alla bolag som har moms under 1 miljon
              kronor och som inte berörs av det här. 97 procent får alltså en
              förbättring.
            </seg>
          </u>
          <note type="speaker" n="cde1c8bf">
            Anf. 146 KARIN NILSSON (C):
          </note>
          <u who="Q4969654" xml:id="i-5dfa8260d5ad7595-3" n="5d265739">
            <seg n="b464bc68">
              Herr talman! Den ändrade deklarationstidpunkten för mervärdeskatt
              är egentligen ingen ändrad deklarationstidpunkt. Det är egentligen
              ingen förändring vi beslutar om i dag, kan vi tycka. För dem som
              berörs är det egentligen bara som det ska vara, som det har varit
              och som det förhoppningsvis ska fortsätta att vara. Enligt beslutet
              i dag verkar det som att vi är på väg tillbaka dit vi har varit.
            </seg>
            <seg n="dab0d081">
              År 2011 blev vi varse i ett nytt EU-direktiv – ett momsdirektiv
              – att man ville in och styra i de svenska småföretagarnas momsdeklarationer
              och ändra deklarationstidpunkten för årsmomsen till den 26 februari.
              Det skulle innebära att man bara skulle ägna sig åt att jobba
              med detta från årsskiftet till den 15 maj, om man inte har ett
              byråanstånd fram till midsommar. Det skulle bli otroligt kort
              om tid. Det upplevde vi allihop när vi behandlade frågan i skatteutskottet.
              Samtliga partier tyckte faktiskt att det var besvärande för de
              små företagen.
            </seg>
            <seg n="35e6d106">
              När vi 2011 hade frågan uppe i samband med Skatteförfarandeutredningens
              betänkande var både Socialdemokraterna, Vänsterpartiet och Sverigedemokraterna
              framme med en reservation mot utskottets förslag. De ville ha
              ett tvingande krav på att regeringen skulle begära undantag från
              EU:s krav i frågan, medan allianspartierna och Miljöpartiet ansåg
              att Finansdepartementets löfte om att ansöka om undantag var ett
              löfte som man kunde förlita sig på.
            </seg>
            <seg n="65c675e4">
              Jag har under de två år som har gått varit otroligt otålig och
              frågat efter dagens beslutsunderlag. Jag är därför väldigt lättad
              över att det ligger på vårt bord i dag. Det är ett beslutsunderlag
              som kommer fem i tolv för att undanröja en mycket besvärlig situation
              för landets småföretagare.
            </seg>
            <seg n="705a0e3a">
              När Jacob Johnson säger att det här inte är någon rubrik som
              folk i gemen intresserar sig särskilt mycket för skulle jag vilja
              säga tvärtom. Det är 500 000 företagare som berörs – en halv miljon
              företagare. Det är, tycker nog jag, folk i gemen. Och det är företag
              med en beskattningsbar inkomst under 1 miljon.
            </seg>
            <seg n="e746c34b">
              Revisorer och redovisningskonsulter är nedlusade med jobb under
              första halvåret varje år och sliter med detta fram till midsommar,
              då de äntligen kan känna att de får semester. De skulle utföra
              sitt arbete på 1 ½ månad. Resten av året skulle de ägna sig åt
              jag vet inte vad.
            </seg>
            <seg n="08e7ff95">
              80–90 procent av Sveriges företag är enskilda firmor. En så stor
              andel av de deklarationer som ska in är enskilda firmor. Det är
              förstås inte bland dessa som alla anställda är – aktiebolagen
              har ju väldigt många anställda. Men bland de redovisade firmor
              som ska skicka in sina papper varje år är de enskilda firmorna
              gigantiskt många.
            </seg>
            <seg n="698c6892">
              Fysisk person och juridisk person är – om jag har uppfattat saken
              rätt, och det tror jag faktiskt att jag har – en och samma person.
              Organisationsnumret och personnumret är detsamma. Man lämnar då
              alltså in sin inkomstdeklaration en gång om året.
            </seg>
            <seg n="b881f6e0">
              Andra som berörs är dödsbon, som också redovisar vad som har
              hänt i verksamheten en gång om året.
            </seg>
            <seg n="f39fe773">
              Väldigt många av de här företagen är landsbygdsföretag som bedriver
              småskalig verksamhet, i många fall som ett komplement till annan
              försörjning som anställd i något helt annat.
            </seg>
            <seg n="302ce715">
              För att hålla liv i stora delar av vår landsbygd och skapa attraktiva
              boenden och besöksmål har de här småföretagen enorm betydelse.
              Att hålla betande kossor eller får i hagarna eller röja stormfällda
              träd och sköta sin skog, föryngra och avverka mindre skogsposter
              sker ofta vid sidan av annat, avlönat arbete, oftast eller alltid
              i företagsformen enskild firma. Med gränsen vid 1 miljon i beskattningsbar
              inkomst förstår nog de flesta att det inte handlar om några omfattande
              verksamheter.
            </seg>
            <seg n="2765e152">
              Det kan som sagt också handla om dödsbon som har sålt en skogspost
              och ska redovisa inkomsterna i arvtagarnas inkomstdeklarationer.
            </seg>
            <seg n="422e90fd">
              Herr talman! Det jag tyckte var otroligt anmärkningsvärt i dag
              i samband med betänkandet var Vänsterpartiets reservation. Man
              har totalt ändrat ståndpunkt från vad man tyckte 2011, då man
              ville man ha ett tillkännagivande. Nu vill man avslå för att utreda
              mer.
            </seg>
            <seg n="d952ee6c">
              Vad innebär att avslå för att utreda mer? Jo, då sätter vi den
              här halva miljonen företagare på pottkanten igen. Det skulle innebära
              att EU-direktivet, om Vänsterpartiet skulle få rätt, skulle gälla
              med deklarationstidpunkten 26 februari igen – den vi vill undvika.
              Hur man kan välkomna det och ändå avslå det förstår jag inte alls.
            </seg>
            <seg n="1a9b1032">
              Vänsterpartiet argumenterar att alla företagare med företagsformen
              aktiebolag är potentiella skattefuskare. Jag tolkar det så när
              jag hör det, och ni som lyssnade uppmärksamt hörde Vänsterpartiets
              Jacob Johnson själv läsa upp sin argumentation.
            </seg>
            <seg n="c6fea6f5">
              Jag vet att även Lena Asplund läste upp den här reservationstexten.
              Trots det kan jag inte låta bli att också göra det, för jag kände
              att den var så att jag nästan skakade. Det förvånade mig.
            </seg>
            <seg n="412399a4">
              Det står: Tunga remissinstanser som Skatteverket och Ekobrottsmyndigheten
              lyfter särskilt fram att aktiebolag är en bolagsform som inte
              sällan används som brottsverktyg för användande av svart arbetskraft
              och pengatvätt.
            </seg>
            <seg n="4831817c">
              Sedan fortsätter man att misskreditera aktiebolagen: Även momsbedrägerier
              utförs i aktiebolagsform med hjälp av skenbolag, s.k. missing
              traders. En senareläggning av redovisningstidpunkten skulle försvåra
              för myndigheterna att upptäcka den här typen av skattebrott.
            </seg>
            <seg n="c82e542f">
              Herr talman! Jag tycker att det här stycket är skrämmande. Det
              är inte enskilda företagare som brustit i sitt ansvar som man
              anmärker på, utan man dömer ut någonting helt generellt. Man dömer
              ut en företagsform.
            </seg>
            <seg n="fdd99f3e">
              Jag har inte lyckats kolla om Jacob Johnson hittat det här någonstans
              i Skatteverkets och Ekobrottsmyndighetens texter eller vad uppfattningen
              om aktiebolagen bygger på. Men skulle det vara så att hans tolkning
              är riktig är det i sig skrämmande.
            </seg>
            <seg n="c020a621">
              Jag anser nog ändå att det, om man är inröstad som politiker
              i riksdagen och fattar beslut om landets lagar, är lämpligt att
              man känner till de beslut som berör det man tar ställning till
              och vad som är relevant i beslutet.
            </seg>
            <seg n="2445e1e0">
              Därför anser jag självklart att det också är skrämmande att vi
              nu står inför ett nytt förslag från Vänsterpartiet. Man ville
              avslå tidigare. Nu försöker man totalt vända sin politik för att
              återigen försöka vinna poäng på ett helt annat ställningstagande.
            </seg>
            <seg n="a8c7c42e">
              Jag har också hört talas om att Vänsterpartiet har lanserat någon
              form av landsbygdsprogram med 82 konkreta förslag. Skulle detta
              vara ett av de konkreta förslagen kan jag undra vart landsbygden
              är på väg om det skulle bli någon ändring i maktbalansen här.
              Att försvåra för landsbygden och småorternas Sverige på det här
              viset tycker jag är väldigt skrämmande.
            </seg>
            <seg n="3c021bca">
              Bifallet är hett efterlängtat från min sida. Jag har som sagt
              varit med och följt den här frågan länge och sett när EU vispade
              runt och rev upp en massa oro i företagsleden. Jag är jättetacksam
              att vi nu står här och beslutar och ser till att det faktiskt
              inte blir någon ändring utan en fortsatt förenkling.
            </seg>
            <seg n="b4eb60e8">
              Sedan finns det ett antal företag som i dag inte berörs av undantaget.
              Det är de företag som har någon form av handel med tjänster eller
              varor i andra EU-länder. Hanteringen av dessa ska man förhoppningsvis
              hinna med att sköta före den 26 februari. Det tror jag inte är
              någon större svårighet för de redovisningsbyråer som ska ta hand
              om det.
            </seg>
            <seg n="3a299937">
              (Applåder)
            </seg>
          </u>
          <note type="speaker" n="bd024b21">
            Anf. 147 JACOB JOHNSON (V) replik:
          </note>
          <u who="Q5888881" xml:id="i-d8ebee7425937500-5" n="2055af9c">
            <seg n="85bc974e">
              Herr talman! Karin Nilsson behöver tydligen ganska mycket talartid.
              Hon verkar bli provocerad om Vänsterpartiet talar om företagarfrågor
              över huvud taget. Det tycker jag inte att hon behöver bli.
            </seg>
            <seg n="716bc7c1">
              Som sagt, jag stödjer mig på yttranden från Skatteverket och
              Ekobrottsmyndigheten. Jag har dem här framför mig; jag kan läsa
              dem en gång till.
            </seg>
            <seg n="4a4f6ade">
              Från Ekobrottsmyndigheten: Aktiebolag används inte sällan som
              brottsverktyg, dels i samband med användandet av svart arbetskraft,
              dels i samband med penningtvätt eller för andra skatteundandragande
              syften. Det skriver Ekobrottsmyndigheten.
            </seg>
            <seg n="71827185">
              Skatteverket skriver bland annat att det anser att den senarelagda
              deklarationstidpunkten inte ska omfatta juridiska personer. Detta
              med anledning av att skenföretag (s.k. missing traders), ofta
              i form av aktiebolag, kan verka oupptäckta under en mycket lång
              tid. Det tar tid att upptäcka detta.
            </seg>
            <seg n="7d015025">
              Detta är alltså sakargument från två tunga remissinstanser. Att
              sedan tolka detta som att jag ägnar mig åt misstänkliggörande
              av småföretagare i allmänhet är faktiskt på gränsen till ohederligt.
            </seg>
            <seg n="1b23cea6">
              Vi står bakom syftet med förslaget och tycker att det är bra,
              men vi vill ha en annan, lite begränsad krets. Det tycker jag
              att till och med Karin Nilsson borde kunna ta till sig och förstå.
            </seg>
          </u>
          <note type="speaker" n="0a02f60a">
            Anf. 148 KARIN NILSSON (C) replik:
          </note>
          <u who="Q4969654" xml:id="i-5dfa8260d5ad7595-4" n="5d265739">
            <seg n="c6f90d36">
              Herr talman! Jag tycker inte att det är så underligt att jag
              blir provocerad, och det blev Lena Asplund också. Jacob Johnson
              vill skriva ned en hel företagsform som faktiskt inte berörs annat
              än i liten, marginell omfattning i det här beslutet. Det finns
              kanske ett eller annat aktiebolag som kan beröras, men då har
              man en inkomstgräns på 1 miljon. Det är väldigt små verksamheter,
              och jag förstår inte hur dessa skulle kunna smyga undan något
              för Skatteverket över huvud taget. I huvudsak handlar det om enskilda
              firmor.
            </seg>
            <seg n="81eded32">
              Att man då blandar in skenföretag och annat i beskrivningen har
              jag otroligt svårt att förstå. Jag har en hel del erfarenhet av
              småföretag, men det låter väldigt märkligt att man degraderar
              en hel företagsform på det här sättet.
            </seg>
            <seg n="bb951d13">
              Jag tittar gärna på vad dessa båda myndigheter har skrivit, men
              det upprör mig och förvånar mig.
            </seg>
          </u>
          <note type="speaker" n="8097086f">
            Anf. 149 JACOB JOHNSON (V) replik:
          </note>
          <u who="Q5888881" xml:id="i-d8ebee7425937500-6" n="2055af9c">
            <seg n="78b8e6b8">
              Herr talman! Vi utgår som sagt från yttranden från Ekobrottsmyndigheten
              och Skatteverket – två, som jag tycker, helt relevanta organ i
              det här sammanhanget. Jag vet inte om Karin Nilsson besitter större
              kunskap än Skatteverket och Ekobrottsmyndigheten i alla detaljer
              när det gäller dessa bolagsformer. Jag tvivlar på det. Jag tror
              faktiskt att Skatteverket och Ekobrottsmyndigheten är väl insatta
              och kan komma med preciserade synpunkter. Det har vi tagit fasta
              på i Vänsterpartiets alternativa förslag.
            </seg>
            <seg n="22de4f7f">
              Vi tycker att syftet med förslaget är vällovligt, men vi vill
              att man ska göra en korrigering i enlighet med vad Skatteverket
              och Ekobrottsmyndigheten föreslår.
            </seg>
          </u>
          <note type="speaker" n="821360cf">
            Anf. 150 KARIN NILSSON (C) replik:
          </note>
          <u who="Q4969654" xml:id="i-5dfa8260d5ad7595-5" n="5d265739">
            <seg n="d0701763">
              Herr talman! I konsekvensens namn tycker jag att Skatteverket
              och Ekobrottsmyndigheten i så fall skulle kräva in en inkomstdeklaration
              ett antal gånger om året för att det inte ska bli alltför långa
              perioder emellan. Men nu är det så att som enskild person gör
              man en inkomstdeklaration en gång om året. Det gör jag och alldeles
              säkert Jacob Johnson också. Om momsen då följer med i den redovisning
              man gör när man redovisar sin inkomst tycker jag att det är självklart
              och enkelt att låta de sakerna föras samman.
            </seg>
            <seg n="145c7065">
              Jag förstår inte varför den ena skatteformen skulle vara mer
              misstänkligt hanterad än den andra. Det handlar om att redovisa
              sina inkomster och utgifter och den moms som är in- respektive
              utgående. Personen är densamme som företagare och enskild inkomsttagare.
            </seg>
          </u>
          <note type="speaker" n="d8598d00">
            Anf. 151 FREDRIK SCHULTE (M):
          </note>
          <u who="Q6169540" xml:id="i-bef7f389810e5c67-0" n="d482af28">
            <seg n="b5704a55">
              Herr talman! Jag blev bara tvungen att mycket kort ge mig in
              i diskussionen med anledning av det vi fick höra från Jacob Johnson
              och Vänsterpartiet. Att aktiebolag och människor som driver aktiebolag
              i huvudsak skattefuskar är ett verkligt häpnadsväckande påstående.
            </seg>
            <seg n="62550be1">
              Jag skulle vilja hävda att Vänsterpartiet använder ungefär samma
              retorik som Sverigedemokraterna använder i integrationsdebatten.
              Sverigedemokraterna säger att invandrare är överrepresenterade
              i brottsstatistik och arbetslöshet. Saken är den att 95 procent
              av alla utrikes födda sköter sig, och så försöker Sverigedemokraterna
              smeta över de 5 procent som inte gör det på de 95 procent som
              sköter sig. Nu resonerar Vänsterpartiet på precis samma sätt när
              det gäller företagare.
            </seg>
            <seg n="2fcdc2ef">
              De absolut flesta aktiebolagsägare sköter sig. Det finns ingen
              anledning att kritisera dem. Det är några få som inte sköter sig,
              och då försöker Jacob Johnson smeta ut fusket från några få till
              att omfatta alla aktiebolagsägare. Det är bara att konstatera
              en sak: Vänsterpartiet lämnar inte sina rötter. Det är ett genuint
              företagarfientligt parti som vill låtsas som om den privata sektorn
              inte behövs och att allt ska vara offentligt.
            </seg>
          </u>
          <note n="008c56cf">
            Överläggningen var härmed avslutad.
          </note>
          <note n="757305ab">
            18 § Begränsningar av möjligheten att göra avdrag för koncernbidrag
          </note>
          <note n="1d6bc117">
            Andre vice talmannen konstaterade att ingen talare var anmäld.
          </note>
          <note n="14abcf8a">
            19 § Förändrad hantering av mervärdesskatt vid import
          </note>
          <note type="speaker" n="c05a7095">
            Anf. 152 LENA ASPLUND (M):
          </note>
          <u who="Q4987091" xml:id="i-086a6645b2d92359-2" n="9dac98ef">
            <seg n="4e31295a">
              Herr talman! Detta är ett fullt enigt betänkande, men jag vill
              ändå prata lite om det, för det är ett väldigt viktigt betänkande.
              Det handlar om erläggande av mervärdesskatt vid import.
            </seg>
            <seg n="eddcb2d6">
              Alla är ju inte nördiga som vi i skatteutskottet, så jag tänkte
              försöka förklara detta så att någon mer än jag kan förstå det.
            </seg>
            <seg n="a09eb394">
              Med import i tullsammanhang menas varor som förs in i Sverige
              från land utanför EU, så kallat tredjeland. Då får vi inte glömma
              att Norge är tredjeland, och vi har väldigt mycket import från
              Norge.
            </seg>
            <seg n="99581ff0">
              I dag när ett företag importerar lämnar man en tulldeklaration
              till Tullverket, och så betalar man in mervärdesskatten. De flesta
              företag har avdragsrätt när det gäller mervärdesskatt, så då får
              de sedan i sin momsdeklaration begära avdrag för dessa pengar
              hos Skatteverket. Det är pengar som då blir liggande hos Skatteverket
              och inte kan arbeta i bolagen. Det blir så kallad likviditetsbrist
              där. Totalt handlar det om 60 miljarder kronor, så det är inte
              lite pengar vi talar om.
            </seg>
            <seg n="8d44a969">
              Den förändring som nu föreslås är att man kommer att hantera
              import, alltså införsel från tredjeland, på exakt samma sätt som
              EU-handel. Där lämnar man ingen momsdeklaration till Tullverket,
              utan där redovisar man allt i sin bokföring som ingående och utgående
              moms. Det här är för det mesta lite större företag än de vi talade
              om i det förra ärendet, och de gör en momsdeklaration var tredje
              månad. Då blir det hela helt och hållet en bokföringsteknisk sak,
              och företagen behöver inte ligga ute med dessa pengar.
            </seg>
            <seg n="f123d59c">
              Detta är jättebra för företag. Det är bra för våra stora företag,
              som har mycket import, och det är även bra för mindre företag
              som kanske importerar från Norge eller något annat land. Det är
              väldigt bra att regeringen nu har kommit med denna proposition,
              och utskottet är enhälligt, men jag vill ändå yrka bifall till
              utskottets förslag. Det här ämnet får inte glömmas bort, för det
              är viktigt för våra företag som bedriver import.
            </seg>
          </u>
          <note n="008c56cf">
            Överläggningen var härmed avslutad.
          </note>
          <note n="7d9e8ce1">
            20 § Undantag från kassaregisterkrav vid obetydlig omfattning
          </note>
          <note type="speaker" n="9991380f">
            Anf. 153 TERES LINDBERG (S):
          </note>
          <u who="Q4962466" xml:id="i-0ba90ee220a26837-0" n="da697d49">
            <seg n="de70ebf8">
              Herr talman! Det här ärendet handlar om smärre justeringar och
              förtydliganden i skatteförfarandelagen. Det tycker vi är bra.
              Vi tycker att det är bra att man har en tydlig lagstiftning. Vi
              har egentligen ingenting att invända mot förslaget.
            </seg>
            <seg n="9bfc46c1">
              Riksdagen beslutade om den här lagstiftningen i maj i år. Själva
              syftet med den var just att motverka osund konkurrens. Av den
              anledningen beslutade riksdagen också att uppdra åt regeringen
              att återkomma med ett lagförslag om likvärdiga regler oavsett
              var ett företag har sin bas.
            </seg>
            <seg n="f84e7578">
              Därför ter det sig lite märkligt att regeringen återkommer med
              ett förslag om en förändring i den lagstiftning som man själv
              lade fram i maj. Och när man återkommer gör man det inte med det
              uppdrag som man har fått från riksdagen, utan man gör det av andra
              anledningar, för att förtydliga lagen. Det är förvisso inte dåligt,
              men det känns ganska besvärande att regeringen inte tar tillfället
              i akt och gör det som riksdagen har bett om.
            </seg>
            <seg n="257a0e60">
              Det är oacceptabelt med olika regler. Ska vi ha en sund konkurrens
              måste regelverket se likadant ut för alla som agerar på en och
              samma marknad. Man tog fram det nya lagförslaget i maj, och man
              tar inte tillfället i akt. Man öppnar ett nytt hål, så att fifflare
              och fuskare kan ta sig runt, i stället för att passa på att lägga
              fram ett enhetligt system som håller ihop och som gör att vi kan
              stävja ekonomisk brottslighet i stället för att hitta nya vägar
              att gå runt lagstiftningen.
            </seg>
            <seg n="aa7eb416">
              Jag blir inte särskilt förvånad. Det är inte första gången under
              det här året som regeringen inte levererar när det gäller just
              osund konkurrens. På punkt efter punkt och på område efter område
              obstruerar regeringen i de här frågorna mot riksdagens beslut.
              Det gäller frågor kring ekonomisk brottslighet. Byggbranschen
              har vi haft uppe flera gånger. Det gäller personalliggare. Det
              gäller den enkla månadsrapporteringen. Det gäller oannonserade
              skattekontroller.
            </seg>
            <seg n="915dc5dc">
              Det är precis på samma sätt. Skillnaden är kanske att vi i det
              här fallet snarare pratar om småfifflare. I de andra fallen är
              det betydligt grövre ekonomisk brottslighet vi pratar om. Det
              handlar inte bara om undanhållande av intäkter från samhället
              eller av skatter som man inte betalar. I de andra frågorna får
              det ganska ödesdigra konsekvenser, inte minst för löntagare som
              många gånger riskerar sitt liv på jobbet.
            </seg>
            <seg n="60f678e2">
              Hur ska vi summera det här? Det är en regering som obstruerar
              gång på gång utan att försöka komma till rätta med problemen.
              I slutändan handlar det om ekonomisk brottslighet. Det handlar
              om intäkter som skulle komma samhället till del. Det handlar om
              enskilda individer som hamnar i kläm och råkar illa ut. Det handlar
              om företag som utnyttjar system och fuskar med skatten. Och regeringen
              stoppar huvudet i sanden likt en struts och låter det fortgå.
              Man öppnar kryphål i stället för att reagera och få fram nya förslag
              och få fram de beslut som behövs och som riksdagen tydligt efterfrågar.
            </seg>
            <seg n="31955686">
              Herr talman! Jag kan bara konstatera att riksdagen inte har fått
              något förslag och att regeringen återigen ignorerar riksdagens
              beslut.
            </seg>
          </u>
          <note type="speaker" n="68bceace">
            Anf. 154 MARIA ABRAHAMSSON (M):
          </note>
          <u who="Q4933653" xml:id="i-3956469c1a4c13f2-0" n="ac7e4c27">
            <seg n="ff6680dc">
              Herr talman! Genom den lagändring som föreslås i det här betänkandet
              återförs rättsläget till vad som var tänkt från början, det vill
              säga att kontantförsäljning upp till fyra basbelopp per år skattemässigt
              ska bedömas som försäljning i obetydlig omfattning och därmed
              vara befriad från kravet på kassaregister. Det är vad betänkandet
              och lagstiftningsärendet handlar om.
            </seg>
            <seg n="7410b07d">
              Ändringen beror på att Högsta förvaltningsdomstolen i en dom
              tidigare i år gjorde en snävare tolkning än vad vi i riksdagen
              och regeringen hade tänkt oss när vi införde den här lagen. Domstolen
              tolkade det som att kassaregister kunde krävas redan vid kontantförsäljning
              upp till två basbelopp. Men riktigt så illa är det inte.
            </seg>
            <seg n="e07f7f80">
              Nu förtydligas detta direkt i lagtexten. Gränsen för obetydlig
              omfattning blir därmed riktigt tydlig och kan inte missförstås.
              Detta är bra. Det tycker samtliga partier. Ingen motion har väckts
              i ärendet. Däremot har Socialdemokraterna ett särskilt yttrande,
              som Teres Lindberg mycket noga redogjorde för i talarstolen.
            </seg>
            <seg n="70ba7566">
              Socialdemokraterna har alltså ingen annan uppfattning än regeringen
              om det nu aktuella lagförslaget. Men som Teres Lindberg sade vill
              man passa på när tillfälle ges att anklaga regeringen för att
              den inte i just detta lagstiftningssammanhang också lägger fram
              förslag om att utländska näringsidkare som saknar fast driftställe
              i Sverige ska omfattas av kassaregisterkrav på det sätt som svenska
              företagare gör.
            </seg>
            <seg n="6eb1b98b">
              Den fråga som Teres Lindberg tar upp är en helt annan fråga,
              som hon själv nämnde. Men Teres Lindberg och Socialdemokraterna
              tar, som sagt, varje tillfälle att kritisera regeringen. Det må
              de få göra, absolut. Fast den här gången får Lindberg ursäkta
              att jag säger: I kammaren just nu stinker det faktiskt bara av
              grälsjuka, riktigt sur grälsjuka.
            </seg>
            <seg n="95b898f9">
              Både från regeringshåll och från oss alliansledamöter i skatteutskottet
              har det flera gånger konstaterats att det finns anledning att
              gå vidare och ytterligare utreda frågan om kassaregisterkrav för
              utländska företagare som inte har driftställe i Sverige. Men som
              finansministern sade senast den 4 november i ett frågesvar till
              Sverigedemokraterna, som hade samma frågeställning som Teres Lindberg,
              saknar regeringen tillräckligt med beredningsunderlag för att
              nu kunna gå fram med ett utvidgat kassaregisterkrav. Skatteverkets
              ursprungliga utredning var inte nog tillförlitlig, utan den behöver
              bearbetas ytterligare.
            </seg>
            <seg n="ea16e474">
              Till Teres kan jag bara upprepa vad finansministern sade i sitt
              frågesvar, nämligen: Ett uppdrag till Skatteverket att utreda
              den här frågan bereds för närvarande i Regeringskansliet. Avsikten
              är att inom de närmaste veckorna ge Skatteverket ett utredningsuppdrag.
              I väntan på det bör vi ge oss till tåls. Under tiden är utländska
              företagare fortsatt skyldiga att redovisa moms på sin försäljning.
            </seg>
          </u>
          <note n="3c5f36e0">
            Herr talman! Jag yrkar bifall till förslaget i skatteutskottets
            betänkande nr 14.
          </note>
          <note type="speaker" n="233fe335">
            Anf. 155 TERES LINDBERG (S) replik:
          </note>
          <u who="Q4962466" xml:id="i-0ba90ee220a26837-1" n="da697d49">
            <seg n="647f7213">
              Herr talman! Man blir lite beklämd när Maria Abrahamsson anklagar
              oss för att ha grälsjuka. Hon har själv inte så mycket att anföra,
              eftersom hon tar replik i sitt anförande. Det vore kanske bättre
              om man talade om vilken politik man står för och vilken politik
              man för.
            </seg>
            <seg n="90ec1aee">
              Jag begärde replik för att Maria Abrahamsson nämnde att det inte
              har kommit in några motioner med anledning av det här förslaget.
              Vi motionerade faktiskt, men på grund av byråkratiska regler tilläts
              vi inte lämna någon motion. Därför har vi ett särskilt yttrande.
            </seg>
            <seg n="dc52646a">
              Frågeställningen kvarstår. Det har gått sju månader sedan vi
              behandlade ärendet sist. Skatteverket var då väldigt tydligt i
              sitt remissvar kring att vi behöver ha ett liknande regelverk
              även för utländska företag. Och riksdagens majoritet fattade ett
              beslut och uppdrog åt regeringen att återkomma.
            </seg>
            <seg n="a51bd984">
              Varför levereras inte det uppdraget? Det gäller inte bara i den
              här frågan. Det handlar om ekonomisk brottslighet, där regeringen
              på punkt efter punkt inte levererar. Beskedet är inte alls att
              det utreds. Det är snarare tvärtom. Det finns ministrar i regeringen
              som säger: Nej, det blir ingenting. Vi vill inte komma åt de här
              problemen.
            </seg>
            <seg n="27276acc">
              Det är därför vi lyfter upp det. Det handlar om människor som
              far illa. Det handlar om människor som med livet som insats på
              jobbet hamnar i kläm. De här frågorna vill vi komma till rätta
              med. Det handlar inte om någon grälsjuka. Det handlar om att människor
              dör på sin arbetsplats. Det handlar om att företag inte betalar
              in den skatt som de ska betala in. Det handlar om ekonomisk brottslighet
              och många gånger väldigt grov sådan.
            </seg>
          </u>
          <note type="speaker" n="f5b14d8b">
            Anf. 156 MARIA ABRAHAMSSON (M) replik:
          </note>
          <u who="Q4933653" xml:id="i-3956469c1a4c13f2-1" n="ac7e4c27">
            <seg n="8821930b">
              Herr talman! Av ren hänsyn till att jag inte ville genera Socialdemokraterna
              nämnde jag inte i mitt anförande att ni inte fick väcka er motion.
              Det var av ren hänsyn.
            </seg>
            <seg n="e6157fbd">
              Det handlar inte bara om en formalitet i största allmänhet. Motioner
              väcker man med anledning av att det är någonting i regeringens
              förslag som man reagerar på. Det ni skrev i er motion fanns det
              över huvud taget inte något förslag om i propositionen. Då får
              man hålla till godo med ett särskilt yttrande. Så var det sagt.
            </seg>
            <seg n="f00c0071">
              Vi pratar om en proposition med förslag om att fastställa hur
              många basbelopp försäljningen ska uppgå till för krav på kassaregister
              eller inte. Därför känns det lite svårt för mig att helt plötsligt
              hoppa över till att det ska handla om människor som dör på jobbet.
            </seg>
            <seg n="28141b64">
              Vad talar Teres Lindberg om egentligen? Detta handlar om ett
              förtydligande i lagen om när kassaregisterkravet ska utlösas.
              Det handlar framför allt om torg- och marknadshandel. Skatteverket
              självt talade om ett hundratal utländska företagare som jobbar
              med torg- och marknadshandel i Sverige, men man var lite osäker
              på siffran. Det är bland annat den omständigheten och några andra
              frågetecken som behöver rätas ut innan vi kan ha lagstiftningen
              på plats.
            </seg>
            <seg n="2ead2fc5">
              Sju månaders väntetid i lagstiftningssammanhang är inte särskilt
              lång tid, Teres Lindberg – inte i ett seriöst lagstiftningsarbete.
              Den grälsjuka jag nämnde fick jag bekräftad här när jag hörde
              tonläget och vilda västern-argumentationen om allt från svartjobb
              till dödsfall på jobbet. Jag förstår att ni inte fick väcka er
              motion.
            </seg>
          </u>
          <note type="speaker" n="81d9cf2c">
            Anf. 157 TERES LINDBERG (S) replik:
          </note>
          <u who="Q4962466" xml:id="i-0ba90ee220a26837-2" n="da697d49">
            <seg n="bce34e9c">
              Herr talman! Man blir faktiskt lite beklämd. Här pratar Maria
              Abrahamsson om konsekvenser av ekonomisk brottslighet. Det är
              något som – tyvärr – Sveriges regering inte vill göra något åt
              på punkt efter punkt. I det här fallet handlar det om torghandeln,
              där man inte vill komma till rätta med ekonomisk brottslighet.
              I de andra fallen handlar det om personalliggare, enkel månadsrapportering
              och oannonserade skattekontroller.
            </seg>
            <seg n="f27733b9">
              Det finns beredda förslag som den här regeringen inte är villig
              att lägga fram. Man vill inte lägga fram förslagen, trots att
              riksdagen har uppdragit åt regeringen att göra det. Det finns
              en majoritet för detta i Sveriges riksdag. Det är beklämmande
              att du hånar konsekvensen av ekonomisk brottslighet.
            </seg>
          </u>
          <note type="speaker" n="76d60efa">
            Anf. 158 MARIA ABRAHAMSSON (M) replik:
          </note>
          <u who="Q4933653" xml:id="i-3956469c1a4c13f2-2" n="ac7e4c27">
            <seg n="dd445e1e">
              Herr talman! Jag tycker att skatteutskottets ordförande var noga
              när han redogjorde för vad som har hänt på det svarta fältet i
              svensk ekonomi och för Skatteverkets svar på hur det kommer sig
              att det har blivit en attitydförändring till svartarbete, att
              det har blivit så mycket bättre. Statskassan får in mycket mer
              pengar tack vare regeringens reformer.
            </seg>
            <seg n="1af9897a">
              Det är inte någon som på allvar tror – som Teres Lindberg gör
              – att regeringen inte gillar att få in vita pengar i stället för
              att det ska vara en svart flödande marknad. Det är tydligt på
              många områden.
            </seg>
            <seg n="62b4e170">
              Det är väl det som gör att tonläget trissas upp. Nu talar vi
              trots allt om ett förtydligande i lagstiftningen som ska göra
              det enklare för människor att bedriva företagsamhet. Kassaregisterkravet
              ska slå till, men inte i alla lägen som det gjorde tidigare. Det
              ska bli tydligare. Det är också säkerhet.
            </seg>
            <seg n="4bb4e549">
              Låt oss hålla oss till ämnet i stället för att snacka om att
              regeringen på punkt efter punkt avstår från att göra vad den borde.
              Vi vet att regeringen gör vad den borde, och det vet ni också.
              Det är därför aggressiviteten är så stark. Det är lite svårt att
              föra en intellektuell diskussion på den här nivån.
            </seg>
          </u>
          <note n="008c56cf">
            Överläggningen var härmed avslutad.
          </note>
          <note n="78d44ae3">
            21 § Förändringar av trängselskatten i Helsingfors med anledning
            av trafikleden Norra länken och den nya stadsdelen Hagastaden
          </note>
          <note type="speaker" n="37e47978">
            Anf. 159 MATS PERTOFT (MP):
          </note>
          <u who="Q6043976" xml:id="i-8fbadfb6ed1778ba-1" n="c28a80b9">
            <seg n="79466232">
              Herr talman! Jag vill passa på att yrka bifall till Miljöpartiets
              reservation i frågan.
            </seg>
            <seg n="efc5e8a3">
              Trängselskatter har diskuterats i Sverige sedan ungefär 1994.
              Det är en ganska gammal fråga. Ibland undrar man om inte minnet
              är svagt hos vissa partier när man i frågan om skatter – där ett
              antal partier har tvärvänt i åsiktsfrågan – har börjat diskutera
              vem som ska fatta besluten. Det är vad Miljöpartiets reservation
              i frågan handlar om. Vi menar att trängselskatter ska vara en
              fråga för lokala beslut.
            </seg>
            <seg n="31c529a9">
              På senare tid har det kommit en bredare acceptans av möjligheten
              till lokala beslut. Grundlagsutredningen uppmanade regeringen
              att utreda frågan, och riksdagen och regeringen har gått vidare
              med frågan. Vi vet nu att det är möjligt för riksdagen att delegera
              beslut om införande av trängselskatter till lokala nivåer, det
              vill säga kommuner och landsting.
            </seg>
            <seg n="d5e9d8a7">
              Det är bra. Jag minns att 2006 krävde Moderaterna i Helsingforss
              län i ett högt tonläge att det skulle vara möjligt att fatta lokala
              beslut. Man ordnade till och med lokala folkomröstningar i de
              kommuner som i vilket fall som helst inte hade kunnat fatta beslut
              om trängselskatten. Det var folkomröstningar som ingen, förutom
              Moderaterna, riktigt förstod vad de var till för.
            </seg>
            <seg n="884092e7">
              Man drev frågan om folkomröstning i Helsingforss stad. Det sade
              vi från Miljöpartiet också ja till. Det blev en folkomröstning
              där medborgarna efter en provperiod till och med gav ett rungande
              ja till trängselskatterna. Sedan dess har trängselskatterna varit
              en succé och har nu även införts i Göteborg. Det har även där
              skett på lokal begäran av politikerna, och nu kommer det också
              att bli en folkomröstning där.
            </seg>
            <seg n="c2db6c52">
              Frågan är fortfarande: Vem ska besluta om detta? Ska regeringen
              räkna in dessa pengar som statliga pengar i finansieringen, som
              vi nu ser i Helsingforssregionen i paket efter paket? Ska regeringen
              kunna säga att de bidrar med pengar? Eller ska vi låta människor
              ha en demokratisk insyn? Ska vi låta medborgarna med hjälp av
              demokratisk beslutanderätt i regioner, kommuner och landsting
              bidra med pengar som medborgarna beslutar om? Det är där frågan
              hamnar till slut. Ska regeringen låtsas som att pengarna är deras?
              Eller ska det vara regionala eller kommunala bidrag till projektet?
            </seg>
            <seg n="6e0ecc59">
              Märk väl att jag inte ifrågasätter projektet, inte denna gång
              i alla fall, utan jag ifrågasätter själva principen om var beslutanderätten
              ska ligga. Det handlar inte bara om moderater som har svängt.
              Jag noterar att Folkpartiet uttalade sig på DN Debatt så sent
              som hösten 2012 om att beslutandemakten skulle ligga regionalt
              och lokalt. Moderaternas kommentar verkar lite förvirrad. Man
              diskuterar både det ena och det andra inom Moderaterna. Jag känner
              inte till vad man diskuterar internt hos Moderaterna, men det
              är intressant att man diskuterar möjligheten att fatta beslut
              lokalt.
            </seg>
            <seg n="428e1db8">
              Då är det märkligt att denna diskussion verkar ha begravts i
              Regeringskansliets alliansinterna diskussioner. Man lägger fram
              dessa förslag – och antagligen kommer ytterligare förslag att
              läggas fram – om statlig finansiering via trängselavgifter innan
              valet.
            </seg>
            <seg n="13fd17ba">
              Jag menar att det borde vara en demokratisk hederlighet att man
              låter människor i Helsingforssregionen, i Göteborgsregionen etcetera
              bestämma lokalt över sina pengar och låta människorna, när det
              gäller lokala trängselavgifter, bestämma om dessa pengar ska gå
              in i olika projektfinansieringar. Jag tycker att man ska hålla
              fast vid det som man har sagt från början då man tyckte att det
              var så viktigt att besluten skulle fattas lokalt och att pengarna
              skulle följa med besluten, och inte som nu att man stenhårt håller
              fast vid att det är regeringen och riksdagen som ska äga pengarna.
            </seg>
            <seg n="40e240f1">
              Herr talman! Jag yrkar bifall till Miljöpartiets reservation
              om att vi ska se till att överföra beslutandemakten över folkomröstningar
              och även över medel till lokal nivå.
            </seg>
          </u>
          <note type="speaker" n="5458a925">
            Anf. 160 JACOB JOHNSON (V):
          </note>
          <u who="Q5888881" xml:id="i-d8ebee7425937500-7" n="2055af9c">
            <seg n="ee8150f9">
              Herr talman! Nyligen presenterades en överenskommelse om infrastruktursatsningar
              i Helsingfors som ett resultat av den så kallade Helsingforssförhandlingen
              med bostadsbyggande och tunnelbaneutbyggnad med mera. Enligt överenskommelsen
              ska satsningarna finansieras genom en tidigareläggning av trängselskatten
              på Essingeleden till 2016 och en höjning av nuvarande trängselskattenivåer.
            </seg>
            <seg n="b99b55ec">
              Jag anser, precis som Socialdemokraterna i deras särskilda yttrande
              till betänkandet, att det är olyckligt att riksdagen får ta ställning
              till förändringar av trängselskatten i Helsingfors i olika etapper,
              vilket nu sker. Det borde ske samlat.
            </seg>
            <seg n="8a464620">
              Herr talman! Klimatförändringarna är vår tids viktigaste framtidsfråga.
              För att vi ska kunna minska utsläppen av växthusgaser måste bilismen
              minska och andelen resande med kollektivtrafik öka. I Helsingfors
              resulterar en sådan omställning även i ökat kapacitetsutrymme
              i trafiken och bättre luftkvalitet.
            </seg>
            <seg n="874aeba3">
              För att vi ska klara klimatmålen har både Trafikverket och Naturvårdsverket
              bedömt att personbilstrafiken måste minska med 20 procent till
              2030 i Sverige som helhet, och rimligen än mer i storstäderna
              som har goda förutsättningar för kollektivtrafik.
            </seg>
            <seg n="5ce27283">
              Trängselskatter och avgifter är nödvändiga styrmedel för en sådan
              utveckling och bör tillämpas i ökad utsträckning. Förslaget i
              betänkandet att undanta Norra länken och Roslagsvägen från tillämpningsområdet
              för trängselskatten anser Vänsterpartiet bör avvisas, vilket också
              Naturvårdsverket framför i sitt yttrande till förslaget. Naturvårdsverket
              finner ju bland annat att förslagets klimat- och miljöeffekter
              är mycket summariska och ofullständiga, vilket riskerar att bidra
              till en lösning som på sikt ger mer trafik och större utsläpp.
            </seg>
            <seg n="d4d0b541">
              Det anförs i betänkandet att undantagen är nödvändiga för att
              det inte ska uppstå trafikproblem vid E4:an och Bergshamravägen.
              Men Naturvårdsverket anför att analysen av konsekvenserna av förslaget
              är bristfällig och att man inte kan se helheten när trängselskatt
              ska införas även på Essingeleden. Bilismen måste, som sagt, minska
              av klimat- och miljöskäl, och resandet med kollektivtrafik, cykel
              och gångtrafik måste öka.
            </seg>
            <seg n="f18e7bc2">
              Det är trots allt glädjande att i detta sammanhang kunna konstatera
              att bilåkandet enligt officiell statistik faktiskt har minskat
              i Sverige de senaste åren. Trenden är särskilt tydlig för Helsingforssregionen.
              Även siffrorna för nyregistrerade bilar pekar åt samma håll. Sverige
              följer här en trend som gäller storstadsområdena i hela västvärlden.
            </seg>
            <seg n="5e1cabff">
              Därför är det också avgörande att pengarna från till exempel
              trängselavgifterna i första hand går till förbättrad kollektivtrafik.
            </seg>
            <seg n="d094eacb">
              Tyvärr är erfarenheterna av användningen av trängselavgifterna
              i Helsingfors hittills inte goda. Enligt riksdagens utredningstjänst
              har den moderatledda regeringen tagit alla pengar från trängselavgifterna
              till Förbifart Helsingfors och andra vägprojekt. Ja, inte en enda
              krona av de nära 2 miljarderna som har kommit in 2008–2013 har
              gått till kollektivtrafik.
            </seg>
            <seg n="75c55b2c">
              Vänsterpartiet driver på för ökade satsningar på kollektivtrafiken
              i Helsingforssregionen. Vi vill se nya tunnelbanelinjer och så
              vidare. Men det kräver också att intäkterna från trängselavgifterna
              används till detta. Med detta yrkar jag bifall till vår reservation
              1.
            </seg>
            <seg n="a3aedbe5">
              Jag står även bakom den principiella reservation som Vänsterpartiet
              och Miljöpartiet har tillsammans vad gäller synen på vart intäkterna
              från trängselskatten borde gå och på vilken nivå de ska tas ut.
            </seg>
            <seg n="142e0500">
              Vi anser att kommunerna själva ska få avgöra om de vill införa
              trängselskatt och hur intäkterna ska användas. Det är bättre,
              som vi ser det, att sådana beslut inte fattas av riksdagen utan
              på den nivå som direkt berörs av trafiksituationen i området.
              Därför saknar vi i betänkandet ett förslag om att delegera beslut
              om trängselskatt till lokal eller regional nivå.
            </seg>
            <seg n="76765ac6">
              Vi menar precis som framgår av Grundlagsutredningens betänkande,
              En reformerad grundlag , att det är möjligt för kommuner att meddela
              föreskrifter om sådan skatt för att reglera trafikförhållandena
              i kommunen.
            </seg>
            <seg n="a678cd37">
              Inte heller 2011 års Vägtullsutredning har funnit några grundlagsbaserade
              hinder för detta.
            </seg>
          </u>
          <note type="speaker" n="9def080c">
            Anf. 161 TERES LINDBERG (S):
          </note>
          <u who="Q4962466" xml:id="i-0ba90ee220a26837-3" n="da697d49">
            <seg n="3e45666f">
              Herr talman! Vi har ingenting att invända i sak i detta ärende.
              Det handlar egentligen enbart om infrastrukturella förändringar.
              Det är Norra länken och Hagastaden som byggs.
            </seg>
            <seg n="f6bcba2b">
              Men jag tänkte ändå, apropå vår tidigare debatt här, ta mig friheten
              att rent intellektuellt lyfta fram frågan om hur konsekvent man
              är och när det är tillåtet att motionera och inte.
            </seg>
            <seg n="aa652502">
              Detta ärende handlar om rent infrastrukturella frågor och förändringar.
              Det handlar inte om trängselskattens vara eller inte vara. Vi
              valde här att vara konsekventa och inte motionera i detta ärende
              eftersom vi inte tilläts att göra det i det föregående. Men intellektuellt
              är det en ganska bra frågeställning om när de byråkratiska reglerna
              ska gälla eller inte.
            </seg>
            <seg n="ba4d4744">
              Om det vore så att Socialdemokraterna bara vore grälsjuka kanske
              vi skulle vara så småaktiga och gå till konstitutionsutskottet
              och fråga när vi tillåts motionera och när regeringen ska tillåtas
              att förvägra oss att komma med förslag med anledning av propositioner.
              Men det vore, som sagt, småaktigt. Men det är väl värt en intellektuell
              diskussion.
            </seg>
            <seg n="e58bf090">
              Vi har ett särskilt yttrande i detta ärende, och det hänger ihop
              med att vi faktiskt är lite oroliga över de förändringar som kommer
              att komma i samband med den Helsingforssförhandling som pågår
              just nu och de förslag som är ute på remiss. Regeringen börjar
              väl jobba med de förslag och synpunkter som kommer in.
            </seg>
            <seg n="0570e2fa">
              Vårt perspektiv är att det måste vara enkelt för dem som använder
              vägarna i Helsingfors och att det inte får komma för mycket förändringar
              och inte för ofta. Det måste vara en tydlighet i detta. Vi hoppas
              att regeringen ändå kan snabba på detta, så att när det väl blir
              förändringar kommer de att ske samordnat så att det inte blir
              nya bud gång på gång. Det vore faktiskt olyckligt.
            </seg>
            <seg n="352af354">
              I samband med Helsingforssförhandlingen tycker vi att det vore
              mycket lämpligt att man också löste frågan om utlandsregistrerade
              fordon. Men den frågan hör inte hemma här, utan den hör hemma
              någon annanstans.
            </seg>
            <seg n="df9e3700">
              Vi vill vara tydliga med att vi är helt övertygade om att inflytandet
              över trängselskattens intäkter ska ligga regionalt eftersom det
              är där man är bäst lämpad att fatta dessa beslut. Det är där man
              vet var insatser behövs, och det är där man kan göra de bästa
              prioriteringarna.
            </seg>
            <seg n="bea3a139">
              Men, som sagt, vi har inget annat förslag än regeringens i detta
              fall.
            </seg>
          </u>
          <note type="speaker" n="20698963">
            Anf. 162 ANETTE ÅKESSON (M):
          </note>
          <u who="Q4991052" xml:id="i-9eafd7d62af32b81-0" n="7b2096e1">
            <seg n="bb327e3f">
              Herr talman! Skatteutskottets betänkande 15 handlar om en anpassning
              av lagen om trängselskatt med anledning av att Norra länken beräknas
              färdigställas hösten 2015. Förslaget innebär att trängselskattens
              tillämpningsområde förändras. Norra länken och Roslagsvägen norr
              om Frescati exkluderas från tillämpningsområdet, vilket får till
              följd att den så kallade Lidingöregeln slopas.
            </seg>
            <seg n="1ac8b245">
              Trafikverket och Helsingforss kommun har analyserat olika scenarier
              för alternativa tillämpningsområden och landat i att det alternativ
              som föreslås är det bästa. Förslaget innebär en del positiva och
              en del negativa effekter men har bedömts vara det förslag som
              utnyttjar trafiksystemet mest effektivt och ger bäst förutsättningar
              för en framtida utveckling av systemet för trängselskatt.
            </seg>
            <seg n="d1a05b5d">
              Förslaget beräknas visserligen minska intäkterna från trängselskatten
              samtidigt som det medför en investering. De årliga kapitalkostnaderna
              ryms inom ramen för vissa infrastrukturprojekt. Lagändringen är
              tänkt att träda i kraft den dag regeringen bestämmer.
            </seg>
            <seg n="41888bba">
              I betänkandet flaggas det även för kommande ändringar av trängselskattens
              tillämpningsområde i samband med byggnation av den nya stadsdelen
              Hagastaden. Det är ett bra och pragmatiskt förslag som anpassar
              sig efter ändrade förhållanden.
            </seg>
            <seg n="f078ae06">
              Att även utländska fordon ska betala trängselskatt är vi nog
              alla helt överens om. Frågan är angelägen både ur rättviseperspektiv
              för privatpersoner men framför allt för näringslivet.
            </seg>
            <seg n="aa457992">
              Transportbranschen ska konkurrera på lika villkor, vilket tyvärr
              inte sker i dagsläget. Svenska åkare har högre kostnader än sina
              utländska konkurrenter vilket drabbar även svenska konsumenter.
              Frågan bereds av Regeringskansliet utifrån utredningens förslag
              att utländska fordon ska omfattas av trängselskatten.
            </seg>
            <seg n="7c87d7eb">
              Den kommunala självstyrelsen är inskriven i grundlagen. Det finns
              flera fördelar med den kommunala självstyrelsen. Medborgarna har
              nära till besluten och kan lättare påverka. Kommunpolitikerna
              är ansvariga och får göra avvägningar och prioritera utifrån lokala
              förhållanden.
            </seg>
            <seg n="b485487b">
              Däremot är frågan om införandet av just en trängselskatt verkligen
              ligger inom den kommunala kompetensen. Trängseln är inte bara
              ett lokalt problem utan även regionalt och till och med nationellt.
              Den kan inte lösas av en kommun i taget. Den kräver ett övergripande
              perspektiv, och transportinfrastrukturen är huvudsakligen en statlig
              angelägenhet.
            </seg>
            <seg n="4eaed581">
              Frågorna om vem – kommun, landsting, regioner eller stat – som
              ska besluta om införande av trängselskatt respektive förfogandet
              över skatteintäkterna bereds också utifrån Vägtullsutredningens
              förslag. Det är en bredare fråga än bara gällande trängselskatt
              i Helsingfors och Göteborg.
            </seg>
            <seg n="f0b55c1b">
              Flera väginvesteringar i olika delar av landet i den gällande
              nationella planen kommer helt eller delvis att finansieras genom
              att avgifter tas ut av dem som trafikerar vägarna. Det tillkommer
              säkert flera sådana investeringar i framtiden inte minst eftersom
              Alliansen storsatsar på infrastrukturen med 522 miljarder för
              drift, underhåll och investeringar under åren 2014–2025.
            </seg>
            <seg n="fb48fe7b">
              Vad gäller intäkterna från trängselskatten föreslår utredningen
              att de ska fortsätta att tillfalla staten. Mycket talar för detta.
              Staten är genom Trafikverket i huvudsak väghållare och ansvarar
              för kostnaderna för anläggande och drift av allmänna vägar. Den
              största delen av de planerade infrastruktursatsningar som ska
              finansieras med trängselskatten är statlig. Därmed är det inte
              helt ologiskt att intäkterna tillfaller staten.
            </seg>
            <seg n="4c0965b2">
              Vägtullsutredningen kommer till slutsatsen att fler argument
              talar mot att utnyttja möjligheten att delegera föreskriftsrätten
              även om det finns skäl som talar för och det inte finns konstitutionella
              hinder. Man anser dock att initiativet till att införa trängselskatten
              ska komma från respektive kommun.
            </seg>
            <seg n="efe11682">
              Eftersom utredningen enligt direktivet skulle lämna förslag till
              hur en delegation kan utformas anser man att om delegation ändå
              ska ges ska den ges till en enskild kommun med krav på samråd
              med närliggande kommuner, Trafikverket, Transportstyrelsen och
              Skatteverket och omfatta föreskriftsrätten om trängselskattens
              belopp, vid vilka tider skatten ska tas ut, betalstationernas
              placering inom ett visst angivet geografiskt område samt eventuella
              flerpassageregler.
            </seg>
            <seg n="9ebf6582">
              Frågorna övervägs och bereds av Regeringskansliet. Vi får debattera
              detta vid ett senare tillfälle.
            </seg>
            <seg n="e59f51b6">
              Jag avslutar i positiv anda. Helsingforssförhandlingens förslag
              har varit ute på remiss och bereds även det. Men man har redan
              kunnat presentera en överenskommelse som innebär en historisk
              utbyggnad av tunnelbanan med 19 kilometer ny tunnelbana. Det är
              den största sedan 70-talet. Fyra nya tunnelbanesträckningar möjliggör
              byggnation av 78 000 nya lägenheter till år 2030.
            </seg>
            <seg n="21e6f415">
              En höjd och breddad trängselskatt finansierar nästan till hälften
              utbyggnaden av tunnelbanan. I kombination med Förbifart Helsingfors
              kommer det centrala vägnätet av avlastas och därmed trängseln
              att minska. En minskad flaskhals i Helsingfors är till gagn för
              hela regionen och har positiva effekter även för resten av landet.
            </seg>
            <seg n="7e1c51af">
              Kommunerna, landstinget och staten visar att man tillsammans
              tar sitt ansvar och ser till helheten som förbättrar både människors
              vardag och förutsättningarna för ett framgångsrikt näringsliv.
              Det bådar gott även för oss som hoppas på konstruktiva lösningar
              i andra delar av landet inte minst för att stärka nationen Sveriges
              konkurrenskraft. Jag yrkar bifall till utskottets förslag i skatteutskottets
              betänkande nr 15.
            </seg>
          </u>
          <note type="speaker" n="1730783a">
            Anf. 163 MATS PERTOFT (MP) replik:
          </note>
          <u who="Q6043976" xml:id="i-8fbadfb6ed1778ba-2" n="c28a80b9">
            <seg n="722469fd">
              Herr talman! Tack för anförandet, Anette Åkesson! Jag undrar
              bara: Vad tycker egentligen Moderaterna om detta?
            </seg>
            <seg n="d656cb54">
              Jag har i varje fall ett väldigt levande minne från kampanjerna
              2006 där i princip alla kommuner i Helsingfors län hade moderata
              avdelningar antingen i majoritet eller i opposition som absolut
              krävde att det skulle vara en kommunal fråga som skulle avgöras
              i just deras kommuner.
            </seg>
            <seg n="aec0e9f8">
              Det är också intressant att fundera över något annat som sades.
              Jag noterar slutklämmen där det talades om konstruktiva lösningar
              för resten av landet.
            </seg>
            <seg n="f5ab4065">
              Det blir inte precis en attraktiv lösning för resten av landet
              om man upplever att regeringen räknar in trängselskatterna som
              regeringens pengar. Det innebär att man förutom detta satsar ganska
              lite ur statens budget på infrastruktur och sedan låter landsting
              och kommuner betala desto mer.
            </seg>
            <seg n="7dd7af9d">
              Det blir inte heller en attraktiv lösning om man tittar på det
              ur ett Helsingforssperspektiv. Man ser att regeringen egentligen
              inte stöttar dessa infrastruktursatsningar särskilt mycket. Det
              är min poäng.
            </seg>
            <seg n="c331825f">
              Vad står Moderaterna när det gäller lokalt beslutade trängelskatter?
              År 2006 ville ni absolut att allting skulle bestämmas lokalt och
              att pengarna också skulle användas lokalt. Nu verkar det som att
              ni väntar och inte kan bestämma er inom Alliansen.
            </seg>
          </u>
          <note type="speaker" n="e2c55564">
            Anf. 164 ANETTE ÅKESSON (M) replik:
          </note>
          <u who="Q4991052" xml:id="i-9eafd7d62af32b81-1" n="7b2096e1">
            <seg n="8b9b26de">
              Herr talman! Det är inte en så lätt fråga, Mats Pertoft. Därför
              är det viktigt och angeläget att den bereds i lugn och ro, och
              Regeringskansliet återkommer.
            </seg>
            <seg n="c2ee1af9">
              Miljöpartiet är en del av det tänkta regeringsunderlaget. Det
              skulle göra livet tuffare för de flesta på landbygden men även
              i städerna om Miljöpartiet fick mer inflytande än vad det har
              i dag.
            </seg>
            <seg n="38503350">
              Miljöpartiet vill i princip beskatta allt som rör sig. Man vill
              höja bensinskatten, införa lastbilsskatt och införa flygskatt.
              I Helsingfors går Miljöpartiet dessutom skarpt ut med att man
              vill stoppa Förbifart Helsingfors.
            </seg>
            <seg n="784d6b08">
              Det är en nödvändig satsning som underlättar för dem som passerar
              Helsingfors och även minskar trängseln i staden för dem som behöver
              köra här.
            </seg>
            <seg n="52704760">
              Miljöpartiet vill över huvud taget stoppa vägbyggnation även
              i andra delar av landet och ser bilen generellt som en miljöbov.
            </seg>
            <seg n="e88a7e22">
              Jag vill gärna nämna det besök vi hade sist hos Kungl. Ingenjörsvetenskapsakademien.
              Där fick vi information om den bil som vann studenternas tävling
              i att ta sig längst med minst drivmedel. Den kom 120 mil på en
              liter bensin.
            </seg>
            <seg n="b9226534">
              Med de resultaten kan man omöjligen se bilen som en miljöbov.
              Många människor behöver bilen som transportmedel. Med teknisk
              utveckling kommer bilen i allt mindre grad att utgöra en miljöfara.
            </seg>
            <seg n="4723af27">
              Därför måste vi långsiktigt planera för även vägar och biltrafik.
              Det ska självklart ske i kombination med olika järnvägssatsningar.
              Enligt Moderaterna handlar det inte om antingen eller.
            </seg>
            <seg n="2c0e97b3">
              Vi tycker att alla trafikslag har en framtid i hela Sverige och
              kommer att verka för en utbyggnad av spår, vägar och även cykelbanor.
            </seg>
          </u>
          <note type="speaker" n="50c6508b">
            Anf. 165 MATS PERTOFT (MP) replik:
          </note>
          <u who="Q6043976" xml:id="i-8fbadfb6ed1778ba-3" n="c28a80b9">
            <seg n="561ee7a5">
              Herr talman! Det är intressant. Jag undrar om Anette Åkesson
              lider av hörselsvårigheter. Hon talar om allt möjligt men svarar
              inte på min fråga. Vi kan säkert diskutera Miljöpartiets miljöpolitik,
              gärna det. Men jag skulle först och främst vilja ha svar på min
              fråga.
            </seg>
            <seg n="546d3008">
              Vad anser Moderaterna om vem som ska besluta om trängselskatten?
              Var ska pengarna landa? Är det någonting som regeringen ska hiva
              in och därmed på samma gång minska sina satsningar lokalt ute
              i landet eller i Helsingfors, eller är det regionala och lokala
              pengar?
            </seg>
            <seg n="556057cb">
              Vi vet nu tack vare utredningen att man kan delegera frågan.
              Det behöver vi inte diskutera längre. Frågan är om man vill.
            </seg>
            <seg n="44faf14c">
              Jag minns fortfarande väldigt väl hur Moderaterna stod på alla
              möjliga barrikader de kunde hitta för att kräva att det skulle
              vara en lokal fråga så sent som 2006. Sedan kan vi diskutera Miljöpartiets
              övriga politik en annan gång.
            </seg>
          </u>
          <note type="speaker" n="c38c7db1">
            Anf. 166 ANETTE ÅKESSON (M) replik:
          </note>
          <u who="Q4991052" xml:id="i-3d041eae844ee9a2-0" n="7b2096e1" next="i-ccf6f0b20ac3c755-0">
            <seg n="fc8a3b72">
              Herr talman! Jag känner att jag får repetera mig. Jag som moderat
              – och jag utgår från att mitt parti tycker samma sak – anser att
              det är oerhört viktigt att frågan utreds ordentligt.
            </seg>
            <seg n="309d84a8">
              Det finns som sagt för- och nackdelar med de olika nivåerna.
              Man måste också fundera på var det är mest lämpligt med den kommunala
              kompetensen i frågor som rör en övergripande nivå där det är viktigt
              att se helheter.
            </seg>
            <seg n="0d946ce6">
              Samtidigt är det kommunala självstyrelsen oerhört viktigt. Om
              det ska beröra enskilda kommuner eller regional nivå är en fråga.
            </seg>
            <seg n="4c01197c">
              Region Skåne visar att man har gott samarbete med staten och
              att man genom goda kontakter med kommunerna kan fördela pengarna
              på ett bra sätt. Det finns alltså goda exempel, och det finns
              mindre goda exempel. Därför är det oerhört angeläget med en gedigen
              utredning, som den som Regeringskansliet håller på med. De bereder
              frågan, och vi får tillbaka den och kan debattera den då den kommer.
            </seg>
          </u>
          <note n="21f40209">
            Anf. 167 GUNNAR ANDRÉN (FP):
          </note>
          <u who="Q4991052" xml:id="i-ccf6f0b20ac3c755-0" n="7b2096e1" prev="i-3d041eae844ee9a2-0">
            <seg n="9f5e5f60">
              Herr talman! Som född i Eksjö välkomnar jag mycket varmt detta
              lagförslag. Det är ett mycket viktigt miljöförslag för hela Helsingfors
              och hela Sverige – ett alldeles utmärkt förslag.
            </seg>
            <seg n="b40a6ab6">
              Sedan 2006 har det tillkommit många miljöprojekt i Helsingfors.
              Det hindrar inte att den tidigare regeringen hade samma ambitioner.
              Södra länken och Norra länken är resultat av att man insåg att
              man måste göra någonting åt det stora Helsingforss växande trafik
              – särskilt privatbilismen. Men det som har skett efter 2006 är
              någonting annat; man har också fått ordning på finansieringen.
              Det har fattats beslut om Citybanan, som är färdig om några år.
              Vi har också fått beslut om Nackagrenen och Barkarbygrenen av
              tunnelbanan.
            </seg>
            <seg n="fa6d859a">
              Detta är stora infrastrukturprojekt med många verkningar framöver.
              Den senaste gången det invigdes en meter tunnelbana i Helsingfors
              var 1995. Det är ganska intressant att detta kommer nu, och det
              är en effekt av att man äntligen har fått någon ordning på hur
              man ska finansiera detta.
            </seg>
            <seg n="7f977dc4">
              Det har förekommit en lång rad förslag. I början av 1990-talet
              fanns ett genomarbetat förslag, den så kallade Dennisöverenskommelsen.
              Tyvärr var det till slut bara Folkpartiet som stod bakom denna.
              Alla andra partier hoppade så småningom av, och det blev – förlåt,
              herr talman – pannkaka av hela Dennisöverenskommelsen. Det blev
              15 eller nästan 20 års försening av många av projekten.
            </seg>
            <seg n="7865cc33">
              När jag hör Mats Pertoft tala om detta kommer jag att tänka på
              att ingen någonsin kan ha så rätt som en miljöpartist. Ingen kan
              ha högre ambitioner. Om vi skulle föreslå 10 procent kan man vara
              absolut säker på att Miljöpartiet föreslår 20 procent. Om vi skulle
              föreslå 20 procent föreslår Miljöpartiet 40 procent, och så vidare.
              Men Mats Pertoft glömmer en sak. Hans parti – jag håller inte
              Mats Pertoft personligen ansvarig för detta – satt tillsammans
              med Socialdemokraterna och Vänsterpartiet och gjorde upp i 16
              budgetförhandlingar utan att lyckas anslå en enda krona till en
              tunnelbaneutbyggnad i Helsingfors. Ändå talade ni i andra sammanhang
              om hur duktiga ni har varit. Nu angriper han detta förslag och
              hur vi finansierar det.
            </seg>
            <seg n="74990776">
              Man kan ha olika synpunkter. Jag bestrider inte att man kan finansiera
              detta på olika sätt. Men man kan inte komma ifrån att det nu finns
              ett resolut och finansierat förslag för hur vi ska gå till väga
              med detta. Detta kan du hålla ytterligare ett anförande om, Mats
              Pertoft. Men under ditt partis tid kom det inte en enda krona
              till en enda meter tunnelbana i Helsingfors. Detta är effekten
              av att man nu har fått ordning och reda på finansieringen.
            </seg>
            <seg n="c352228b">
              Så kommer den andra fråga som lyfts av Miljöpartiet och Vänsterpartiet
              i reservation 2, nämligen vem som ska besluta om vad trängselskattepengarna
              ska gå till. Det är alldeles riktigt att det öppnas möjligheter
              i Grundlagsberedningens förslag för att ändra så att kommuner
              kan besluta. Men då kommer frågan: Vilka kommuner ska besluta
              om detta?
            </seg>
            <seg n="d6268c6f">
              Herr talman! Jag belastas något av sakkunskap i frågan från ganska
              många debatter om detta, nämligen att varje finansminister som
              har lagt fram förslag om trängselskatternas användning vill behålla
              pengarna. Det gäller finansminister Bosse Ringholm, det gäller
              finansminister Pär Nuder och det gäller finansminister Anders
              Borg. De vill se till att ha kvar pengarna. Jag betvivlar att
              nästa finansminister – vem och från vilket parti det än blir –
              kommer att avstå från möjligheterna att ta hand om pengarna för
              att använda dem till olika saker, till exempel för finansiering
              av Helsingforss tunnelbana.
            </seg>
            <seg n="3a53e122">
              Då ställer man sig en fråga. Vänsterpartiet och Miljöpartiet
              skriver i reservation nr 2: Därför saknar vi i denna proposition
              förslaget om att delegera beslut om trängselskatt till lokal och
              regional nivå.
            </seg>
            <seg n="a5aa7389">
              Herr talman! Man förmodar att de menar någonting med detta om
              lokal och regional nivå. Lokal nivå förstår vi vad det är; det
              är en kommun. Men vad är regional nivå? Vem ska besluta enligt
              Vänsterpartiet och Miljöpartiets förslag? Vem är detta? Låt oss
              gå till Göteborg, där Göteborgs stad har begärt att få införa
              trängselskatt. Ska man förhandla med Kungälv eller Kungsbacka
              också, eller med Västra Götaland? Är det detta ni har tänkt er?
              Och om vi går till Helsingforssområdet, där Helsingforss stad
              har begärt att få införa detta – ska Helsingforss läns landsting
              också vara förhandlingspart? Eller kanske Solna eller Sundbybergs
              stad?
            </seg>
            <seg n="079b6b31">
              Någon ordning måste det vara också på reservationerna. Ni måste
              ju mena någonting med detta! Hur är det, Mats Pertoft – ska Södertälje
              stad ha inflytande över hur Helsingforss stads trängselskatter
              används? Är det detta du menar?
            </seg>
            <seg n="8a1c0e5a">
              Låt mig sedan gå till reservation 1 – den av Vänsterpartiet.
              Den är helt otrolig, om man säger så. Den innebär nämligen ett
              avslag på propositionen om att se till att Hagastaden och Norra
              länken får nya bestämmelser. Vad innebär Vänsterpartiets reservation
              om att avslå propositionen? Det ska jag berätta för Vänsterpartiet,
              som inte har läst propositionen. Den innebär att om man inte undantar
              Norra länken från detta så kommer alla stora lastbilar att fortsätta
              att köra på Lidingövägen och Valhallavägen. Det är miljökonsekvensen
              av detta. Ni kan inte ha läst propositionen över huvud taget.
            </seg>
            <seg n="64b030d5">
              Finessen med Norra länken är, herr talman, att man använder den
              för att köra ut ur staden. Ni uppehåller er vid Lidingövägen,
              och det är väl jättebra att också den kommer bort. Men varför
              vill Vänsterpartiet genom att avslå förslaget i propositionen,
              som också kan bli riksdagens beslut, bidra till att man fortsätter
              att köra på Valhallavägen, Lidingövägen och de omkringliggande
              vägarna? Det handlar om alla de stora lastbilar som kommer till
              Frihamnen i Helsingfors. Så länge inte Norviks hamn är byggd kommer
              de att fortsätta köra här.
            </seg>
            <seg n="753660b7">
              Vänsterpartiet måste förklara miljökonsekvensen av detta, och
              ni måste berätta hur ni har kommit fram till att avslå detta förslag,
              som innebär att man kan köra Norra länken, som i huvudsak går
              under mark, ut på det svenska vägnätet. Ni vill att man fortfarande
              ska köra förbi Helsingforss olympiska stadion med alla dessa lastbilar
              framöver. Jag tycker att det är en bedrövlig miljöpolitik.
            </seg>
            <seg n="0ea6e477">
              Allra sist, herr talman: Dessutom är det så att det passerar
              otroligt många bilar genom nationalstadsparken, vilket jag hade
              uppe med herr Per Rosengren, som var suppleant i skatteutskottet
              mellan 2002 och 2006. Detta har jag alltid ansett vara fullständigt
              orimligt. Nu har man möjlighet att få bort bilarna från nationalstadsparken
              genom att många bilister kommer att använda Norra länken och slippa
              betala skatt för detta. Uppriktigt sagt: Varför vill Vänsterpartiet
              fortsätta att ha 20 000–30 000 bilar per dygn körande genom nationalstadsparken?
            </seg>
          </u>
          <note type="speaker" n="8633fb93">
            Anf. 168 MATS PERTOFT (MP) replik:
          </note>
          <u who="Q6043976" xml:id="i-0008fbcaa0393c8f-0" n="c28a80b9" next="i-2b30c54fcdfd92cd-0">
            <seg n="88394d5d">
              Herr talman! Det är intressant att lyssna på Gunnar Andrén, som
              alltid. Han pratade om att Miljöpartiet driver krav om 20 och
              40 procents höjning, men han sade aldrig vad vi ville höja. Det
              vore intressant att veta det. Men framför allt skulle jag vilja
              veta vad Folkpartiet egentligen tycker om lokal beslutanderätt.
              Så sent som hösten 2012 skrev ni på DN Debatts Helsingforsssidor
              att ni ville att besluten skulle fattas lokalt. Folkpartiet är
              för mig en gåta när det gäller detta.
            </seg>
            <seg n="d7bcaea6">
              Sedan är inte frågan om vem som ska fatta det beslutet som vi
              avgör här. Vad vi avgör här är: Ska vi, när vi nu äntligen vet
              att frågan kan delegeras, begrava det på Regeringskansliet eftersom
              ni i Alliansen inte kan reda ut hur ni ska göra? Saken har redan
              utretts.
            </seg>
            <seg n="bd25275d">
              Nu är frågan: Kan ni komma överens inom Alliansen om att frågan
              ska beslutas lokalt eller inte? Vill ni svika era väljare, de
              som vill ha det lokalt? Moderaterna ville ha det senast 2006.
              De ville ha det väldigt lokalt. Folkpartiet ville det, vad jag
              vet, 2012. Vem ska besluta om införande av trängselavgifter? Eller
              är det så att regeringen ska fortsätta låtsas att man har snyltade
              pengar från regioner och kommuner och låtsas att det är statsfinansiering
              i stället för att vara rakryggad och låta medborgarna bestämma
              om införandet av trängselavgifter?
            </seg>
          </u>
          <note n="c510b320">
            Anf. 169 GUNNAR ANDRÉN (FP) replik:
          </note>
          <u who="Q6043976" xml:id="i-2b30c54fcdfd92cd-0" n="c28a80b9" prev="i-0008fbcaa0393c8f-0">
            <seg n="cfe0580b">
              Herr talman! Det är intressant att denna fråga ställs av en miljöpartist
              som har varit med i arbetet med 16 olika budgetar och inte fått
              fram en enda krona till tunnelbanan i Helsingfors.
            </seg>
            <seg n="038536bb">
              Här kommer en helt annan fråga fram, nämligen vem som ska besluta
              om detta. Den nya bestämmelsen – jag vet inte om den är införd
              i grundlagen, men jag tror att den blir det framöver – innebär
              att det ska vara lokala ansökningar. Om det är lokalt eller regionalt
              får du svara på. Såvitt jag förstår måste det vara lokalt och
              inte regionalt, och då ska regeringen ändå godkänna detta. För
              mig är det mycket viktigare än var besluten fattas, och vad som
              möjligen har skrivits i en debattartikel 2012 som jag inte riktigt
              känner till, hur vi får ordning på trafiken i de stora kommunerna
              Helsingfors och Göteborg. Det är det viktigaste.
            </seg>
            <seg n="e559e787">
              Mats Pertoft, jag efterlyser en beskrivning av hur ni lyckades
              med att under 16 förhandlingar inte få fram en enda krona till
              tunnelbaneutbyggnaden i Helsingfors. Det är en verkligt intressant
              fråga. Jag kan gå med på att det finns många inkonsekvenser i
              det här. Det ska jag inte bestrida. Vårt lilla parti har väl varit
              med och sagt att vi inte ska införa avgifter på Essingeleden förrän
              Förbifart Helsingfors är klar. Men ni vill ju inte ha Förbifart
              Helsingfors över huvud taget. Ni vill ju att alla bilar ska köra
              på Essingeleden.
            </seg>
            <seg n="9dd09fce">
              Dock ska jag inte anklaga er för att vilja ha bilar runt Helsingforss
              olympiska stadion. Så långt har det inte gått. Det får Vänsterpartiet
              svara för.
            </seg>
          </u>
          <note type="speaker" n="b444e781">
            Anf. 170 MATS PERTOFT (MP) replik:
          </note>
          <u who="Q6043976" xml:id="i-0008fbcaa0393c8f-1" n="c28a80b9" next="i-2b30c54fcdfd92cd-1">
            <seg n="09a99ac3">
              Herr talman! Jag förstår att Gunnar Andrén vill diskutera allting
              utom de frågor jag ställer. Det var precis likadant nyss när jag
              ställde frågor till Moderaterna. Om Gunnar Andrén inte vet vad
              Folkpartiet tycker i frågan tycker jag att det är en hemläxa som
              han får göra och inte jag. Folkpartiet borde ha reda på vad Folkpartiet
              tycker i denna fråga. Jag hoppas att ni fortfarande tycker att
              det ska vara ett regionalt beslutande.
            </seg>
            <seg n="494dc4f0">
              När det gäller förbifart, tunnelbana och så vidare kommer Miljöpartiet
              att presentera sina alternativ inom den närmaste tiden. Att vi
              inte vill ha någon förbifart vet nog alla. Vad vi vill ha för
              tunnelbana och sådana saker kommer snart, var inte orolig! Men
              var snäll och besvara min fråga: Vill Folkpartiet att vi i riksdagen
              ska delegera beslutanderätten till kommuner och landsting?
            </seg>
            <seg n="f6873cd1">
              Frågan är utredd. Utredaren har sagt att det inte finns några
              konstitutionella problem med detta. Nu är det bara så att Alliansen
              inte kan komma överens. Enligt rykten är det Moderaterna mot resten,
              men jag vet inte riktigt.
            </seg>
            <seg n="f1a758fc">
              Jag undrar och frågar därför: Vill Folkpartiet ha ordentlig demokrati
              med lokal förankring och att man då lokalt kan bestämma över de
              pengar som man lokalt betalar? Det är det som det handlar om.
              Det handlar om ifall staten ska låtsas att man har mer pengar
              än man har. Det tycker jag är en ganska grundläggande och viktig
              fråga som jag tycker att Folkpartiet kan svara på.
            </seg>
          </u>
          <note n="7875b02e">
            Anf. 171 GUNNAR ANDRÉN (FP) replik:
          </note>
          <u who="Q6043976" xml:id="i-2b30c54fcdfd92cd-1" n="c28a80b9" prev="i-0008fbcaa0393c8f-1">
            <seg n="74391595">
              Herr talman! Folkpartiet står bakom det här förslaget. Detta
              skulle dock inte gå att genomföra i verkligheten med till exempel
              26 kommuner i Helsingfors som alla 26 skulle komma in med egna
              ansökningar. Men det kommer framför allt inte att fungera om man
              gör som Mats Pertoft gör i ett och samma inlägg och blandar ihop
              regionalt och lokalt. Han säger båda sakerna. Men det går inte.
              Det kommer inte att fungera över huvud taget.
            </seg>
            <seg n="9a3c24c3">
              Därför tror jag att oavsett om man har denna möjlighet kommer
              det ytterst att bli så att de pengar som man får in genom trängselskatterna,
              som jag själv var för redan 1986, kan jag berätta, kommer att
              hanteras av staten av anledningen att vi inte har en enda myndighet
              eller kommun som kan hantera det på detta sätt.
            </seg>
            <seg n="3bc4472f">
              Jag tycker fortfarande, herr talman, att det allra viktigaste
              är någonting helt annat, nämligen att vi sedan 2006 har fått ordning
              på hur vi ska finansiera en stor del av Helsingforss tunnelbana.
              Det struntar Mats Pertoft i. Han har suttit i 16 beredningar tillsammans
              med Socialdemokraterna och Vänsterpartiet utan att få fram en
              enda krona till en enda meter tunnelbana. Det vill Mats Pertoft
              inte tala om. Däremot talar han gärna om bilpooler i Helsingfors,
              vilket är en annan fråga.
            </seg>
          </u>
          <note n="008c56cf">
            Överläggningen var härmed avslutad.
          </note>
          <note n="ee6188ea">
            22 § Ändring av riksdagens beslut om höjd nedre skiktgräns för
            statlig inkomstskatt
          </note>
          <note n="457ff1c1">
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker" n="acc1f156">
            Anf. 172 ANNA KINBERG BATRA (M):
          </note>
          <u who="Q4767161" xml:id="i-61c2b58ba4b33b5c-0" n="d9304f78">
            <seg n="2546bf32">
              Herr talman! Ärade ledamöter! Låt mig börja med att för ovanlighetens
              skull yrka bifall till reservationen.
            </seg>
            <seg n="706dc14d">
              För två veckor sedan stod vi här inne och debatterade och beslutade
              så småningom om årets rambeslut. Där fastställdes såväl utgiftsramarna
              som inkomstberäkningen för nästa år, allt i enlighet med den budgetordning
              som har gällt i Sverige i snart 20 år. Men nu står vi här inför
              risken att ta ett historiskt kliv i fel riktning. En majoritet
              i utskottet vill i strid med bestämmelserna i riksdagsordningen
              och i strid med rådande praxis bryta upp det redan fattade rambeslutet.
              Det har hittills inte hänt att riksdagen har tagit ett sådant
              här initiativ för att ändra budgetens inkomstsida av kortsiktiga
              politiska skäl, eller vad det nu är som Fredrik Olovsson ska berätta
              senare.
            </seg>
            <seg n="c3f70cfc">
              Hittills har det rått en bred uppslutning bakom de regler och
              den praxis som byggt upp det finanspolitiska ramverket och som
              kom till för att städa upp efter 90-talskrisen. Förändringar har
              gjorts genom åren, och de har gjorts inom ramen för den konsensuskultur
              som traditionellt sett gäller i den här kammaren i författningsfrågor.
            </seg>
            <seg n="447a8657">
              Detta är en ordning som tjänat Sverige väl. Vi har klarat de
              senaste årens finanskris bättre än många andra länder. Internationella
              bedömare som till exempel IMF och OECD lyfter fram Sveriges krishantering
              som ett föredöme. Det ska vi vara stolta över, och det brukade
              vi vara tillsammans.
            </seg>
            <seg n="7d58133e">
              Förslaget från socialdemokrater, sverigedemokrater, miljöpartister
              och vänsterpartister riktar nu ett skarpt skott mot den budgetordning
              som tjänat Sverige väl och byggt de svenska statsfinanserna så
              starka. Det motiveras i utskottets betänkande med 20 knappa rader.
              Nästan 20 års principer ska kastas omkull med 20 rader text.
            </seg>
            <seg n="bb22eb49">
              Låt mig redan nu ta tillfället i akt att bemöta några av de argument
              som ni kommer att få höra här i kväll.
            </seg>
            <seg n="40cc3a8d">
              Det första argumentet är att regeringen skulle finansiera sina
              åtgärder med lånade pengar. Oppositionspartierna skriver i betänkandet
              att en politik som finansieras med lånade pengar sätter hela svenska
              folket i skuld. Då vill jag fråga Socialdemokraterna: Om det är
              så oansvarigt med lånade pengar, varför lånar ni mer än vad regeringen
              gör i ert budgetförslag?
            </seg>
            <seg n="33fb7b6c">
              På s. 52 i årets rambetänkande, där finansutskottets kansli har
              räknat ihop Socialdemokraternas budget, står det att statsbudgetens
              saldo är något lägre än i regeringens förslag för 2014, vilket
              betyder att statens lånebehov är något högre jämfört med regeringens
              förslag.
            </seg>
            <seg n="9a6f21c0">
              Det låter inte riktigt som den socialdemokratiska retoriken.
              De pratar om att belåning gör att överskottsmålet inte skulle
              nås samtidigt som deras egen politik alltså lånar mer än regeringens.
            </seg>
            <seg n="be9ecb49">
              Låt mig också påminna om, och vara lite rädd om, principerna
              för överskottsmålet över en konjunkturcykel. Sverige befinner
              sig som bekant i lågkonjunktur, och i tider av lägre resursutnyttjande
              ska det finansiella sparandet vara lägre. I tider av högre resursnyttjande
              ska det kunna vara högre. Det har vi hittills varit sex av åtta
              partier i kammaren som har stått bakom.
            </seg>
            <seg n="8d17add5">
              Det andra argumentet ni kommer att få höra i kväll är att regeringens
              åtgärder för att stärka hushållens ekonomi saknar effekt.
            </seg>
            <seg n="5cc8bca9">
              Tack vare välskötta statsfinanser kan vi i årets budgetproposition,
              i årets rambetänkande, satsa över 20 miljarder kronor för att
              stärka hushållens ekonomi. Saknar det effekt? Nej, det är tvärtom
              centrala åtgärder i en tid då den internationella ekonomin är
              fortsatt svag. EU-kommissionen pekar i sin höstprognos på att
              hushållens efterfrågan kommer att vara en avgörande drivkraft
              för tillväxt i år såväl som 2014 och 2015. Nationalräkenskaperna
              som presenterades i fredags visar att hushållens konsumtion ger
              det största bidraget till att Sverige ändå har BNP-tillväxt när
              andra länder fortfarande är i ett mycket mer kritiskt läge.
            </seg>
            <seg n="acbceb05">
              I det läget säger inte minst Socialdemokraterna att det är fel
              att stärka hushållens ekonomi. De vill i stället strama åt. På
              vilket sätt skulle det vara att ta ansvar för jobben eller tillväxten?
            </seg>
            <seg n="d64d083b">
              Och om det skulle vara så oansvarigt att höja brytpunkten måste
              man också fråga sig varför Socialdemokraterna, Miljöpartiet och
              Vänsterpartiet själva har gjort det vid flera tillfällen, till
              exempel 2000, 2001 och 2002. Då kallades det till och med för
              angeläget.
            </seg>
            <seg n="7fc9d4eb">
              Det tredje argumentet är att vi nu under hösten har haft en debatt
              om att ramverket skulle tillåta just förstärkningar av budgeten.
              Jag beklagar att de skarpa skott oppositionen nu har riktat mot
              budgetreglerna har öppnat upp för en debatt om hur praxis och
              riksdagsordning ska uttolkas. Hittills har vi kunnat ha en bred
              samsyn om dessa frågor. Budgeten är en helhet, vad man än tycker
              om dess innehåll och vad det än är för regering.
            </seg>
            <seg n="56758e36">
              Förra veckan anordnade utskottet, med kort varsel men ändå med
              stort intresse, en hearing med några av experterna som har varit
              med och byggt upp ramverket. En av dem var Ove Nilsson, som arbetade
              som kanslichef för utskottet mellan 1982 och 2006. Han jobbade
              alltså både med gamla regler och de nya, mest med socialdemokratiska
              regeringar och med huvudsakligen socialdemokratiska utskottsordförande.
              Ove Nilsson var även expert i den utredning som såg över hur budgetprocessen
              kunde stärkas i riksdagen.
            </seg>
            <seg n="eb49b72b">
              I torsdags sade han så här: Uppenbarligen har vissa tolkat det
              som att man egentligen kan justera inkomsterna så länge man justerar
              inkomsterna uppåt. Det var inte tanken. Den diskussionen kanske
              har förts, men det var inte alls tanken när rambeslutsmodellen
              infördes.
            </seg>
            <seg n="0cf2cf29">
              Jag antar att socialdemokratiska debattörer kommer att citera
              Per Molander. Det gör jag också gärna, till exempel när han säger:
              Regelverket har ingen inbyggd finanspolitik.
            </seg>
            <seg n="dd540bb4">
              Det är ordningen i budgetprocessen som är kärnan i att vi har
              sådan ordning och reda i statsfinanserna samt att föra en ansvarsfull
              och tillväxtfrämjande ekonomisk politik. Man kan dock ha olika
              åsikter om hur den sista ska vara utformad.
            </seg>
            <seg n="03648057">
              Riksdagsordningens 5:12 är tydlig med att beslut om inkomster
              ska fattas med ett enda beslut. Flera av experterna som var med
              om att införa regelverket i riksdagen vänder sig nu mot tolkningen
              att man skulle ha möjlighet att bryta upp budgetbeslut i efterhand
              på det här sättet. När till och med experterna själva tvistar
              borde den enkla slutsatsen vara att när vi ändå har ett tydligt
              regelverk är det vår uppgift som lagstiftare att följa det utan
              att orsaka osäkerhet om hur det skulle fungera.
            </seg>
            <seg n="4cfaad12">
              Herr talman! Vi har kommit långt sedan 90-talskrisen. Under 90-talskrisen
              förlorade Sverige en halv miljon jobb. Det har varit kris under
              de senaste åren också – en kris som har varit den värsta sedan
              1930-talets depression, enligt många bedömare – och ändå har jobben
              kunnat bli ungefär 200 000 fler sedan 2006.
            </seg>
            <seg n="2cb4ba87">
              I stället för att tvingas skära ned motsvarande 8 procent av
              BNP – som man gjorde då – har vi kunnat göra det mer lönsamt att
              arbeta och har kunnat investera i exempelvis lärare, företagsklimat
              och sammanhållning.
            </seg>
            <seg n="8ad615f8">
              Som grund för detta har vi nu ordning och reda i statens finanser.
            </seg>
            <seg n="d91b7ffc">
              Herr talman! Jag ska avrunda med ett citat till. Det lyder så
              här: Den breda uppslutningen bakom ramverket har varit en styrka
              för Sverige under finanskrisen. Ordning och reda i statens finanser
              har varit en av Sveriges viktigaste konkurrensfördelar. Men denna
              konkurrensfördel går lätt förlorad om ramverket ignoreras.
            </seg>
            <seg n="45ddac1e">
              Socialdemokraterna känner igen orden. Det gör flera andra också.
              Detta är beskrivningen Socialdemokraterna gör på s. 33 i sin egen
              budgetmotion.
            </seg>
            <seg n="7c1a49b7">
              Jag beklagar att Socialdemokraterna här i kväll och här i kammaren
              i morgon med sina kamrater i de övriga oppositionspartierna handlar
              precis tvärtom, mot de egna principer som de själva så länge har
              varit så stolta över.
            </seg>
            <seg n="c5b02432">
              Agerandet har flera förlorare. Ungefär en miljon löntagare, för
              vilka det är viktigt att det lönar sig att arbeta, får nu högre
              skatt än efter det rambeslut riksdagen fattade för två veckor
              sedan. Den största förloraren är dock förutsättningarna för att
              garantera ordning och reda i statens finanser, även under kommande
              års budgetprocesser och för kommande regeringar, alldeles oavsett
              hur de skulle se ut och vilken finanspolitik de skulle driva.
              Låt inte Sverige överge den ordning som har byggt våra statsfinanser
              så starka, som har gett ett så gott internationellt rykte och
              som vi hittills har haft så bred uppslutning kring i denna kammare.
            </seg>
            <seg n="c43c5ad2">
              Jag hoppas att riksdagen säger ifrån senast i morgon. Med det
              yrkar jag bifall till reservationerna.
            </seg>
          </u>
          <note type="speaker" n="1c8071c1">
            Anf. 173 CARL B HAMILTON (FP):
          </note>
          <u who="Q5785982" xml:id="i-f81bb0ba567ee921-0" n="71c1dd87" next="i-acf0a7e587500cff-0">
            <seg n="91c5f2f8">
              Herr talman! Jag menar att vi ska avvisa detta förslag till utskottsinitiativ
              och yrkar också bifall till reservationen.
            </seg>
            <seg n="4f7a357b">
              Jag ska ta upp fyra punkter.
            </seg>
          </u>
          <note n="ffcd9a61">
            För det första: Oppositionen har lagt fram ett förslag till beslut
            som bryter mot riksdagsordningens bestämmelser i 5 kap. 12 § om
            ett enda så kallat rambeslut i budgetprocessens första del.
          </note>
          <u who="Q5785982" xml:id="i-acf0a7e587500cff-0" n="71c1dd87" prev="i-f81bb0ba567ee921-0">
            <seg n="003742fd">
              För det andra: Det sätt som oppositionen gör detta på, i konflikt
              och i konfrontation med drygt 49 procent av mandaten i denna kammare,
              bryter dessutom mot en sedan mer än 100 år etablerad konsensuskultur
              i svensk författningspolitik. Riksdagsordningen själv är som bekant
              ett uttryck för denna konsensuskultur, till exempel att Socialdemokraterna
              stödde den och var starkt bidragande när den infördes.
            </seg>
            <seg n="feaa4868">
              Det är självklart att detta brutala sätt att gå fram på, med
              två nyordningar på författningsområdet, kommer att få allvarliga,
              negativa verkningar för Sverige och svensk inrikespolitik i framtiden.
              Därför är det så viktigt att avvisa detta förslag.
            </seg>
            <seg n="8e134e66">
              Minoritetsregeringar – som är det normala i Sverige – skulle
              få betydligt svårare att styra Sveriges offentliga finanser och
              därmed svensk ekonomi om förslaget bifalls och blir prejudicerande,
              vilket är sannolikt.
            </seg>
            <seg n="cc61a510">
              Den förda politiken på det ekonomiska området blir mindre förutsägbar
              och mindre transparent. Om en omtolkning av riksdagsordningen
              ska ske, ska den under alla förhållanden ske i samförstånd över
              blockgränsen, enligt svensk konsensuspraxis i författningsfrågor.
            </seg>
            <seg n="1349c12c">
              Oppositionens argument, att regeringen bör säkra majoritet när
              den lägger förslag, innebär till sin konsekvens att man accepterar
              en glidning tillbaka till den ordning som rådde i Sverige under
              1970- och 80-talen och som riksdagen i samförstånd inte ville
              ha kvar efter 90-talskrisen.
            </seg>
            <seg n="23bcacd5">
              Dess värre, för möjligheten till en kortsiktig opportunistisk
              vinst ett år före valet, accepterar oppositionen nu uppenbarligen
              de risker som är förenade med att vrida klockan tillbaka till
              70- och 80-talens problematiska ekonomiska oordning.
            </seg>
            <seg n="c9e4ae90">
              Det blir sålunda svårare för framtida regeringar att hålla ett
              helhetsgrepp över intäkter och utgifter. Sverige riskerar att
              bli ett ekonomiskt mer instabilt land. Sannolikheten ökar för
              alltför stora budgetunderskott i skarpa krislägen, som kommer
              att inträffa då och då.
            </seg>
            <seg n="5f90650b">
              Jag har sett att oppositionen påstår att den nuvarande ordningen
              inte alls skulle ha syftat till att skydda minoritetsregeringars
              möjlighet att föra en sammanhållen och förutsägbar budgetpolitik.
              Det är dock ett felaktigt påstående. Det framgår klart av förarbetena
              att man med 90-talets budgetreform ville stärka regeringens ställning,
              och inte minst minoritetsregeringars möjligheter.
            </seg>
            <seg n="8087f7f5">
              Ett annat påstående, herr talman, är att det aktuella förslaget
              skulle vara acceptabelt eftersom det stärker budgeten. Det har
              framförts av oppositionen och också av Per Molander vid den hearing
              som finansutskottet hade förra veckan. Men observera att det inte
              finns något stöd i riksdagsordningen för det påståendet eller
              den tanken.
            </seg>
            <seg n="8ef516b8">
              Riksdagsordningen har ett vidare syfte, nämligen att underlätta
              en stabil, transparent och effektiv styrning av Sverige. Det är
              ett vidare syfte än det som Per Molanders och budgetlagens avgränsade
              fokus på lägre utgifter har. Det är en mycket viktig skillnad
              mellan riksdagsordningen och budgetlagens syften.
            </seg>
            <seg n="b388654b">
              Låt mig på denna punkt citera Ove Nilsson. Det är inte samma
              citat som det Anna Kinberg Batra hade, men det är också från hearingen
              den 28 november. Ove Nilsson sade: Av den aktuella diskussionen
              att döma låter det som om det är en rätt man kan ta sig – alltså
              göra ungefär som oppositionen vill – så länge man föreslår förstärkningar
              av statsfinanserna. Det är statsfinansiellt sett självfallet bättre
              med förstärkningar av statsfinanserna än motsatsen, men det finns
              inget i regelverket som stöder en sådan uppfattning. Börjar vi
              bryta ut beslutspunkter och behandla dem en och en är vi på god
              väg tillbaka till den ordning som vi hade före 1996. Man kan också
              uttrycka det som att oppositionen på sikt vrider ett antal verktyg
              ur händerna på den regering som är satt att styra landet.
            </seg>
            <seg n="dd607065">
              Lägg märke till att strikta budgetbestämmelser erfarenhetsmässigt
              kan sägas vara den fattiges och den arbetslöses vän, i många fall
              kanske den bästa vännen, eftersom de skyddar mot stigande räntor
              i skarpa krislägen och ökar ekonomins stabilitet.
            </seg>
            <seg n="27837c11">
              Redan förefaller dess värre 90-talskrisen vara glömd, herr talman,
              men vi två kommer ihåg den, liksom dess främsta offer, de som
              blev arbetslösa, de som fick kraftigt höjda räntor och skulder,
              de som fick sämre ersättningar och pensioner än de annars skulle
              ha fått. Det är den erfarenheten som ligger bakom min upprördhet
              och mitt engagemang för att inte ändra dessa regler.
            </seg>
            <seg n="1d76a4f2">
              För det tredje: Ingen ska inbilla mig att det är fiskal omsorg
              om två tusendelar av de totala skatteintäkterna, det vill säga
              3 miljarder, som driver Socialdemokraterna, Sverigedemokraterna,
              Miljöpartiet och Vänsterpartiet att i konfrontation riva upp 1990-talets
              samförstånd om strikta budgetregler i riksdagsordningen. Icke
              desto skulle cirka en miljon i medelklassen bli snuvade på en
              skattesänkning, exempelvis de som tillhör Saco- och TCO-yrkena.
            </seg>
            <seg n="99f95567">
              För det färde: Vem vinner på allt detta? Enligt alla – och jag
              säger alla – politiska kommentatorer finns det en stor vinnare
              på detta utskottsinitiativ, nämligen Sverigedemokraterna. Tänkte
              du på det, Ulla Andersson? Tänkte du på det, Per Bolund? Tänkte
              du på det, Fredrik Olovsson?
            </seg>
            <seg n="ae9a529b">
              Naturligtvis gjorde ni det. Och ändå valde ni att spela Sverigedemokraterna
              rätt i händerna. Ni har agerat vämjeligt och motbjudande när ni
              samagerat med Sverigedemokraterna i denna fråga. Det är inte förvånande
              att Sverigedemokraterna nu säger att de ska fiska röster i grumliga
              LO-vatten.
            </seg>
            <seg n="6dac86b7">
              Alltså, herr talman: Nej till att i konfrontation bryta upp 90-talets
              stabilitetsskapande budgetregler, nej till konflikt i författningsfrågor,
              ja till att behålla reglerna som de är i dag. Varför ändra ett
              för Sverige och svenska regeringar vinnande regelverk i budgetpolitiken?
            </seg>
          </u>
          <note type="speaker" n="e5bb01fa">
            Anf. 174 PER ÅSLING (C):
          </note>
          <u who="Q6255956" xml:id="i-644d75f1dc1c2f0e-0" n="7ff4f0b3">
            <seg n="1e486750">
              Herr talman! Det finanspolitiska ramverket är det enskilt viktigaste
              ekonomiska reformbeslut som genomförts i Sveriges riksdag de senaste
              decennierna. Den stabilitet som vi i dag åtnjuter ger bättre villkor
              för företagande, förutsättningar för fler jobb samt mer pengar
              i plånboken, och den minskar oron i en turbulent omvärld. Att
              vi i bred enighet kunnat enas om reformer som gett vårt land trygghet
              och ökat välstånd när omvärlden skakat är något vi i grunden bör
              vara tacksamma för, oavsett partitillhörighet.
            </seg>
            <seg n="ebbe236d">
              Det är med det allvaret man ska se det som håller på att ske
              i riksdagen. Nu hotar den samlade oppositionen att rubba spelreglerna
              i deras grundvalar, de regler som ska stå över dagspolitiken och
              kortsiktigheten.
            </seg>
            <seg n="65c60918">
              Centerpartiet har tagit ansvar för statsfinanserna under lång
              tid, i regeringsställning och i opposition genom samarbete över
              blockgränserna. Tillsammans med Socialdemokraterna formade vi
              det ramverk som sedan dess varit varje finansministers skydd mot
              oansvariga reformer framtvingade i regeringssamarbete eller framröstade
              av tillfälliga koalitioner i riksdagen.
            </seg>
            <seg n="384c4439">
              Herr talman! Ove Nilsson, före detta kanslichef i finansutskottet,
              som flera redan hänvisat till, ledde en expertgrupp som utarbetade
              riktlinjer för den statliga budgetprocessen, den process som gällt
              sedan 1996. Under den hearing vi hade föregående vecka belyste
              han hur det gick till före budgetramverkets tid. Låt mig citera
              Ove Nilsson: Processen var inte överblickbar. Resultatet var inte
              förutsägbart – det var en bristande transparens, det fanns ingen
              långsiktighet. Processen började om varje år. Den styrdes inte
              av mål och riktlinjer. Själva sättet att fatta beslut – att man
              beslutade om varje anslag ett och ett – ledde till en försvagning
              av statsfinanserna.
            </seg>
            <seg n="2c658fe0">
              Det uttrycker med all önskvärd tydlighet behovet av ett fungerande
              ramverk. Ramverket har tjänat oss väl. Ska vi ändra på det måste
              det ske i bred enighet, i samtal mellan ansvarstagande partier,
              inte genom en vilja att i en enskild fråga straffa regeringen.
              Ett sådant agerande kan få ramverket att rämna i grunden.
            </seg>
            <seg n="278d5245">
              Herr talman! Det är budgetramverket och riksdagsordningen som
              dagens debatt handlar om. 5 kap. 12 § riksdagsordningen avser
              beslutsförfarandet vid behandling av budgetpropositioner. Här
              fastslås rambeslutsmodellen. Budgeten fastställs i två steg, ett
              första med ett enda beslut om inkomsträkning och utgiftsramar
              och ett andra med ett enda beslut om anslag för varje utgiftsområde.
            </seg>
            <seg n="a492c201">
              Grunden är väldigt enkel. Alla statens utgifter och inkomster
              ska beslutas i sin helhet med ett enda klubbslag i Sveriges riksdag.
              Den som vill föreslå en annan budget får se till att skapa majoritet
              och ta ansvar för helheten. Inget annat medges enligt regelverket.
            </seg>
            <seg n="0ebdb62e">
              Det är inte många år sedan Sverige var ett av Europas värsta
              krisländer. Då tvingades vi förhandla med långivarna, och då tvingades
              vi till dramatiska åtgärder. Under 90-talskrisen uppgick budgetunderskottet
              till som mest 200 miljarder, och vi lånade till fyra av tio kronor
              i statens utgifter.
            </seg>
            <seg n="68e628cf">
              Herr talman! Tillsammans konstaterade dåvarande finansministern
              Göran Persson och dåvarande centerledaren Olof Johansson att det
              behövdes ett starkt finanspolitiskt ramverk som skulle göra det
              möjligt också för minoritetsregeringar att regera och samtidigt
              lägga begränsningar på regeringens egna satsningar. Resultatet
              av det ser vi i dag. Det är kärnan i den ekonomiska politiken.
            </seg>
            <seg n="8d0e524b">
              Alla förändringar som görs efter att budgetramarna har fastställts
              innebär att man rubbar balansen i den totalitet som regeringen
              lägger fram. Följderna kan bli oöverskådliga. Man skapar även
              ett prejudikat, där en majoritet i riksdagen tar sig rätten att
              tolka effekterna av utbrutna beslut. Framför allt omöjliggör man
              för regeringen att ta det helhetsansvar som budgetlagen vilar
              på. Om man tillåts bryta ut en post i budgeten kan man fråga sig
              om det även kan tillåtas att bryta ut ytterligare poster. Budgeten
              består numera av 500 anslag och ca 100 inkomstposter. Ska oppositionen
              ges rätt att votera om varje post där oppositionen kan tänkas
              vinna en majoritet?
            </seg>
            <seg n="9b1cdb33">
              Herr talman! Dagens budgetprocess leder fram till tydliga helhetsperspektiv
              i såväl regeringens som oppositionspartiernas budgetförslag. När
              budgeten ytterst klubbas står två eller flera tydliga alternativ
              mot varandra. Det ger ökad transparens gentemot medborgarna. Det
              tydliggör alternativen. Det omöjliggör osäkerhet kring statens
              framtida lånebehov, så snart ramarna har klubbats.
            </seg>
            <seg n="68fa92e4">
              Dagens budgetprocess är ett resultat av en lång rad större och
              mindre förändringar med början i 1990-talskrisen: den nya budgetordningen
              1996, överskottsmålet 2000 och en del andra förändringar som jag
              avstår från att lyfta in här. Det är bara att konstatera att det
              är respektlöst och kortsiktigt att nu välja att åsidosätta den
              processen och den enighet som kännetecknat den.
            </seg>
            <seg n="936dd312">
              Herr talman! Debatten handlar inte om skattepolitiska målsättningar
              i sak, utan om maktpolitiska manövrar från Socialdemokraterna.
              Dubbelmoralen är tydlig när Socialdemokraterna först vitt och
              brett förklarar att man vill regera över blockgränsen för att
              minimera Sverigedemokraternas inflytande, bara för att sedan här
              i riksdagen räcka ut handen till Sverigedemokraterna, med följd
              att man riskerar den viktigaste blocköverskridande uppgörelsen
              i modern tid. Jag tycker att det är cyniskt, taktiskt och makthungrigt.
              Så agerar Sveriges ledande oppositionsparti. Jag beklagar det.
            </seg>
          </u>
          <note type="speaker" n="790c098b">
            Anf. 175 ANDERS SELLSTRÖM (KD):
          </note>
          <note n="a8115b56">
            Herr talman! Jag yrkar bifall till reservationen i betänkandet.
          </note>
          <u who="Q6172463" xml:id="i-97bdf90d7e0f4ca1-0" n="878e985d">
            <seg n="4f93634f">
              Per definition föreslår nu den samlade oppositionen i Sveriges
              riksdag att riksdagen ska ändra – observera: ändra – sitt beslut
              om höjd nedre skiktgräns för statlig inkomstskatt. Det framgår
              klart i den inledande texten i det betänkande vi nu diskuterar.
            </seg>
            <seg n="3edad3f6">
              Vidare står det ordagrant: Sänkningen är i förhållande till den
              nedre skiktgräns som fastställdes i samband med riksdagens rambeslut
              den 20 november 2013. I det betänkande som Sverigedemokraterna,
              Socialdemokraterna, Miljöpartiet och Vänsterpartiet gemensamt
              formulerat framgår det alltså tydligt att man nu avser att bryta
              mot det rambeslut som fattades i denna riksdag den 20 november.
            </seg>
            <seg n="40c72c5c">
              Jag upprepar citatet från deras gemensamt skrivna betänkande:
              Sänkningen är i förhållande till den nedre skiktgräns som fastställdes
              i samband med riksdagens rambeslut den 20 november 2013. För min
              del framgår det med all tydlighet att dessa fyra partier bryter
              mot riksdagsordningen, enligt vilken rambeslutet ska fattas genom
              ett klubbslag och inget annat. Om annat gällde skulle det ju inte
              vara en ändring av det rambeslut som riksdagen fattade den 20
              november.
            </seg>
            <seg n="a4c4f2f2">
              Sverigedemokraterna, Socialdemokraterna, Miljöpartiet och Vänsterpartiet
              vill ge sken av att detta är tillåtet och inte är något brott
              mot riksdagsordningen. Samtidigt skriver de själva i betänkandet
              att det är en ändring av ett redan fattat rambeslut. Det är ett
              fullständigt osammanhängande beteende från dessa fyra partier.
              Begreppet konsten att slå knut på sig själv har nu fått fyra nya
              ansikten att visa upp. En majoritet i riksdagen kan bete sig på
              detta sätt om man
            </seg>
            <seg n="53a10c88">
              5 kap. 12 § riksdagsordningen är så tydlig att det krävs akrobatik
              i den högre juridiska skolan för att vrida sig runt den och komma
              fram till det betänkande som nu ligger på riksdagens bord. Att
              komma runt att rambeslutet ska tas med ett klubbslag går dock
              inte. Det finns där, och det erkänner de fyras gäng med sina egna
              skrivningar. Det klubbslag som stipuleras i 5 kap. 12 § riksdagsordningen
              förvandlas nu till två klubbslag. Därom råder inga tvivel.
            </seg>
            <seg n="c573f792">
              Sedan är argumentationen för att begå detta besynnerliga regelbrott
              intressant att borra i. Vi ska ha klart för oss att de fyras gäng
              nu offrar en väl fungerande budgethantering i riksdagen, en budgethantering
              som gynnat landet Sverige väl och skapat förtroende från omvärlden
              för landet Sveriges sätt att sköta statsfinanserna. Det är en
              budgetprocess som i snart 20 års tid tvingat riksdagen att ställa
              partiernas helheter mot varandra när budgetbeslutet ska fattas.
            </seg>
            <seg n="06e1a920">
              Herr talman! Beslutets praktiska effekt som vi debatterar i dag
              handlar om 3 miljarder kronor. Det är i sig mycket pengar. Men
              i förhållande till de totala skatteintäkterna är det 2 promille.
              Argumentet för att bryta sönder ett väl fungerande regelverk handlar
              om 2 promille av de beräknade totala skatteintäkterna i vårt land.
              Det offer bestående av både 5 kap. 12 § riksdagsordningen och
              riksdagens praxis kring budgetprocessen som Sverigedemokraterna,
              Socialdemokraterna, Miljöpartiet och Vänsterpartiet lägger på
              altaret måste därför vägas mot vad dessa säger sig vilja åstadkomma,
              nämligen en förändring av de totala skatteintäkterna med 2 promille.
            </seg>
            <seg n="c0b3dbbc">
              Jag är fullständigt medveten om att dessa fyra partier tycker
              illa om att bara 26 procent av dagens heltidsarbetande människor
              ska betala statlig skatt. Jag är fullständigt medveten om att
              dessa partier hellre ser att 29 procent av de heltidsarbetande
              betalar statlig skatt. Det synsättet får jag som kristdemokrat
              ha respekt för, även om jag anser att det leder fel av flera olika
              orsaker. Jag har till och med förståelse för att dessa fyra partier
              i sina sinsemellan helt olika budgetförslag ser på statlig skatt
              och marginalskatt på olika sätt. Statlig skatt och hur den tas
              ut är en viktig del i varje partis budgetförslag och syn på helheten.
            </seg>
            <seg n="88d8e35d">
              Men här kommer det märkliga i kråksången. Synen på helheten är
              ju inte gemensam för Sverigedemokraterna, Socialdemokraterna,
              Miljöpartiet och Vänsterpartiet. Den synen skiljer sig åt genom
              att alla fyra för olika marginalskattepolitik. Hur man då kan
              komma fram till att det i just denna del av Alliansens budget
              ska opereras bort saker och ting är märkligt, för i praktiken
              är den del man nu är överens om att operera bort densamma som
              Sverigedemokraternas förda marginalskattepolitik.
            </seg>
            <seg n="92485db1">
              Det finns bara en enda rimlig slutsats vad gäller sakfrågan.
              Socialdemokraterna, Miljöpartiet och Vänsterpartiet insåg att
              om man anslöt sig till Sverigedemokraternas syn på marginalskattepolitiken
              skulle majoritet skapas för att sätta käpparna i hjulet för alliansregeringens
              politik i den delen. I betänkandet har man samlats kring detta
              förslag.
            </seg>
            <seg n="12e53d53">
              Men då dyker ytterligare knepigheter upp. Ett viktigt argument
              för att driva igenom förslaget för de fyras gäng är – jag citerar
              ur betänkandet: I handling har regeringen dessutom visat att den
              har övergett det överskottsmål som man i andra sammanhang hävdar
              styr finanspolitiken. För att begränsa de ofinansierade skattesänkningarna
              under nästa år föreslår utskottet därför – och så vidare.
            </seg>
            <seg n="fab26c2c">
              Man säger sig alltså värna överskottsmålet och skyller på att
              regeringen använder sig av ofinansierade skattesänkningar. Ska
              jag skratta eller gråta?
            </seg>
            <seg n="4b191ca9">
              Miljöpartiet och Sverigedemokraterna har i sina budgetalternativ
              samma finansiella sparande som alliansregeringen, nämligen ett
              negativt finansiellt sparande på 1 ½ procent av bnp. Vänsterpartiet
              lånar däremot ännu mer och hamnar på minus 1,6 procent av bnp.
              Enligt finansutskottets tidigare betänkande och då man har räknat
              på det på kansliet lånar Socialdemokraterna också mer än vad Alliansen,
              Miljöpartiet och Sverigedemokraterna gör. Det gör man för att
              använda pengarna till sina olika utgiftsökningar och skattesänkningar
              i sina budgetförslag.
            </seg>
            <seg n="af3daee6">
              Ändå använder Sverigedemokraterna, Socialdemokraterna, Miljöpartiet
              och Vänsterpartiet i sin retorik att regeringen skulle vara oansvarig,
              och därför måste man hjälpa till. Man häpnar över fräckheten i
              retoriken. Jag måste även belysa den sista meningen i betänkandet,
              där de fyras gäng använder följande argumentation: Ramverket medger
              att riksdagen kan strama upp finanspolitiken om de budgetpolitiska
              målen inte nås. Men snälla någon – varför har ni då inte föreslagit
              detta i era respektive budgetalternativ? Ingen av er lever ju
              upp till den argumentation ni för som skäl för ert förslag till
              beslut i detta betänkande.
            </seg>
            <seg n="c57772a3">
              Om så vore fallet skulle ni ju enas om att fördubbla arbetsgivaravgiften
              för unga i stället. Den idén är ni fyra i varje fall överens om,
              och den skulle ju utifrån er att-hjälpa-till-argumentation ha
              förbättrat statsfinanserna betydligt mer, nämligen med 14 miljarder
              kronor. Att detta inte sker beror ju uteslutande på att syftet
              med ert förslag inte handlar om överskottsmål och uppstramande
              finanspolitik – om det vittnar era respektive budgetförslag på
              ett klargörande sätt.
            </seg>
            <seg n="1ed20e2c">
              Nej, här handlar det uteslutande om att knäppa regeringen på
              näsan, och i denna strävan är ni förblindade och offrar allt på
              vägen. Ni offrar riksdagsordningen. Ni offrar vedertagna budgetprocesser
              i riksdagen sedan snart 20 år tillbaka. Den egna marginalskattepolitiken
              slänger ni överbord. Era egna framlagda förslag om finansiellt
              sparande utifrån era egna budgetmotioner är plötsligt utan värde.
              Allt detta lägger ni på offeraltaret för att kunna förändra de
              totala skatteintäkterna med 2 promille.
            </seg>
            <seg n="878fe86b">
              Herr talman! Sällan har riksdagen upplevt ett skådespel av denna
              art. Tyvärr är det ingen nyårsrevy vi alla skrattande kunde luta
              oss tillbaka och beskåda. Detta betänkande är på allvar, och det
              är en lek med riksdagens och Sveriges förtroende.
            </seg>
            <seg n="3a299937">
              (Applåder)
            </seg>
          </u>
          <note type="speaker" n="24c7a0b2">
            Anf. 176 FREDRIK OLOVSSON (S):
          </note>
          <u who="Q3373667" xml:id="i-c4cef13568dc13ac-0" n="d3a6af58">
            <seg n="e5dec167">
              Herr talman! Regeringen har i sin budget klargjort sina prioriteringar,
              och de är tydliga: Regeringen lägger tio gånger så mycket pengar
              på att låna till skattesänkningar som på att investera i jobb,
              trots att vi har högre arbetslöshet än jämförbara länder. Regeringen
              lägger 20 gånger så mycket på att låna till skattesänkningar som
              på att investera i en bättre skola, trots att vi har den sämsta
              kunskapsutvecklingen av alla mätta länder i PISA-undersökningen.
              Regeringen lägger 100 gånger så mycket pengar på sänkta skatter
              som på att investera i sjukvården, trots att också den svenska
              vården tappar i internationella jämförelser och nu anses vara
              sämst i Norden.
            </seg>
            <seg n="7b2360b4">
              Så ser borgerlighetens prioriteringar ut, men det är inte rätt
              väg framåt för Sverige. Vi socialdemokrater gör ett annat val.
              Jobben, skolan och sjukvården är viktigare för oss än sänkta skatter.
              Vi vill heller inte att det ska göras på lånade pengar, som vi
              har uttryckt det. Sverige står inför stora utmaningar, och vi
              kommer att behöva investeringar för jobb, för mindre klasser i
              skolan och för mer personal i sjukvården.
            </seg>
            <seg n="c6a381de">
              Det råder heller ingen tvekan om att regeringens politik har
              misslyckats. Hela det magnifika skattesänkarprojektet har ju nått
              vägs ände – hela den modell regeringens politik bygger på har
              fallit samman mitt framför ögonen på oss alla när arbetslösheten
              biter sig fast på höga nivåer, skolresultaten försämras och underskotten
              tornar upp sig i statsfinanserna. Det fungerar ju inte.
            </seg>
            <seg n="925ba677">
              Om Moderaterna menade allvar med talet om att sluta med skattesänkningar
              borde de förstås inte tillsammans med Sverigedemokraterna ha röstat
              ned vårt förslag om att låta jobbskatteavdraget gå till investeringar
              i jobb, utbildning och sjukvård. Om man menade allvar med att
              det inte längre är prioriterat att låna till skattesänkningar
              ska man förstås inte rösta mot det förslag som nu ligger på kammarens
              bord om att skiktgränsen inte ska höjas – den extra höjning ni
              föreslår.
            </seg>
            <seg n="71b2065b">
              Herr talman! Sedan några år räknas nivån för när man behöver
              betala statlig skatt upp med automatik. Sedan dess, 2009, har
              nivån höjts med lite drygt 50 000 kronor, om vi tar med den automatiska
              uppräkning som sker för nästa år. Vi anser att det är orimligt
              att staten därutöver ska låna 3 miljarder till en extra sänkning
              för dem som tjänar allra bäst – framför allt i ett läge där regeringen
              inte klarar jobben och inte klarar skolan, där underskotten växer
              och där man inte klarar det budgetmål riksdagen har beslutat om.
            </seg>
            <seg n="3edd5f1d">
              Av Göran Persson fick Fredrik Reinfeldt ärva stora överskott
              i statsfinanserna. Nu är dock pengarna spenderade, och man kommer
              att lämna efter sig stora underskott. Carl B Hamilton är ju väl
              bekant med den processen; han har varit inne i den förut. Trots
              det säger sig regeringen stå upp för överskottsmålet, men i praktiken
              lever man inte upp till det. Alla expertmyndigheter är helt ense
              – Finanspolitiska rådet, Ekonomistyrningsverket och Konjunkturinstitutet
              konstaterar alla att regeringen inte klarar målet om överskott
              över en konjunkturcykel. Regeringen lånar helt enkelt för mycket,
              och underskotten är helt enkelt för stora.
            </seg>
            <seg n="9f2eaed6">
              Det innebär att regeringen Reinfeldt bryter mot budgetreglerna.
              Mot den bakgrunden är det förstås naturligt för oss socialdemokrater
              att ta initiativ till att begränsa de ofinansierade skattesänkningarna
              under nästa år. Regeringens förslag innebär att hela svenska folket
              sätts i skuld för att skatten ska sänkas för dem som tjänar bäst.
              Statsskulden ska betalas tillbaka, med ränta, av alla 9,6 miljoner
              svenskar – inte bara den andel som skulle få sänkt skatt av ert
              förslag. Hela folket blir skuldsatt.
            </seg>
            <seg n="2b85d35a">
              I regeringsformen stadgas riksdagens finansmakt tydligt, och
              lika tydligt menar vi att det är att det finanspolitiska ramverket
              skapades för att bidra till starka offentliga finanser. Syftet
              har inte varit att en minoritetsregering ska kunna låna så mycket
              den vill till sänkta skatter och driva de offentliga finanserna
              med stora underskott år efter år. Ramverket ger riksdagen en möjlighet
              att stärka statsfinanserna. Den utfrågning vi anordnade i förra
              veckan och som flera av er har hänvisat till gav också besked
              om att det är möjligt för riksdagen att driva igenom ett sådant
              förslag som vi nu behandlar.
            </seg>
            <seg n="ea6a5029">
              Finansutskottet har för övrigt självt, i full enighet och med
              en borgerlig majoritet, i ett yttrande i maj 2007 slagit fast
              att det i en utskottsbehandling är fullt möjligt att reservera
              sig till förmån för ökade statsinkomster. Då är det naturligtvis
              också möjligt att lägga fram det initiativ vi har gjort och som
              vi ska rösta om i morgon.
            </seg>
            <seg n="8e11ced5">
              I maj 2007 var alltså de borgerliga partierna helt på det klara
              med att det vi nu gör var rätt och riktigt, men nu spelar ni upp
              en regelcharad här i kammaren och är oerhört indignerade. Det
              är klart; det är ni ju, för ni vill så gärna sänka skatten för
              dem med högst inkomster trots att sänkningen inte ger några jobb
              och trots att det sker på lånade pengar och med ökande underskott.
              Trots att det bryter mot budgetmålen ska det genomföras till varje
              pris, om man så måste hitta på en ny tolkning än den vi var överens
              om 2007.
            </seg>
            <seg n="fcb0aa2a">
              Herr talman! Praxis för svensk finanspolitik är att regeringar
              skaffar sig parlamentariskt stöd för sin politik. Under tidigare
              perioder har socialdemokratiska minoritetsregeringar ingått breda
              överenskommelser med andra partier om den ekonomiska politiken.
              Tror ni att det gjordes av rent nöje? Tror ni att det var för
              att det var roligt i största allmänhet att umgås med andra som
              Göran Persson bestämde sig för det? Nej, självklart inte – det
              var för att det var nödvändigt för att vara säker på att få igenom
              den ekonomiska politiken i riksdagen ograverad. Det var förutsättningen.
            </seg>
            <seg n="8bd869cf">
              Det måste en minoritetsregering göra för att klara just det –
              att få igenom den ograverad. Men Fredrik Reinfeldt och Anders
              Borg har inte ens försökt skapa majoritet för sina förslag. Därmed
              bryter regeringen mot den praxis som har rått. Det gör den för
              att den i de allra flesta omröstningar här i kammaren kan vara
              säker på att Sverigedemokraterna röstar på deras förslag och absolut
              inte röstar på våra.
            </seg>
            <seg n="137cc77a">
              Det händer väl vid två av tio tillfällen att vi får stöd och
              vid åtta av tio tillfällen att ni får stöd. När det exempelvis
              handlade om jobbskatteavdraget kunde ni rösta ned våra förslag
              med Sverigedemokraternas hjälp.
            </seg>
            <seg n="0445cd00">
              Det är inte vår uppgift att lotsa regeringens politik genom parlamentet.
              Ansvaret för att skapa majoritet för regeringens politik vilar
              inte på oss i oppositionen. Om regeringen på grund av svaghet
              eller oförmåga inte klarar av det kommer den till slut att skaffa
              sig problem. Konstigare än så är det inte i en demokrati.
            </seg>
            <seg n="681d0877">
              Herr talman! Regeringen är i budgetpropositionen mycket tydlig
              med att förslaget om höjd skiktgräns inte skapar några nya jobb.
              Effekten av förslaget är noll jobb. Det innebär att vi har en
              regering som inte klarar jobben, som inte klarar skolan, som inte
              klarar vården, som bryter mot budgetmålet, som kör på med stora
              överskott och som vill låna mer för att sänka skatten för dem
              som tjänar mest utan att den ens tror att det ska skapa några
              nya jobb.
            </seg>
            <seg n="1457f7fc">
              Till detta säger vi socialdemokrater nej. Jag yrkar bifall till
              förslaget i utskottets betänkande och avslag på reservationen.
            </seg>
          </u>
          <note type="speaker" n="3505d781">
            Anf. 177 ANNA KINBERG BATRA (M) replik:
          </note>
          <u who="Q4767161" xml:id="i-61c2b58ba4b33b5c-1" n="d9304f78">
            <seg n="97dfebe8">
              Herr talman! Jag noterar ett ganska animerat tonläge från Fredrik
              Olovsson, och det förstår jag. Det är klart att det känns att
              stå inför en historisk utbrytning som den vi nu har liggande på
              riksdagens bord.
            </seg>
            <seg n="2e720f69">
              Där ligger nämligen inte helheten i budgeten. Den behandlades
              färdigt den 20 november. Nu handlar det om att vi ska urholka
              trovärdigheten i regelverket för de svenska budgetreglerna. För
              det har Socialdemokraterna ett ansvar, om Sverigedemokraterna
              ska släppas in.
            </seg>
            <seg n="b31720e9">
              I detta parlamentariska läge fungerar det så här: Alliansen är
              ett stort och fungerande block. Om man vill slå det parlamentariska
              underläget krävs det att alla socialdemokrater och sverigedemokrater
              samverkar, vilket uppenbart skett här på ett historiskt sätt.
            </seg>
            <seg n="63eef242">
              Det yttrande Fredrik Olovsson refererar till från maj 2007 diskuterar
              hur reservationsförbudet får tillämpas om regeringen på grund
              av EU-kommissionen blir försenad med ett förslag. Det är något
              helt annat, Fredrik Olovsson.
            </seg>
            <seg n="687cc42b">
              Nu står vi här och behandlar ett historiskt avsteg från den rambeslutsmodell
              som är reglerad inte bara i riksdagsordningens 5 kap. utan som
              också har tillämpats i snart 20 år och som har befästs av regering
              och riksdag, till exempel häromåret i finansutskottets betänkande
              2010/11:42. Det diskuterade vi hela förra året i den budgetprocessutredning
              där vi är ense om all författningstext, om vi nu ska vara lite
              noga med formerna här. Det är du, Fredrik Olovsson, som har bevisbördan
              när det gäller att bryta upp och orsaka osäkerhet.
            </seg>
            <seg n="ac755e71">
              Fredrik Olovsson nämnde Göran Persson. Låt mig nämna tre män
              med Katrineholmsanknytning. Persson ska äras för att ha varit
              med och byggt upp ramverket efter förslag från bland andra Ingegerd
              Troedsson i bred överenskommelse på 90-talet. Anders Borg, som
              har anknytning till Katrineholm, ska äras för att han lyckades
              få jobben att bli fler trots en finanskris. Men Fredrik Olovsson
              med stark Katrineholmsanknytning kan nu bli den tredje som gör
              avtryck i den moderna budgethistorien genom att bli den första
              som skjuter skarpt mot den ordning som har gjort Sveriges statsfinanser
              så starka under olika regeringar.
            </seg>
            <seg n="25af1683">
              För det har Socialdemokraterna ett ansvar som kan få långtgående
              konsekvenser.
            </seg>
          </u>
          <note type="speaker" n="48168c77">
            Anf. 178 FREDRIK OLOVSSON (S) replik:
          </note>
          <u who="Q3373667" xml:id="i-c4cef13568dc13ac-1" n="d3a6af58">
            <seg n="bb188031">
              Herr talman! Anna Kinberg Batras beskrivning av vad vi var överens
              om 2007 är absolut inte sann. Det springer hon bara över som om
              det skulle höra till något helt annat. Det gör det inte alls.
            </seg>
            <seg n="bc7186b5">
              Det är väldigt tydligt att det väsentliga, som vi skriver i utskottet
              – inte vi, för jag var inte med, men däremot finns det andra här
              som var med och som kanske borde betänka vad de säger i talarstolen
              när de har gått med på detta tidigare – är att beslutsprocessen
              i riksdagen inte leder till ett svagare saldo än vad riksdagen
              beslutar i budgetregleringen.
            </seg>
            <seg n="15009450">
              Det innebär naturligtvis att man kan driva fram omröstningar
              som leder fram till lägre utgifter än ramen. På inkomstsidan kan
              man stärka statsinkomsterna, precis som vi nu föreslår. Att du,
              Anna Kinberg Batra, står och hittar på att det skulle handla om
              något annat är makalöst.
            </seg>
            <seg n="2e650dee">
              En annan sak när det handlar om femtolvan i riksdagsordningen
              är att utgiftssidan beskrivs väldigt tydligt. Från början fanns
              också en annan passus som handlade om inkomstsidan. Den har tagits
              bort. Det fanns naturligtvis ett skäl till att den togs bort.
              KU beskriver i sin förklaring till detta att man ville göra det
              möjligt att fatta beslut om ändrade skatteregler i andra skedet
              av budgetprocessen.
            </seg>
            <seg n="508bdbeb">
              Vi har inte en budgetprocess med ett enda beslut, som de borgerliga
              verkar tro. Det alternativet – paketbeslutsmodellen – fanns med
              i Riksdagsutredningen men avvisades. Det är inte den vi har, utan
              vi har en budgetprocess där vi fattar väldigt många budgetbeslut.
              Det är det vi håller på med här i riksdagen från den 20 november
              ända fram till före jul. Det är det vi sysslar med här.
            </seg>
            <seg n="cc87f46d">
              Om det var som Anna Kinberg Batra sade skulle vi inte hålla på
              i en månad med budgeten.
            </seg>
          </u>
          <note type="speaker" n="12e7fa1c">
            Anf. 179 ANNA KINBERG BATRA (M) replik:
          </note>
          <u who="Q4767161" xml:id="i-61c2b58ba4b33b5c-2" n="d9304f78">
            <seg n="b075a55b">
              Herr talman! Så mycket som vi har diskuterat budgetregler genom
              åren är jag övertygad om att Fredrik Olovsson innerst inne är
              bekant med rambeslutsmodellens steg 1 och 2.
            </seg>
            <seg n="db9f0cb5">
              Steg 1 sammanfattar utgifterna och inkomsterna, och där har det
              hittills aldrig skett någon utbrytning. Utgifterna har sitt steg
              2. Dem håller riksdagen på med ända fram till jul. Någon utbrytning
              ur inkomstsidan har dock hittills aldrig skett.
            </seg>
            <seg n="d0600c09">
              Det har vid enstaka tillfällen skett korrigeringar, till exempel
              av tekniska skäl för att EU-kommissionen har prövat ett förslag,
              men det har hittills aldrig skett på grund av att man gör kortsiktiga
              politiska poänger som med denna typ av utbrytning.
            </seg>
            <seg n="1d38f854">
              Jag förstår att Fredrik Olovsson nästan trasslar in sig när han
              plötsligt säger att det naturligtvis är möjligt, när något liknande
              hittills aldrig har ägt rum.
            </seg>
            <seg n="9c5f941e">
              Ordningen i de svenska statsfinanserna, som har världsrykte,
              har gjort att vi har haft möjlighet under de senaste åren att
              satsa bland annat mellan 40 och 70 miljarder i reala siffror på
              ökade resurser till välfärden. De skolreformer som är absolut
              nödvändiga och som vi har möjlighet att genomföra nu är möjliga
              tack vare styrkan i de svenska statsfinanserna.
            </seg>
            <seg n="8022b267">
              Men det är inte där konflikten ligger mellan oss inför valet.
              Fredrik Olovsson är däremot tydlig på en annan punkt. På punkt
              efter punkt är Socialdemokraternas svar på varje svensk utmaning
              skattehöjningar. När vi pratar om unga på arbetsmarknaden ska
              anställningskostnaderna för dem under 23 tredubblas, när vi ska
              sänka trösklarna in till arbetsmarknaden ska momsen fördubblas
              och när hushållens ekonomiska efterfrågan är det viktigaste för
              tillväxten måste ekonomin tydligen stramas åt och skatterna bli
              högre.
            </seg>
            <seg n="42b9ddf2">
              Varför är ni så fixerade vid att skattehöjningar måste användas
              i den svenska ekonomin att ni är beredda att ge Sverigedemokraterna
              historiskt budgetinflytande med risk för urholkad praxis, urholkad
              trovärdighet och långvariga effekter på ordningen i de svenska
              statsfinanserna?
            </seg>
          </u>
          <note type="speaker" n="d6985124">
            Anf. 180 FREDRIK OLOVSSON (S) replik:
          </note>
          <u who="Q3373667" xml:id="i-c4cef13568dc13ac-2" n="d3a6af58">
            <seg n="1d1acc8a">
              Herr talman! Det har inte hänt förut. Det ska jag ge Anna Kinberg
              Batra rätt i. Men det beror på att vi tidigare haft regeringar
              som har skaffat sig stöd för sin ekonomiska politik här i kammaren.
              Det beror på just det misslyckande som Anders Borg och Fredrik
              Reinfeldt står för – att de inte klarar av att göra det i den
              ekonomiska politiken. De bryter mot den praxis vi haft här under
              mycket lång tid.
            </seg>
            <seg n="c9964be3">
              Det är också den första regering som bryter mot och inte klarar
              de budgetmål vi har satt upp gemensamt här i riksdagen. Därmed
              finns ytterligare ett skäl till att detta inte har hänt förut,
              på inkomstsidan. På utgiftssidan har det hänt förut att vi har
              fattat beslut som har legat under den ram regeringen har velat
              ha.
            </seg>
            <seg n="b5e4b79d">
              Det är naturligtvis så utskottet har tolkat reglerna. Det gjorde
              vi gemensamt 2007. Vi kom överens om att det självklart är på
              det viset att man ska kunna stärka statsfinanserna genom att föreslå
              mindre utgifter, men man ska också kunna göra det på inkomstsidan
              genom att – som i det här fallet – föreslå mindre skattesänkningar.
            </seg>
            <seg n="bda8d2a9">
              Sedan är det förstås så att Moderaterna är väldigt intresserade
              av att sänka skatterna. Det är därför ni blir så oerhört upprörda.
              Det är inte nog med dessa nästan 140 miljarder. Det måste bli
              3 miljarder till trots att det leder till ökade underskott och
              trots att vi nallar på framtidens välfärd och inte klarar de skolinvesteringar
              vi borde ha gjort redan tidigare men som vi definitivt behöver
              göra de kommande åren.
            </seg>
            <seg n="097a5104">
              Det är förstås så jag väljer att tolka Anna Kinberg Batra. Skattesänkningarna
              är så oerhört viktiga att vilka brösttoner som helst är rimliga
              att ta till här i kammaren.
            </seg>
          </u>
          <note type="speaker" n="420baee9">
            Anf. 181 ANDERS SELLSTRÖM (KD) replik:
          </note>
          <u who="Q6172463" xml:id="i-09370b310c607114-0" n="878e985d">
            <seg n="a09b5194">
              Herr talman! Vi kan stå här och diskutera statlig marginalskatt,
              förändring upp och ned av den, vad det betyder och så där, men
              det är jag inte intresserad av att diskutera.
            </seg>
            <seg n="f499a0cc">
              Jag är intresserad av att diskutera hur ni resonerar egentligen,
              hur ni tänker. Jag har tre frågor.
            </seg>
            <seg n="2e47da52">
              För det första: Ni vill ju med det här betänkandet hjälpa till
              att komma lite närmare det finanspolitiska målet som vi har i
              vårt land. Men varför för ni inte det resonemanget i er egen budget?
              Ni lånar ju mer än alliansregeringen gör till era egna budgetförslag.
              Ni nallar alltså mer av framtiden än alliansregeringen gör, enligt
              finansutskottets kanslis beräkningar. Varför för ni inte det resonemanget
              i er egen budget? Jag får inte ihop detta.
            </seg>
            <seg n="38f08175">
              Den andra frågan är: Varför samlas ni kring Sverigedemokraternas
              marginalskattepolitik? Ni har olika marginalskattepolitik i era
              budgetförslag, och ni har inte samma som Sverigedemokraterna.
              Ändå är det den ni nu för fram och driver i den här frågan. Varför
              det?
            </seg>
            <seg n="332bdbf8">
              Nummer tre: Varför är ni beredda att offra ordning och reda,
              budgetprocessen som vi har haft som praxis och som har styrts
              via riksdagsordningen under 20 års tid och förtroendet för Sverige
              i fråga om att hålla ordning och reda på statsfinanserna tack
              vare en solid budgetprocess? Ni är beredda att kanske till och
              med sätta räntan högre på svenska statspapper med det ni gör på
              lång sikt. Varför är ni beredda att offra det för ynka – i det
              här sammanhanget – 2 promille av de totala skatteintäkterna i
              vårt land? Varför, Fredrik Olovsson?
            </seg>
          </u>
          <note type="speaker" n="a5e4424a">
            Anf. 182 FREDRIK OLOVSSON (S) replik:
          </note>
          <u who="Q3373667" xml:id="i-c4cef13568dc13ac-3" n="d3a6af58">
            <seg n="df6c443f">
              Herr talman! Jag är övertygad om att Anders Sellström är väl
              medveten om att vi har ett starkare finansiellt sparande och att
              det är det som är det intressanta när vi pratar om överskottsmålet.
              Det är ju så det utvärderas.
            </seg>
            <seg n="bbbb217f">
              Jag tror att du är väl medveten om detta, Anders Sellström. Jag
              utgår också från att du är väl medveten om att vi socialdemokrater
              är nära 4 miljarder – 3,6 – stramare än regeringen i hur vi ser
              på utrymmet i svensk ekonomi.
            </seg>
            <seg n="662289e8">
              Nu har vi alla chansen att stärka statens finanser genom att
              låta bli att låna de här ytterligare 3 miljarderna som Sellström
              är så intresserad av. Vi tar den möjligheten i morgon när vi ska
              rösta om det här, men ni vill försvaga statsfinanserna med samma
              summa.
            </seg>
            <seg n="66ec63ba">
              Nu låter det också som att Sellström och Kristdemokraterna tycker
              att 3 miljarder är väldigt lite pengar.
            </seg>
            <seg n="0b6aa4ed">
              Det är mycket pengar. 3 miljarder är mycket pengar. Det skulle
              räcka till att minska klassernas storlek med upp till fem barn
              för förskolan, ettan, tvåan och trean. Det skulle till och med
              bli lite pengar över.
            </seg>
            <seg n="22c0cfe7">
              Det är mycket pengar. Det skulle räcka till 6 000 sjuksköterskor
              i svensk sjukvård.
            </seg>
            <seg n="bd64c9a1">
              Det är mycket pengar. Men här står Anders Sellström och tycker
              att 3 miljarder inte är någonting att bry sig om. Det märks minsann
              på hur politiken bedrivs.
            </seg>
            <seg n="18691ef1">
              Är det med den inställningen till statens finanser som Anders
              Sellström går till riksdagen? Då är det klart att ni inte klarar
              några budgetmål. Då kommer ni långsiktigt inte att klara statens
              ekonomi heller, även om vi naturligtvis hoppas att vi ska klara
              det så småningom.
            </seg>
            <seg n="c997a32c">
              Vi samlas inte kring något annat än det reformutrymme som vi
              socialdemokrater har anvisat.
            </seg>
            <seg n="2ccda61c">
              Vi kommer nästan dit. Vi tycker fortfarande att det blir lite
              för spendersamt i förhållande till överskottsmålet. Men vi kommer
              en bra bit på vägen till bättre måluppfyllelse, och det är väldigt
              viktigt för trovärdigheten hos svensk ekonomisk politisk.
            </seg>
            <seg n="b2c11f89">
              Det är väl fantastiskt bra att det finns tre partier i riksdagen
              som lägger fram förslag och tar större ansvar.
            </seg>
          </u>
          <note type="speaker" n="49656faf">
            Anf. 183 ANDERS SELLSTRÖM (KD) replik:
          </note>
          <u who="Q6172463" xml:id="i-09370b310c607114-1" n="878e985d">
            <seg n="27ebec76">
              Herr talman! Fredrik Olovsson, du svarade inte på varför ni samlas
              kring Sverigedemokraternas marginalskattepolitik i den här frågan.
              Det fick jag inget svar på.
            </seg>
            <seg n="db3bbf90">
              Du nämnde på slutet att det var tre partier. Det är ju fyra partier.
              Ni är fyra partier som står bakom betänkandet, annars hade ni
              inte haft någon chans att få igenom det i riksdagen. Jag vill
              ha svar på varför ni samlas kring Sverigedemokraternas marginalskattepolitik.
            </seg>
            <seg n="bd717ca7">
              Ni lånar ju mer. Finansutskottets kansli har räknat – ni går
              ut och lånar hundratals miljoner mer för att finansiera er budget
              än vad alliansregeringen gör. Det står klart och tydligt i det
              beslut och de texter ni har godkänt som fanns i finansutskottets
              betänkande nr 1.
            </seg>
            <seg n="ab6e10c1">
              Varför offrar ni för 2 promille? 3 miljarder är mycket pengar,
              men när man offrar en budgetprocess i Sveriges riksdag, när man
              offrar ordning och reda och när man sänker omvärldens förtroende
              för Sverige är 3 miljarder pengar som fort förloras i ökade ränteintäkter
              på våra statspapper eller annat. Då pratar vi inte om 3 miljarder;
              då pratar vi om många miljarder.
            </seg>
            <seg n="31702422">
              Det är det ni ska balansera när ni nu ska offra hela denna budgetprocess
              på altaret och ställa det mot 2 promille. Det går fort åt andra
              hållet, Fredrik Olovsson – det vet du också – när man resonerar
              om statsfinansiella frågor.
            </seg>
            <seg n="88259fe9">
              Men återigen: Varför samlas ni kring Sverigedemokraternas skattepolitik,
              ni socialdemokrater tillsammans med Miljöpartiet och Vänsterpartiet?
              Och varför beter ni er som om ni vill hjälpa till samtidigt som
              ni lånar mer pengar än Alliansen gör för att klara er egen budget?
            </seg>
          </u>
          <note type="speaker" n="57911d3f">
            Anf. 184 FREDRIK OLOVSSON (S) replik:
          </note>
          <u who="Q3373667" xml:id="i-c4cef13568dc13ac-4" n="d3a6af58">
            <seg n="26d6eba2">
              Herr talman! Vi har ett starkare finansiellt sparande, det vill
              säga vi kommer närmare överskottsmålet, även om inte vi heller
              har överskott. Dit är det ju väldigt långt efter några år med
              den finanspolitik som Anders Sellström står bakom tillsammans
              med sina kamrater.
            </seg>
            <seg n="3d087485">
              Vi samlas alltså uppenbarligen kring det reformutrymme som vi
              socialdemokrater tycker är rimligt. Vi har helt enkelt drivit
              våra frågor och den politik som vi tycker är viktig, och andra
              har röstat och ställt upp på den. Det tycker vi naturligtvis är
              bra. Vi önskar att vi fick igenom all vår politik i riksdagen
              – då skulle det bli ett mycket bättre samhälle.
            </seg>
            <seg n="37845a6c">
              Att kräva av oss att vi inte ska lägga fram och driva vår politik
              för att andra kan rösta på den är en mycket långtgående och konstig
              demokratisyn som ges uttryck för här.
            </seg>
            <seg n="c4f0428b">
              Det är ju inte så att vi på det här sättet skulle bryta mot några
              regler. Vi hade en utfrågning för en vecka sedan. Den gav två
              bilder, får man väl säga om man ska vara ärlig. Det fanns olika
              synsätt. Men vi har väldigt starkt stöd från flera av experterna
              för vårt sätt att se på detta.
            </seg>
            <seg n="ab5dff8a">
              Det här handlar i slutändan inte om regler. Vi kom överens om
              hur det skulle vara. Det gjorde vi i maj 2007. Det här handlar
              om att ni väldigt gärna vill genomföra de här skattesänkningarna.
              Ni är väl i politiken just för att göra det.
            </seg>
            <seg n="91b49903">
              Vi tycker att det är en felaktig prioritering. Vi tycker inte
              att vi ska nalla av framtidens välfärd på det sättet.
            </seg>
            <seg n="078f8d2a">
              Inte minst visar PISA-undersökningen på de stora behov som vi
              kommer att ha i svensk skola framöver. Då måste man också välja
              och våga prioritera framöver och inte vara riktigt så slapp med
              våra budgetregler som Sellström tycks kunna acceptera att vara.
            </seg>
          </u>
          <note type="speaker" n="48a1a086">
            Anf. 185 CARL B HAMILTON (FP) replik:
          </note>
          <u who="Q5785982" xml:id="i-d51dbb8d5ae72a8e-0" n="71c1dd87">
            <seg n="4cb265d0">
              Herr talman! Fredrik Olovsson sade alldeles nyss någonting väldigt
              anmärkningsvärt: Det handlar inte om regler.
            </seg>
            <seg n="d8313cbc">
              Det är ju precis det det gör. I riksdagsordningen står det om
              budgetprocessen. Man ska fatta ett enda beslut, rambeslutet. Tanken
              är att man ska hålla ihop en helhet i den första delen.
            </seg>
            <seg n="8bb59375">
              Fredrik Olovsson, när nu detta om ett enda beslut står i riksdagsordningen,
              varför ska man då inte följa det?
            </seg>
          </u>
          <note type="speaker" n="853ab8fe">
            Anf. 186 FREDRIK OLOVSSON (S) replik:
          </note>
          <u who="Q3373667" xml:id="i-c4cef13568dc13ac-5" n="d3a6af58">
            <seg n="61bcb943">
              Herr talman! Vad jag menade var naturligtvis att det för er inte
              handlar om regler. Det handlar naturligtvis om att driva igenom
              den skattesänkning som ni så väldigt gärna vill se på plats. Vi
              tycker inte att det är en rimlig politik, framför allt inte när
              man inte klarar de budgetmål som riksdagen har ställt upp.
            </seg>
            <seg n="eb9bc608">
              Utskotten har ju initiativberett 3 kap. 7 § i riksdagsordningen.
              Där slås det för övrigt också fast att finansutskottet förutom
              att ta initiativ på våra egna beredningsområden även i ekonomisk-politiskt
              syfte kan göra det på andra utskotts beredningsområden. Det skulle
              väl en skattefråga kunna tänkas falla under.
            </seg>
            <seg n="60f6412d">
              Det är inte heller så att vi har en budgetordning med ett enda
              beslut. Det var det alternativ som fördes fram i Riksdagsutredningen
              men som inte valdes. Därför fattar vi flera beslut under den här
              budgetprocessen.
            </seg>
          </u>
          <note type="speaker" n="1a40b5f2">
            Anf. 187 CARL B HAMILTON (FP) replik:
          </note>
          <u who="Q5785982" xml:id="i-d51dbb8d5ae72a8e-1" n="71c1dd87">
            <seg n="7384bde0">
              Herr talman! Det är ostridigt, menar jag, att det i riksdagsordningens
              5 kap. 12 § står att budgetprocessen i den första delen avslutas
              med ett enda beslut, ett enda klubbslag i riksdagen – inte med
              två, inte med tre, inte med att man backar och ändrar det beslutet,
              utan med ett enda beslut.
            </seg>
            <seg n="c0ed3fc2">
              Tanken med detta är väldigt enkel: Man ska hålla ihop en helhet.
            </seg>
            <seg n="b1b57127">
              När nu detta faktiskt står i riksdagsordningen är min enkla fråga
              till Socialdemokraterna: Varför ska man inte följa det som står
              i riksdagsordningen?
            </seg>
          </u>
          <note type="speaker" n="5a6859cc">
            Anf. 188 FREDRIK OLOVSSON (S) replik:
          </note>
          <u who="Q3373667" xml:id="i-c4cef13568dc13ac-6" n="d3a6af58">
            <seg n="c6344eeb">
              Herr talman! Det står i riksdagsordningen att utskotten har initiativrätt.
              Den initiativrätten utnyttjar vi. Vi har också fått stöd för vårt
              förslag i utskottet. Så enkelt är det.
            </seg>
            <seg n="ac66f84e">
              Sedan har det naturligtvis funnits andra tider då den här typen
              av initiativ också har tagits, till exempel om en begränsning
              av fastighetsskatten, som var ett socialdemokratiskt förslag som
              också beslutades efter att budgeten hade beslutats. Där fanns
              det en moderat reservation som ville gå ännu längre. Detta är
              exempel på att detta har hänt också vid ett tidigare tillfälle.
            </seg>
            <seg n="25835097">
              Skälet är alltså att det finns initiativrätt. Regeringen klarar
              inte budgetmålen. Ni spenderar mer än vad ni har råd med. Då är
              det rimligt att ett parti som vårt, som tycker att ordning och
              reda i statsfinanserna är väldigt viktigt, har möjlighet att driva
              den frågan.
            </seg>
            <seg n="5d022a10">
              Carl B Hamilton har haft ett väldigt högt tonläge i den här debatten.
              Jag tycker att det är väldigt tråkigt att man använder ord som
              vämjeligt om andra människor och partier. Jag tycker inte att
              det hör hemma i en riksdagsdebatt, och det är märkligt att det
              fick passera obemärkt den här gången men inte förra gången, då
              jag påpekade detta i starka ordalag.
            </seg>
          </u>
          <note type="speaker" n="622a1dff">
            Anf. 189 PER BOLUND (MP):
          </note>
          <u who="Q5581337" xml:id="i-fe8e2a1aca22d383-0" n="b9b78d8f">
            <seg n="7c6c0947">
              Herr talman! Ibland är det en bra idé att gå tillbaka till kärnfrågorna.
              Vad är det egentligen för reform som vi här diskuterar? Vad är
              det vi diskuterar för och emot?
            </seg>
            <seg n="e705356b">
              Den fråga som vi nu talar om är i grunden om fler människor med
              höga inkomster ska slippa att betala statlig skatt. I de första
              fyra anförandena i debatten märktes det inte särskilt mycket av
              den sakfrågan. I stället talades det mycket och länge om budgetregler,
              rambeslut, modeller och regelverk. Det finns skäl till det. Skälet
              är nog att det helt enkelt inte är särskilt roligt för regeringspartierna
              att få försvara den politik man går ut med här, nämligen att öka
              de ekonomiska klyftorna, till exempel mellan män och kvinnor i
              vårt samhälle.
            </seg>
            <seg n="f725c13e">
              Jag vill gärna uppehålla mig vid sakfrågan ett tag. Jag tycker
              att den också förtjänar att debatteras.
            </seg>
            <seg n="b7ec8a88">
              För Miljöpartiets del är det svårt att förstå varför det i en
              tid när vi har kärva statsfinanser och när statens ekonomi går
              med underskott är högsta prioritet att sänka skatten för dem med
              högst inkomster. Vi ser hur skolresultaten i Sverige dalar, eller
              snarar rasar, i jämförelse med andra länder. Skulle det inte i
              ett sådant läge vara mer relevant att satsa pengarna på att få
              en bättre skola – en skola där vi har fler lärare som kan möta
              eleverna och hjälpa dem med deras problem?
            </seg>
            <seg n="9db7d444">
              Studier visar att vården i Sverige fungerar dåligt. Vårdresultatet
              sjunker jämfört med andra länder. Hade det inte varit relevant
              att satsa dessa 3 miljarder på att få en bättre vård i Sverige
              och låta fler få hjälp tidigare på akuten i stället för att de
              ska sitta och vänta i timmar, som de i dag ofta får göra?
            </seg>
            <seg n="6881262c">
              I stället väljer regeringen att använda dessa 3 miljarder till
              att sänka skatter för oss som redan har höga inkomster. Den prioriteringen
              kan Miljöpartiet inte ställa sig bakom. Vi tycker att det är fel
              använda pengar.
            </seg>
            <seg n="6bbfc3e5">
              Det märkliga är också att redan som regelverket ser ut höjs skiktgränsen
              automatiskt varje år. Den räknas upp. Men uppenbarligen räcker
              inte denna uppräkning för regeringen. Det räcker inte med att
              man bara följer löneutvecklingen, utan man måste ta i extra mycket
              och höja skiktgränsen rejält, för 3 miljarder. Det vore intressant
              att få en förklaring: Varför är detta så relevant att man ska
              göra det i ett läge när vi har en budget med underskott och statsfinanser
              under press?
            </seg>
            <seg n="b31cc8de">
              Det finns flera skäl till att vi inte tycker att den reform som
              regeringen föreslår inte är träffsäker och inte bra. I dag har
              vi tyvärr ett samhälle där kvinnors löner är lägre än mäns. Det
              är något som Miljöpartiet gör mycket för att försöka förändra.
              Vi har många olika reformer i vår budget för att förhindra att
              den situationen ska bestå in i framtiden.
            </seg>
            <seg n="22ac3acb">
              Under Alliansens tid i regeringsställning har den ekonomiska
              klyftan mellan kvinnor och män ökat dramatiskt. De ekonomiska
              skillnaderna mellan könen blir alltså med regeringens politik
              allt större för varje år som går. Det förslag som vi nu talar
              om, nämligen att i ett steg höja skiktgränsen, skulle ytterligare
              öka klyftan mellan män och kvinnor i Sverige. Detta är alltså
              en reform som direkt ökar skillnaderna i inkomst mellan män och
              kvinnor. Vi kan inte från Miljöpartiets sida finna att det är
              rimligt.
            </seg>
            <seg n="eb99b2d0">
              Vi försöker i stället genom att till exempel föra en ansvarsfull
              arbetsgivarpolitik och se till att åtminstone staten går före
              och försöker minska löneklyftorna mellan män och kvinnor. Vi vill
              gärna ge Medlingsinstitutet i uppdrag att försöka se till att
              man inte får ökade inkomstklyftor mellan män och kvinnor, men
              regeringens reformer går i rakt motsatt riktning. De ökar de ekonomiska
              klyftorna.
            </seg>
            <seg n="27591221">
              Vi tycker att detta är ännu ett starkt skäl att säga nej till
              regeringens förslag om att sänka skatten ytterligare för dem med
              höga inkomster.
            </seg>
            <seg n="75997e60">
              Herr talman! Under den här mandatperioden har regeringen hanterat
              budgeten på ett helt annat sätt än tidigare regeringar har gjort.
              Under årens lopp har man lagt in fler och fler kontroversiella
              frågor i budgeten. Anledningen till att man gör det är att man
              har räknat med att få igenom sina förslag trots att man inte har
              en majoritet i riksdagen bakom dem. Man har gömt sig bakom budgetreglerna
              för att dölja att man är en svag minoritetsregering som annars
              skulle ha svårt att få igenom sin politik.
            </seg>
            <seg n="b705120d">
              Nu ser vi hur utskotten här i riksdagen sitter mer eller sysslolösa
              för att det inte kommer fram förslag och reformer från regeringen,
              utan man har lagt in väldigt mycket i budgeten i stället.
            </seg>
            <seg n="73a69345">
              Jag tycker att detta är ett ansvarslöst sätt att hantera statens
              budget. Jag tycker att det är ansvarslöst att förlita sig på budgetreglerna
              för att få igenom sin politik trots att man inte har en majoritet
              bakom dem. Jag skulle vilja säga att det är regeringens agerande
              som i slutändan urholkar budgetreglerna och gör så att de inte
              kommer att kunna hålla i förlängningen om man fortsätter att hantera
              budgeten på det sätt regeringen gör.
            </seg>
            <seg n="a392a1f0">
              Om jag inte hade så stor respekt för mina kolleger skulle jag
              kanske hemfalla till Carl B Hamiltons språkbruk och kalla detta
              för vämjeligt, men det ska jag inte göra. Jag tycker inte att
              vi ska behandla varandra på det sättet här i riksdagen.
            </seg>
            <seg n="ffdd83e5">
              På den hearing som finansutskottet anordnade i förra veckan var
              statsvetaren Sverker Gustavsson väldigt tydlig med att det här
              agerandet riskerar att få stora konsekvenser för Sveriges statsskick.
              I förlängningen, konstaterade Sverker Gustavsson, riskerar vi
              att få en situation där alla svåra frågor klumpas in i budgeten
              och där vi i princip får två stora beslut per år, en vårbudget
              och en höstbudget. Däremellan har vi lite administration och okontroversiella
              frågor att hantera, och utskotten sitter mer eller mindre sysslolösa.
            </seg>
            <seg n="006d72a2">
              Resultatet av den här hanteringen är att riksdagens beslutsmakt
              successivt urholkas. Det är en utveckling som vi i Miljöpartiet
              inte kan acceptera. Vi tycker att det går emot de skrivningar
              som finns i grundlagen om att riksdagen ska vara rikets högsta
              beslutande organ. Vi tycker att de skrivningarna ska gälla. Vi
              tycker inte att man i det fördolda ska urholka den principen,
              och vi accepterar inte att regeringspartierna med åren för över
              allt större beslutsmakt till regeringen genom att flytta in fler
              och fler beslut i budgeten.
            </seg>
            <seg n="a496e6b4">
              När detta beteende fortsätter måste riksdagen till slut reagera
              och agera, och det är detta som sker nu. Regeringspartiernas upprördhet
              här i salen anser jag beror på att deras strategi – att trycka
              in frågorna i budgeten så att de får igenom sin politik trots
              att de inte har lyckats eller ens ansträngt sig för att få en
              majoritet i riksdagen bakom dem – nu faller. Då ser man en väldig
              upprördhet som sprider sig på den borgerliga sidan.
            </seg>
            <seg n="b8eee5a0">
              Herr talman! Det finanspolitiska ramverket kom till efter 90-talskrisen
              för att man inte skulle kunna föra en oansvarig ekonomisk politik.
              Vi tycker att det var rätt, och vi ställer oss bakom det finanspolitiska
              ramverket. Men enligt ramverket ska man just kunna förstärka budgeten,
              och på den hearing som vi var på i torsdags, där det var många
              experter som var närvarande sade Per Molander, en av arkitekterna
              bakom förslaget till ramverk, att det är enligt regelverket att
              riksdagen vidtar åtgärder för att förstärka statens budget och
              minska underskotten.
            </seg>
            <seg n="dbcc622e">
              Därför tycker vi att det är ansvarsfullt att inte använda dessa
              3 miljarder till att sänka skatten för dem med högst inkomster.
              Vi tycker att pengarna kunde användas bättre. Till exempel kan
              man återkomma i vårbudgeten och använda dem för att göra investeringar.
              Det är det som Miljöpartiet tror skulle vara den bästa stimulansen
              i ekonomin för att se till att vi också klarar av den omställning
              som samhället behöver göra. Det skulle vara ett ansvarsfullt sätt
              att hantera budgeten.
            </seg>
            <seg n="f0e38c65">
              Med detta yrkar jag bifall till utskottets förslag.
            </seg>
          </u>
          <note type="speaker" n="2fceab60">
            Anf. 190 ANNA KINBERG BATRA (M) replik:
          </note>
          <u who="Q4767161" xml:id="i-61c2b58ba4b33b5c-3" n="d9304f78">
            <seg n="d621d636">
              Herr talman! Den 9 november, efter budgetpropositionen presenterades
              här i kammaren och innan rambeslutet fattades här i kammaren,
              sade Miljöpartiets ledare Gustav Fridolin i Dagens industri: Vi
              har varit väldigt tydliga med att vi kommer att arbeta väldigt
              målinriktat så att Sverigedemokraterna inte får inflytande i svensk
              politik.
            </seg>
            <seg n="68ec11cf">
              Varför står Per Bolund här i kväll, med sitt agerande i finansutskottet,
              och riskerar att ge just Sverigedemokraterna större inflytande
              än någonsin hittills?
            </seg>
          </u>
          <note type="speaker" n="2b561be5">
            Anf. 191 PER BOLUND (MP) replik:
          </note>
          <u who="Q5581337" xml:id="i-fe8e2a1aca22d383-1" n="b9b78d8f">
            <seg n="8329fe2c">
              Herr talman! Det var en väldigt vinklad fråga. Jag ser det självklart
              inte på det sättet. Det vi har gjort är att vi har ställt oss
              bakom vår politik. Vi har tagit ett initiativ som just handlar
              om det som vi tycker är det rimliga sättet att hantera statsbudgeten
              på. Vi kan inte hindra andra partier från att rösta för våra förslag.
            </seg>
            <seg n="7c7a3d2f">
              Det som däremot gör att Sverigedemokraterna får inflytande är
              att vi har en regering som inte ser till att ha en majoritet bakom
              sin budget. Det tycker vi är väldigt olyckligt. Det är ett sätt
              att hantera budgeten som ingen tidigare regering i modern tid
              har haft.
            </seg>
            <seg n="ce1a05bb">
              Jag har själv erfarenhet av samarbete med den socialdemokratiska
              regeringen. Jag satt bland annat på Regeringskansliet och såg
              till att de budgetar som lades fram var i enlighet med det som
              Socialdemokraterna, Miljöpartiet och Vänsterpartiet stod bakom.
              Därmed gjorde den socialdemokratiska regeringen klart att det
              blev en majoritet bakom de reformer som fanns i budgeten. Även
              om den borgerliga oppositionen vid det tillfället hade velat riva
              upp reformer hade man inte kunnat göra det, på grund av att det
              fanns en majoritet bakom förslagen.
            </seg>
            <seg n="c691b399">
              Det tycker jag är ett ansvarsfullt sätt att hantera budgeten.
              Det handlar inte om att försöka gömma sig bakom budgetregler och
              försöka hänvisa till regelverk och ramverk med de tolkningar som
              man själv gör utan att faktiskt se till att det finns en majoritet
              bakom förslagen. Det är på det sättet som demokratin brukar fungera.
              Så borde den göra även när man försöker få igenom sin budget.
            </seg>
          </u>
          <note type="speaker" n="c14db0d0">
            Anf. 192 ANNA KINBERG BATRA (M) replik:
          </note>
          <u who="Q4767161" xml:id="i-61c2b58ba4b33b5c-4" n="d9304f78">
            <seg n="54d47758">
              Herr talman! Det var många ord, men inget av dem svarade på min
              fråga om varför Miljöpartiet ger Sverigedemokraterna det här inflytandet.
            </seg>
            <seg n="da58d802">
              Vi har regler i riksdagen som fungerar så att den budget som
              har störst parlamentariskt underlag vinner. De beslut som har
              störst parlamentariskt underlag vinner. Men det är först när Miljöpartiet,
              Sverigedemokraterna, Socialdemokraterna och Vänsterpartiet samlar
              sig i en gemensam ståndpunkt som de kan vinna över Alliansens
              förslag. För detta har Miljöpartiet ett ansvar. Därför har Miljöpartiet
              ett ansvar för att Sverigedemokraterna med det här förslaget får
              budgetmakt.
            </seg>
            <seg n="4e7c831f">
              Låt oss titta lite grann på sakfrågan, även om tiden är knapp
              och kvällen sen. Per Bolund nämnde jämställdhet. Det tycker även
              jag är viktigt. Jag konstaterar att kvinnors andel av männens
              löner är högre i dag än 2006. Om man tar jämställdhet på allvar
              undrar jag varför det är så viktigt att höja beskattningen för
              just avdelningschefer i vården, lärare som får karriärtjänster
              och andra samhällsbärare, både kvinnor och män, som ingår i den
              miljon löntagare som berörs av Alliansens förslag.
            </seg>
            <seg n="47e6492b">
              Låt oss titta på den öppenhet som Miljöpartiet brukar tala varmt
              om. Under nästan hela dagen har det varit migrationspolitisk debatt
              här i kammaren. Då brukar vi vara överens om att stå upp för öppenhet,
              stå upp för rörlighet på arbetsmarknaden, stå upp för att människor
              ska kunna komma hit och stå upp för att hålla Sverigedemokraterna
              utanför inflytande. Det tycker jag är viktigt.
            </seg>
            <seg n="3d6c6ba3">
              I budgetdebatter brukar Per Bolund tala vänligt om öppenhet,
              konkurrenskraft och tillväxt, till och med om vikten av att beskattningen
              är rimlig för nyckelpersoner när det gäller att driva och utveckla
              svenska företag. Där har vi ganska mycket gemensamt. Men det är
              precis mot dem som Miljöpartiet i dag riktar udden tillsammans
              med Sverigedemokraterna, som ni annars hedersamt brukar ta avstånd
              från. Hur är det att stå upp för öppenhet, tolerans, konkurrenskraft
              och moderna värderingar, Per Bolund?
            </seg>
          </u>
          <note type="speaker" n="380799d1">
            Anf. 193 PER BOLUND (MP) replik:
          </note>
          <u who="Q5581337" xml:id="i-fe8e2a1aca22d383-2" n="b9b78d8f">
            <seg n="54317dbc">
              Herr talman! Jag tycker att Anna Kinberg Batra lyfter fram ett
              tydligt och bra exempel på att regeringen faktiskt har lyckats
              skapa en majoritet bakom sina förslag. Vi ser båda vilka problem
              som skulle ha uppstått om man inte hade gjort det. Då hade vi
              ha haft en migrationspolitik som hade kunnat ända hur som helst
              i riksdagen. Vi vet ju inte vilka beslut som hade fått majoritet.
              Men i stället har vi lyckats se till att det finns en majoritet
              bakom en human flyktingpolitik som ger möjlighet för människor
              att röra sig över gränserna. Det är jag stolt över.
            </seg>
            <seg n="764514be">
              Däremot har jag svårt att förstå varför inte regeringen har gjort
              samma ansträngning när det gäller budgetfrågorna och budgetreformerna.
            </seg>
            <seg n="e1276300">
              Vad än Anna Kinberg Batra säger är det tydligt med den här reformen
              att män får en större fördel än kvinnor ekonomiskt och att de
              ekonomiska klyftorna ökar. Jag kan visa tydlig statistik som riksdagens
              utredningstjänst, till exempel, har tagit fram kring inkomstskillnaderna
              mellan män och kvinnor. De har ökat år för år under den borgerliga
              regeringens tid. Den statistiken går inte att ifrågasätta, utan
              den är väldigt tydlig.
            </seg>
            <seg n="c372b52c">
              Frågan är då hur man ska hantera Sverigedemokraternas inflytande.
              Jag undrar om Anna Kinberg Batra menar att vi i Miljöpartiet inte
              ska driva vår egen politik. Vi ska då inte lägga fram förslag
              utifrån vår egen politik, för det finns en risk att det skulle
              kunna bli en majoritet bakom dem. Om vi lägger fram våra förslag
              skulle det kunna vara så att Socialdemokraterna, Vänsterpartiet
              och Sverigedemokraterna ställer sig bakom dem. Enligt Anna Kinberg
              Batras sätt att se på det skulle vi inte lägga fram vår politik.
              Vi skulle helt enkelt lägga ned vårt arbete och bara ge upp. Det
              vore då det enda ansvarsfulla sättet att hantera det.
            </seg>
            <seg n="7eb54cdc">
              Jag tycker att det är ett väldigt konstigt sätt att se på demokratin.
              Jag tycker också att det är konstigt med tanke på att det faktiskt
              är tvärtom i Sveriges riksdag i dag. Åtta av tio gånger när det
              finns ett gemensamt rödgrönt förslag mot regeringspartiernas förslag
              röstar Sverigedemokraterna med regeringspartierna. Man kan konstatera
              att regeringen har fått igenom mycket av sin politik just med
              stöd av Sverigedemokraterna i den här kammaren.
            </seg>
          </u>
          <note type="speaker" n="184fc156">
            Anf. 194 ANDERS SELLSTRÖM (KD) replik:
          </note>
          <u who="Q6172463" xml:id="i-09370b310c607114-2" n="878e985d">
            <seg n="90ebc24b">
              Herr talman! Jag lyssnade såklart på ditt anförande, Per Bolund.
              Jag har tre frågor jag vill ta upp med dig också.
            </seg>
            <seg n="ae8b34f7">
              Budgeten är en helhet. Det är det vi nu diskuterar. Sakfrågan
              är: Kan man bryta ut enskilda delar ur en helhetsbudget? Det är
              där vi ska stanna, tycker jag, och inte diskutera för- eller nackdelar
              med olika förslag. Då kan vi stå här hela kvällen. Och vi har
              haft en tidigare debatt om det.
            </seg>
            <seg n="d2e115e0">
              Ni vill hjälpa till, säger ni, stärka finanserna och statens
              budgetsaldo och strama upp budgeten. Men varför gör ni inte det
              i er egen budget? Ni använder den argumentationen i det här betänkandet,
              men ni har inte gjort det i er egen budget. Ni har samma finansiella
              sparande som alliansregeringen.
            </seg>
            <seg n="cb0f37f6">
              Ni resonerar på ett sätt när ni skriver er egen budget. När ni
              sedan ser en möjlighet att knäppa alliansregeringen på näsan säger
              ni helt plötsligt att ni vill stärka det finansiella sparandet
              och statens budgetsaldo.
            </seg>
            <seg n="f84c2858">
              Det är en fråga. Jag får inte ihop logiken.
            </seg>
            <seg n="226b1464">
              Nästa fråga gäller detta med Sverigedemokraterna. Varför sällar
              ni er till Sverigedemokraternas marginalskattepolitik? I er budget
              vill ni strama åt jobbskatteavdragen vid 40 000 kronor och nedåt.
              Det blir en helt annan marginalskattepolitik än vad Sverigedemokraterna
              har i sin budget. Men det är deras budgetförslag i marginalskattepolitiken
              som ni har samlats kring, Miljöpartiet. Ni lämnar er helhetssyn
              på hur ni vill bedriva marginalskattepolitiken.
            </seg>
            <seg n="b12b603a">
              Sedan ska jag ta upp det sista som jag inte får ihop. Om man
              använder argumentationen att man nu ska se till att staten närmar
              sig och med rejäla kliv når sina finansiella överskottsmål undrar
              jag: Varför samlar ni er inte kring att fördubbla arbetsgivaravgifterna
              för unga? Det är ju 14 miljarder på ett bräde. Ni pratar fortfarande
              om 2 promille av de totala skatteintäkterna. Här skulle det bli
              lite extra fart. Och där tycker ni faktiskt lika. Varför gör ni
              inte detta?
            </seg>
          </u>
          <note type="speaker" n="41fd3419">
            Anf. 195 PER BOLUND (MP) replik:
          </note>
          <u who="Q5581337" xml:id="i-fe8e2a1aca22d383-3" n="b9b78d8f">
            <seg n="98bc3c45">
              Herr talman! Jag tycker tvärtom att det är viktigt att diskutera
              enskilda sakfrågor. Jag bekymrar mig och tycker att det är synd
              att Anders Sellström bara vill diskutera budgetramverk. Den här
              sakfrågan är viktig för oss. Jag tycker att det är synd att Anders
              Sellström verkar helt ointresserad av att diskutera den. Det handlar
              helt enkelt om hur man prioriterar i budgeten, att man prioriterar
              att sänka skatten för dem som har högst inkomster snarare än att
              göra viktiga satsningar på skolan. Vi ser ju nu hur skolresultaten
              rasar i Sverige.
            </seg>
            <seg n="08e80fc4">
              Jag hävdar tvärtemot vad Anders Sellström säger att vi i vår
              budget förstärker den ekonomiska politiken. Det gör vi genom att
              rikta resurserna mot investeringar snarare än skattesänkningar.
              Det är väl känt att investeringar i stället för skattesänkningar
              får en betydligt bättre effekt på till exempel sysselsättning
              och att det får en bättre effekt på ekonomin i sin helhet.
            </seg>
            <seg n="05abe30c">
              Det är ett sätt att verkligen se till att den ekonomiska politiken
              får mycket mer bett än vad den har fått med regeringens politik.
              Trots ett första, ett andra, ett tredje, ett fjärde och ett femte
              jobbskatteavdrag är arbetslösheten fortfarande högre än vad den
              var när regeringen tillträdde.
            </seg>
            <seg n="924326ec">
              Det är dags att pröva någonting annat än bara det recept som
              regeringen har skrivit ut år efter år.
            </seg>
            <seg n="1e64999d">
              Sedan var det frågan om marginalskattepolitiken och vilket förslag
              som går igenom. Anders Sellström vet väl vad som har skett, nämligen
              att vi föreslår att den skiktgräns som har gällt i år ska fortsätta
              att gälla även nästa år. Det handlar om att skiktgränsen ska ligga
              kvar på samma nivå som i år. Mer dramatiskt än så är det inte.
              Det handlar inte på något sätt om att ställa sig bakom Sverigedemokraternas
              budgetförslag, som Anders Sellström försöker få det till. Det
              är långt ifrån sanningen.
            </seg>
            <seg n="5a0fd21b">
              Vi tycker inte att det är en rimlig reform i ett läge där statens
              finanser drivs med underskott och där statens ekonomi är kärv.
              Då bör pengarna användas på ett mer ansvarsfullt sätt.
            </seg>
          </u>
          <note type="speaker" n="64cb90e4">
            Anf. 196 ANDERS SELLSTRÖM (KD) replik:
          </note>
          <u who="Q6172463" xml:id="i-09370b310c607114-3" n="878e985d">
            <seg n="46a5c69b">
              Herr talman! Per Bolund försöker glida. I Miljöpartiets budget
              finns ett förslag på finansiellt sparande som är likadant som
              alliansregeringens. Det står där, fakta klart och tydligt, i budgeten.
              Det är bara att läsa innantill för den som har internet. Man kan
              göra det just nu. Ändå använder du argumentet att ni ska hjälpa
              till att stärka och nå fram till det finansiella överskottsmålet,
              men ni för inte fram målet i er egen budget.
            </seg>
            <seg n="a66b723f">
              Det är det här jag inte får ihop. Då måste det vara så att ni
              vill sätta käppar i hjulet för alliansregeringen eller ge en knäpp
              på näsan. Ni tar inte i så mycket utan bara lite grann för att
              göra en markering. Men ni har ingen backup från er egen budget
              på hur ni resonerar. För mig är det obegripligt.
            </seg>
            <seg n="d6ce909d">
              Ni har faktiskt en helt annan marginalskattepolitik. När ni vill
              göra avtrappningar av jobbskatteavdraget sker en hel förändring
              av er marginalskattepolitik och synen på marginalskatter. Även
              när en skiktgräns för statlig skatt förändras eller flyttas påverkar
              ni hur det ser ut. Men det gör det inte för Sverigedemokraterna.
              Det är just det förslaget ni använder. Jag får inte ihop det heller.
              Det enda syftet måste vara att ni har paketerat detta för att
              just Sverigedemokraterna ska vara med på näsknäppen.
            </seg>
            <seg n="be621612">
              Du svarar fortfarande inte på frågan. Varför har ni inte drivit
              frågan om fördubblade arbetsgivaravgifter för unga? Det ger betydligt
              mer pengar.
            </seg>
          </u>
          <note type="speaker" n="b701e848">
            Anf. 197 PER BOLUND (MP) replik:
          </note>
          <u who="Q5581337" xml:id="i-fe8e2a1aca22d383-4" n="b9b78d8f">
            <seg n="99f42212">
              Herr talman! Det är konstigt att Anders Sellström tycker att
              det här är en så komplicerad fråga. Den handlar i grunden om prioriteringar.
              Det är vad budgeten handlar om. Det handlar om att göra prioriteringar.
              Hur ska vi använda resurserna på det mest effektiva sättet så
              att vi gör Sverige till ett bättre land? Vi gör annorlunda prioriteringar
              än vad Anders Sellström och Kristdemokraterna tillsammans med
              de borgerliga partierna gör.
            </seg>
            <seg n="5b502c49">
              Vi tycker i första hand att det bästa för Sverige skulle vara
              att använda de resurser som finns tillgängliga för att göra investeringar
              i att stärka Sverige, göra Sverige till ett starkare land inför
              framtiden. Det handlar om att investera i en järnväg som fungerar,
              som gör att vi får fram gods och att människor kommer till arbetet
              i stället för att stå och frysa på kalla perronger. Det handlar
              om att göra satsningar på skolan så att vi faktiskt får bättre
              skolresultat i stället för att fortsätta att falla i mätning efter
              mätning jämfört med andra länder.
            </seg>
            <seg n="b9ad9f8e">
              Om vår budget inte går igenom tycker vi att det i andra hand
              är bättre prioriterat att låta pengarna förstärka statsbudgeten
              än att fortsätta ge skattesänkningar för dem som har högst inkomster.
              Det är den prioritering vi gör om vår förstahandsprioritering
              inte går igenom.
            </seg>
            <seg n="158df7ac">
              Det handlar hela tiden om prioriteringar. Det märkliga för oss
              är att regeringspartierna fortsätter att prioritera på samma sätt
              gång på gång, det vill säga att man tror att den sänkta skatten
              är lösningen på alla Sveriges problem. Man har prövat den i sju
              år och den har inte gett de resultat man har hävdat, men trots
              det fortsätter man att göra samma prioriteringar om och om igen.
            </seg>
            <seg n="04ad041b">
              Det är som ett barn som aldrig lär sig läxan. Man fortsätter
              att pröva och pröva. I slutändan finns en stark känsla av att
              det inte handlar om att man tror att det är effektivt, utan det
              är snarare ideologiska skäl som gör att man fortsätter att driva
              frågan om skattesänkningar som det enda receptet.
            </seg>
            <seg n="18760c86">
              Vi följer de budgetregler som finns, och vi lägger fram vår egen
              politik i kammaren. Åtta gånger av tio leder det till att vi inte
              får igenom politiken. Sverigedemokraterna röstar med regeringens
              politik. I det här fallet har Sverigedemokraterna röstat för det
              förslag som vi har lagt fram. Märkligare än så är inte demokratin.
            </seg>
          </u>
          <note type="speaker" n="b036833d">
            Anf. 198 CARL B HAMILTON (FP) replik:
          </note>
          <u who="Q5785982" xml:id="i-d51dbb8d5ae72a8e-2" n="71c1dd87">
            <seg n="4836cdbf">
              Herr talman! Per Bolund säger att han vill tala om annat än budgetramverk.
              Men det andra kan vi tala om vid ett antal budgetdebatter, till
              exempel den 17 december.
            </seg>
            <seg n="14c31b69">
              För ordningens skull ska jag hålla mig till de frågor som är
              i fokus i dag, nämligen riksdagsordningen och hur man fattar beslut
              i budgetfrågan. Innan jag gör det vill jag för tv-tittare och
              andra upplysa om att talet om att använda pengarna för något annat,
              bättre skola, sjukvård eller järnvägar, är struntprat. De 3 miljarderna
              kan inte användas till något annat utan de fryser inne. Det blir
              en mer åtstramande budget.
            </seg>
            <seg n="822339ba">
              I riksdagsordningen står det, Per Bolund, att budgetprocessens
              första del ska avslutas i ett rambeslut. Det är fråga om ett enda
              beslut, ett enda klubbslag. Tanken är att hålla ihop debet och
              kredit; plus och minus ska gå ihop. Det ska vara en helhet. Då
              kan man inte fatta flera beslut, eller som sades vid hearingen,
              nämligen att plocka isär besluten.
            </seg>
            <seg n="9b86a438">
              Om det står i riksdagsordningen att beslutet ska fattas i ett
              enda klubbslag, varför ska man inte följa bestämmelsen i riksdagsordningen?
            </seg>
          </u>
          <note type="speaker" n="5f50b348">
            Anf. 199 PER BOLUND (MP) replik:
          </note>
          <u who="Q5581337" xml:id="i-fe8e2a1aca22d383-5" n="b9b78d8f">
            <seg n="88e3c374">
              Herr talman! Det där är Carl B Hamiltons tolkning av regelverket.
              Vi vet att budgeten inte antas i ett enda beslut. Det är inte
              bara ett enda beslut som fattas i riksdagen. Vi fattar många beslut,
              och vi har flera debatter under höstens gång. De som var före
              oss och utformade regelverket valde att inte lägga upp budgetarbetet
              på det sättet att hela budgeten i alla dess delar antas i ett
              enda beslut. Budgeten antas i olika beslut, och den debatteras
              också i de olika utskotten.
            </seg>
            <seg n="a5876bb1">
              Jag kan vända på frågan. Om det är så som Carl B Hamilton hävdar,
              ett enda beslut, varför har vi debatter inom de olika utskottsområdena
              och varför har vi diskussioner om prioriteringar inom ramarna
              för olika områden? Carl B Hamilton vet lika väl som jag att det
              pågår budgetdebatter under hela hösten för de olika sakområdena.
            </seg>
            <seg n="975b536e">
              Jag tycker inte att det på något sätt är märkligt att vi fattar
              beslutet och att vi ser till att förstärka statens budget så att
              den inte går med lika mycket underskott som annars. Det ger också
              utrymme för regeringen att komma tillbaka i till exempel vårbudgeten
              med förslag om att använda resurserna på ett klokare sätt. Vi
              förstärker statens budget och ger därmed ett utrymme för att till
              nästa budget komma med förslag på bättre stimulanser än de som
              regeringen föreslår.
            </seg>
          </u>
          <note type="speaker" n="15177dd2">
            Anf. 200 CARL B HAMILTON (FP) replik:
          </note>
          <u who="Q5785982" xml:id="i-d51dbb8d5ae72a8e-3" n="71c1dd87">
            <seg n="8973d43d">
              Herr talman! Per Bolund är en begåvad person. Det har vi sett
              många exempel på här under utskottets arbete och i kammaren. Därför
              blir det lite konstigt när han döljer sin begåvning på ett så
              effektivt sätt.
            </seg>
            <seg n="9602caca">
              Det här gäller budgetprocessens första del. Där ska rambeslutet
              fattas i ett enda klubbslag. Sedan går man in i den andra delen
              där man diskuterar olika utgiftsområden. Totalt blir det 28 plus
              en beslut.
            </seg>
            <seg n="212e7089">
              Vi talar om den första delen. Det är den ni vill riva upp. Det
              är det rambeslutet som ni med det här initiativet på ett fullständigt
              unikt sätt och för första gången vill riva upp. Det är det som
              gör att beslutet kan bli prejudicerande och försvåra för framtida
              regeringar, vare sig de är vänster- eller högerregeringar – sannolikt
              många gånger minoritetsregeringar.
            </seg>
            <seg n="4f714cd4">
              Det var ett svagt svar från Per Bolund. Jag kan ärligt säga att
              jag inte förstår varför Miljöpartiet driver frågan, men det ska
              vara av skäl som man har hört på en hearing. Det är det intrycket
              jag får.
            </seg>
            <seg n="07275dba">
              Herr talman! Avslutningsvis har jag en fråga till Per Bolund.
              När vi läser tidningarna, hör på radio och ser på tv kan vi höra
              de politiska kommentatorer, som vi också kan träffa ute i foajén.
              De bedömer hela tiden den politiska utvecklingen i Sverige. Dessa
              personer är naturligtvis inte ofelbara, men alla gör bedömningen
              att diskussionen om budgetramverket, som inkluderar Sverigedemokraterna,
              innebär att de som vinner mest är Sverigedemokraterna. Det partiet
              är den enskilt stora vinnaren. Varför har ni tagit initiativet
              som serverar dem detta budgetinflytande?
            </seg>
          </u>
          <note type="speaker" n="4a7ba654">
            Anf. 201 PER BOLUND (MP) replik:
          </note>
          <u who="Q5581337" xml:id="i-fe8e2a1aca22d383-6" n="b9b78d8f">
            <seg n="9d5ad127">
              Herr talman! Det var tydligt i det förra replikskiftet att vi
              tolkar regelverket olika.
            </seg>
            <seg n="700cb21b">
              Vi hävdar att det är i linje med regelverket att vi förstärker
              statsbudgeten. Vi ser till att man inte använder statens knappa
              resurser på ett oansvarigt sätt. Vi tycker att det ger möjlighet
              för regeringen att komma tillbaka med förslag på betydligt bättre
              reformer och förslag på att använda resurser i ett senare skede
              på ett smartare och bättre sätt.
            </seg>
            <seg n="c60d5663">
              Jag kan också konstatera att även en av dem som allra mest ställer
              sig på Carl B Hamiltons sida och säger att detta strider mot budgetramverket,
              nämligen Fredrik Sterzel som var en av experterna vid vår utfrågning,
              sade att även om hans synsätt går igenom skulle det vara fullt
              okej enligt hans sätt att se på det om vi skulle riva upp detta
              beslut, bara vi gör det på andra sidan om årsskiftet, i januari.
              Detta visar på något sätt hur skevt detta är och att det ändå
              blir ganska mycket hårklyverier.
            </seg>
            <seg n="ad54f7df">
              Jag hävdar att det faktiskt är i linje med budgetramverket att
              vi kan fatta detta beslut och att vi också kan förstärka statens
              budget genom att se till att man inte gör denna skattesänkning
              just för dem som har allra högst inkomster.
            </seg>
            <seg n="0eeb8947">
              Sedan skiljer vi oss också uppenbart åt när det gäller vem som
              ger Sverigedemokraterna makten i denna kammare. Jag hävdar att
              det är regeringspartierna som gör det genom att se till att de
              inte har en majoritet bakom sina budgetförslag.
            </seg>
            <seg n="77c7cbf0">
              Det är talande att regeringen länge har velat införa ett femte
              jobbskatteavdrag, men man har avvaktat länge tills Sverigedemokraterna
              plötsligt gick ut i medierna och sade att de står bakom ett femte
              jobbskatteavdrag. Då passade regeringen på att lägga fram förslag
              om det femte jobbskatteavdraget.
            </seg>
            <seg n="ece056b2">
              Carl B Hamilton kanske hävdar att det är en slump. Jag har mycket
              svårt att tro på det. Jag ser att man faktiskt har lagat efter
              läge och sett att man har en möjlighet att få igenom detta förslag
              utan att få bakslag i riksdagen. Då går man fram med det. På det
              sättet tycker jag att man ger just Sverigedemokraterna det inflytande
              som Carl B Hamilton nu anklagar oss för att ge dem.
            </seg>
          </u>
          <note type="speaker" n="8bfebafd">
            Anf. 202 SVEN-OLOF SÄLLSTRÖM (SD):
          </note>
          <u who="sven-olof_sallstrom_2f04ec" xml:id="i-3dd2cba3e42bc143-0" n="6c5402df">
            <seg n="1868bd71">
              Herr talman! Låt mig börja med att vara tydlig med en sak. Det
              är att vi sverigedemokrater i princip inte är emot skattesänkningar.
              Vi tycker att det finns ett egenvärde i att vanligt folk får behålla
              en så stor del som möjligt av sin lön. Vi tycker också att det
              finns ett egenvärde i att det finns en väl fungerande välfärd
              och ett trygghetssystem som tar hand om oss när vi blir sjuka
              och gamla. Det innebär att vi är beredda att vara med och sänka
              skatterna i de fall där vi är övertygade om att de leder till
              fler jobb och fler människor i sysselsättning.
            </seg>
            <seg n="cba0f0dd">
              Regeringens skattepolitik har dess värre långt ifrån alltid haft
              just detta som sin ledstjärna. Man har ofta valt att fokusera
              på vissa grupper eller branscher, alldeles oavsett om det har
              varit samhällsekonomiskt motiverat och alldeles oavsett hur många
              jobb per satsad krona man kan skapa. Låt mig ta några exempel.
            </seg>
            <seg n="2272fb4e">
              Vi är positiva till det femte jobbskatteavdraget eftersom vi
              tror att det skapar fler jobb och leder till fler sysselsatta.
            </seg>
            <seg n="a2b13f63">
              När det gäller sänkt bolagsskatt ställer vi oss också på regeringens
              sida. Vi tror att det vore direkt skadligt för Sverige om vi hade
              en markant högre bolagsskatt än vår omedelbara omvärld. Det vore
              negativt för vår industri och för våra företag.
            </seg>
            <seg n="f93897fe">
              När det gäller sänkningen av restaurangmomsen har vi däremot
              kritiserat regeringen. Det är en satsning som man inte på ett
              övertygande sätt har kunnat påvisa är kostnadseffektiv. Även i
              de mest positiva utvärderingarna framstår kostnaden per enskilt
              jobb som orimligt hög.
            </seg>
            <seg n="e601ed68">
              Herr talman! Antalet nya jobb per satsad krona är det som är
              viktigt för oss som har en pragmatisk syn på just skattepolitiken.
              Vad innebär då det när det gäller just den höjda brytpunkten för
              statlig skatt? Enligt den utvärdering som vi har sett från regeringen
              är den jobbskapande effekten mycket begränsad.
            </seg>
            <seg n="b32f42b6">
              Vi säger helt enkelt nej för att förslaget inte på ett trovärdigt
              sätt skapar tillräckligt många jobb per satsad krona. Vi säger
              nej därför att regeringen inför ett val lånar till en skattesänkning
              som inte har något annat värde än möjligtvis som en premie till
              vad man själv antar vara vissa av regeringspartiernas kärnväljare.
            </seg>
            <seg n="264b42d9">
              Dessutom är detta en regering som gång på gång dristat sig till
              att göra alltför positiva prognoser för att sedan behöva ändra
              sig. Detta är en regering som i sin egen budgetproposition har
              ett negativt finansiellt sparande, vilket vi sverigedemokrater
              – där måste jag rätta Anders Sellström – inte har under kommande
              budgetperiod. Detta är en regering som verkar ha övergett överskottsmålet.
              Detta är en regering som ännu i slutet av mandatperioden inte
              har förstått att den regerar i minoritet. Då finns ett ansvar
              att söka en majoritet för sina politiska förslag.
            </seg>
            <seg n="2d117ec9">
              Mona Sahlin sade före valet 2010: aldrig någonsin, aldrig någon
              gång och aldrig någonstans. Det innebar att ni trodde att ni hade
              ett frikort. Socialdemokraterna har haft två partiledarskiften
              efter det. Trodde ni att det gällde och att ni hade frikort? Det
              är upp till en minoritetsregering att skapa en majoritet i kammaren
              för sin politik.
            </seg>
            <seg n="ef50fe1b">
              I augusti kunde man inte dra rätt slutsatser. När regeringen
              hade aviserat att man skulle göra en justering uppåt när det gäller
              brytpunkten kunde man snabbt i medierna konstatera att det fanns
              fyra oppositionspartier som var emot. Vi sverigedemokrater tog
              ett utskottsinitiativ i slutet av augusti som röstades ned av
              samtliga övriga sju partier i finansutskottet. Men vi förstod,
              och det är märkligt att ni inte förstod, att Socialdemokraterna
              inte kan gå till val och i varje valdebatt, i varje kommun och
              i varje landsting och även på riksnivå från varenda sverigedemokrat
              vid varje enskilt tillfälle få höra att de var med och sänkte
              skatten för dem som tjänar mest. Att ni inte förstod det.
            </seg>
            <seg n="83a0a22d">
              I detta läge är det upp till en minoritetsregering att söka samförstånd
              och söka en majoritet för sin politik. Ni kunde ha lyft på luren
              till Per Bolund och fråga honom vad de vill ha igenom i sin budget
              för att ni ska få igenom denna skattesänkning. Det gjorde ni inte,
              vad jag förstår. Ni ringde absolut inte till oss. Det är jag säker
              på att ni kommer att bekräfta. Jag tror inte heller att ni har
              ringt till de övriga två partierna i oppositionen för att söka
              en majoritet för er politik.
            </seg>
            <seg n="83ecd37f">
              Det finns inga frikort i politiken. Det är upp till en minoritetsregering
              att skapa en majoritet för sin politik.
            </seg>
            <seg n="96fe0852">
              Per Bolund har helt rätt i sin kritik att vi har overksamma utskott
              i Sveriges riksdag. Det såg vi i förra veckan när vi debatterade
              kommunalekonomisk skatteutjämning. Vad har regeringen gjort? Jo,
              här har sju partier suttit i en utredning år efter år och kommit
              fram till en kompromisslösning som samtliga sju partier var överens
              om. Vi sverigedemokrater var inte inbjudna. Denna utredning startades
              i sanningens namn innan vi kom in i riksdagen. Men övriga sju
              partier var ju överens. Det naturliga vore då att regeringen lägger
              fram en proposition som en majoritet med sju och kanske till och
              med åtta partier ställer sig bakom. Men då bakar man in detta
              i budgeten därför att man har förändrat denna överenskommelse.
            </seg>
            <seg n="72174c08">
              Det är precis så, mina vänner som tittar på detta på datorn eller
              på tv:n hemma, som denna regering arbetar. Man söker inte majoritet
              för sin politik.
            </seg>
            <seg n="d8382526">
              Man bryter mot ordningen i denna riksdag som har byggts upp under
              mycket lång tid, alltså just detta att en minoritetsregering,
              precis som många föregående talare har sagt, söker en majoritet
              för sin politik. Det gör inte denna regering.
            </seg>
            <seg n="ee53acef">
              Detta är en regering som hellre släpper på sin egen politik därför
              att förmågan till samarbete och kompromisser har grävts ned alltför
              långt i den egna sandlådan.
            </seg>
            <seg n="ba0a9f12">
              Herr talman! Från en sådan regering är det direkt löjeväckande
              att höra ord som ansvarsfull och ordning och reda.
            </seg>
          </u>
          <note n="0617c4bd">
            Jag yrkar bifall till utskottets förslag och avslag på reservationen.
          </note>
          <note type="speaker" n="e0c15543">
            Anf. 203 CARL B HAMILTON (FP) replik:
          </note>
          <u who="Q5785982" xml:id="i-d51dbb8d5ae72a8e-4" n="71c1dd87">
            <seg n="c9f0dce0">
              Herr talman! Min fråga till Sverigedemokraterna är: Är det viktigt
              för ert parti att honorera riksdagsordningen och visa respekt
              för riksdagsordningen och de regler som finns där?
            </seg>
            <seg n="90e46a2f">
              Som jag har sagt tidigare står det mycket entydigt i riksdagsordningen
              att när det gäller den första delen av budgetprocessen, rambeslutet,
              är det bara ett enda beslut som gäller, inte flera.
            </seg>
            <seg n="5bb2170f">
              Det som Sverigedemokraterna nu är med och föreslår innebär minst
              två beslut och kanske tre beslut i kammaren om detta. Det gör
              att det högtidliga tal som vi har hört om regeringes plikt etcetera
              låter kanske lite ihåligt.
            </seg>
            <seg n="4a21add3">
              Låt mig vara väldigt tydlig med min fråga. Är det viktigt med
              riksdagsordningen för Sverigedemokraterna? Om det nu står i riksdagsordningen
              att det bara är ett enda beslut, varför ska man då inte på den
              punkten följa riksdagsordningen?
            </seg>
          </u>
          <note type="speaker" n="b973b311">
            Anf. 204 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-3dd2cba3e42bc143-1" n="6c5402df">
            <seg n="3fb8e368">
              Herr talman! Både du och jag var med på den så kallade hearingen
              i torsdag, Carl B Hamilton. Vi vet båda två, både du och jag,
              att det finns två synsätt på hur man ska tolka det regelverk som
              finns. Det är inte så att det är skrivet i sten, Carl B Hamilton.
            </seg>
            <seg n="9cdf5567">
              Ja, Sverigedemokraterna hedrar den riksdagsordning vi har. Vi
              hedrar också svensk demokrati. Vi hedrar den ordning som har varit
              i svensk riksdag att det är en majoritet i kammaren som beslutar
              om svensk politik. Ni har inget frikort.
            </seg>
            <seg n="000de8e5">
              Vad jag förstår söker regeringen Reinfeldt återigen frikort inför
              nästa mandatperiod. Det uttalades i Almedalen i somras. Man avkräver
              Socialdemokraterna besked om att den sida, Alliansen eller de
              rödgröna, som har fått mest stöd i valet ska få regera med frikort
              under en hel mandatperiod.
            </seg>
            <seg n="36863275">
              Berätta gärna när i historien detta förekom, Carl B Hamilton.
              Det är någonting helt häpnadsväckande att vi ska frångå principen
              att en majoritet i Sveriges riksdag beslutar om svensk politik.
            </seg>
            <seg n="0419adb4">
              Ni måste ta ert ansvar som minoritetsregering. Ni måste se till
              att ni förhandlar. Om ni inte vill förhandla med mig får ni förhandla
              med Per Bolund eller de andra två övriga partierna i Sveriges
              riksdag. Det kommer ni inte undan.
            </seg>
          </u>
          <note type="speaker" n="8fce35c3">
            Anf. 205 CARL B HAMILTON (FP) replik:
          </note>
          <u who="Q5785982" xml:id="i-d51dbb8d5ae72a8e-5" n="71c1dd87">
            <seg n="2b5dce0b">
              Herr talman! Detta med frikortet är inte så ointressant. Det
              är en ganska träffande beskrivning.
            </seg>
            <seg n="0a974acb">
              Det var under 70- och 80-talen som man gjorde erfarenheten att
              om man ska ha mer än 50 procent vid varje tillfälle har minoritetsregeringarna
              i Sverige i allmänhet otroligt svårt att få igenom hela sin politik
              och har då väldigt svårt att ha sammanhållna effektiva budgetalternativ.
            </seg>
            <seg n="206034e2">
              Det var just därför att man hade 20 års erfarenhet av att budgetar
              slets isär, och framför allt socialdemokratiska regeringar erfor
              detta, som man gick över till den nya budgetprocessen. Det har
              naturligtvis som en konsekvens att man skyddar minoritetsregeringar.
              Det var avsikten, och det står i förarbetena. Det är fullständigt
              glasklart.
            </seg>
            <seg n="4d73a8c5">
              Men Sverigedemokraterna vill inte ha det på det sättet. I praktiken
              kommer ert faktiska agerande att leda till att man går tillbaka
              till den budgetordning som härskade under 70-och 80-talen och
              var en viktig anledning till 90-talskrisen.
            </seg>
            <seg n="78d8fab8">
              Jag vill inte gå tillbaka till den tiden. Jag vill inte gå tillbaka
              till den typen av ordning. Det är inte något odemokratiskt att
              man har ett system där man skyddar minoritetsregeringar i budgetförhandlingarna
              och budgetprocessen. Det är väldigt vanligt i demokratier.
            </seg>
            <seg n="fed4898a">
              Det extrema exemplet är en av världens allra äldsta demokratier,
              nämligen Storbritannien. Där har man en betydligt större frihet
              för regeringen att lägga fram sin budget utan att riskera att
              den blir sönderhackad i parlamentet. Risken för detta är i själva
              verket noll. Men vi betraktar inte Storbritannien som ett odemokratiskt
              land.
            </seg>
            <seg n="b0670930">
              Vad jag vill säga med detta är: Betänk att om man ska göra som
              en del av er här har sagt, och inte bara Sverigedemokraterna,
              att man ska kräva 50 procent varje gång, är vi tillbaka i 70-
              och 80-talens eroderade budgetprocesser.
            </seg>
          </u>
          <note type="speaker" n="9eaf3a2b">
            Anf. 206 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-3dd2cba3e42bc143-2" n="6c5402df">
            <seg n="72e87da9">
              Herr talman! Vi är varken i antikens Grekland eller i Storbritannien.
              Vi är i Sveriges riksdag. Här har vi i varje fall såvitt jag kan
              minnas alltid haft rätt starka minoritetsregeringar som har sökt
              majoritet för sina förslag.
            </seg>
            <seg n="0c2da244">
              Fernissan som sitter på Carl B Hamilton är att man ska följa
              hans tolkning av budgetordningen och riksdagsordningen. Den är
              väldigt tunn, eller hur Carl? Du har själv gått ut och sagt att
              det i Carl B Hamiltons värld lite grann är öga för öga och tand
              för tand.
            </seg>
            <seg n="c163947d">
              Om nu de rödgröna gör detta tillsammans med Sverigedemokraterna
              ska de passa sig för vad som sedan ska komma efter ett eventuellt
              val där de rödgröna ska regera. Den fernissan var väldigt tunn,
              eller hur? Det var inte så viktigt längre. Den typen av hyckleri
              är rätt anmärkningsvärd, Carl B Hamilton.
            </seg>
            <seg n="4263366b">
              Sedan kan jag hålla med om att Carl B Hamilton väldigt ofta i
              kammaren använder ett väldigt högt tonläge. Det tycker jag är
              beklagligt. Jag tycker att du ska hålla dig för god för det.
            </seg>
          </u>
          <note type="speaker" n="3db0809e">
            Anf. 207 ANDERS SELLSTRÖM (KD) replik:
          </note>
          <u who="Q6172463" xml:id="i-09370b310c607114-4" n="878e985d">
            <seg n="84633b08">
              Herr talman! Jag ska ta upp några saker. En sak är att du, Sven-Olof
              Sällström, hävdar att ni har annat finansiellt sparande än alliansregeringen.
            </seg>
            <seg n="13a7d90e">
              Jag slår nu upp s. 164 i er budgetmotion. Där står en tabell
              som heter 13.4 Offentliga sektorns finanser. Läser man raden ned
              för 2014 står det: Finansiellt sparande i procent av bnp, nivå
              minus 1,5 procent. Det är precis likadant som i alliansregeringens
              budget. Kan du din egen budet, Sven-Olof Sällström? Du får nog
              grunna på det lite grann.
            </seg>
            <seg n="53915dd0">
              Det andra är att ni självklart vill försöka använda er roll.
              Om jag vore sverigedemokrat skulle jag också försöka att spela
              och försöka vara dem som får inflytande i riksdagen och skapa
              majoriteter på olika sätt. Jag har full respekt för att ni försöker
              att göra det, komma in på olika sätt och nå någon form av framgång.
            </seg>
            <seg n="da8470a0">
              Jag skulle utifrån det vilja fråga dig två saker. Anser du Sven-Olof
              Sällström att ni i Sverigedemokraterna var dem som öppnade för
              möjligheten till det betänkande som nu ligger på riksdagens bord
              och att ni så att säga var modern till att skapa den möjligheten?
              Anser ni, Sven-Olof Sällström, att ni sverigedemokrater skapade
              den möjligheten?
            </seg>
            <seg n="704afd5a">
              Den andra frågan är: Anser du att er syn på marginalskattepolitiken
              som finns i er budget är det som nu övriga partier har samlats
              kring för att kunna gå fram med betänkandet och skapa en majoritet
              kring det?
            </seg>
          </u>
          <note type="speaker" n="35800998">
            Anf. 208 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-3dd2cba3e42bc143-3" n="6c5402df">
            <seg n="82409a1e">
              Herr talman! Anders Sellström hade tydligen inte läst hela vår
              budget. Det jag talade om och som också står där är att vi under
              budgetperioden som är på fyra år, precis som regeringens budgetperiod
              är på fyra år, har ett positivt finansiellt sparande och bättre
              resultat än regeringen med 26 miljarder. Du läste bara en rad.
              Du skulle ha fortsatt att läsa, Anders Sellström.
            </seg>
            <seg n="61327b0b">
              Du kan få svar på frågorna. Anser jag att det är vårt initiativ
              eller på våra villkor som det genomförs? Nej, det är på alliansregeringens.
              Jag kunde inte för mitt liv tro att ni inte såg signalerna och
              inte skulle förhandla med någon för att få igenom er politik.
            </seg>
            <seg n="ec09dcd9">
              Om ni redan i augusti i medierna kunde konstatera att ni inte
              har en majoritet för er politik kunde jag inte för mitt liv tro
              att ni inte skulle ta de signalerna på allvar och förhandla med
              någon så att ni fick igenom er politik. Men det gjorde ni inte.
              Ni trodde att det frikort som ni fick av Mona Sahlin i valrörelsen
              2010 fortfarande gällde. Det är sanningen.
            </seg>
            <seg n="30eb6074">
              Det vi nu har kommit överens om är att vi är överens på en punkt,
              och det är att stoppa höjningen av brytpunkten. Att det är vår
              marginalskattepolitik som skulle gälla, som Anders Sellström upprepat
              vid några tillfällen, kan jag inte alls se. Du får gärna visa
              det för mig så ska vi titta på det, men jag ser inte det alls.
            </seg>
          </u>
          <note type="speaker" n="a5680839">
            Anf. 209 ANDERS SELLSTRÖM (KD) replik:
          </note>
          <u who="Q6172463" xml:id="i-09370b310c607114-5" n="878e985d">
            <seg n="5e79cc03">
              Herr talman! Marginalskattepolitiken är väldigt tydlig. Ni har
              inget annat som stör den typen av förslag som ligger på bordet
              som gör att det skulle bli ändringar.
            </seg>
            <seg n="696d4060">
              Miljöpartiet, Vänsterpartiet och Socialdemokraterna har en annan
              syn på jobbskatteavdrag och nedtrappningar. Det blir en annan
              marginalskattepolitik än den ni för. Det kan vem som helst gå
              in och titta på.
            </seg>
            <seg n="cef5c7a7">
              Det andra är ganska intressant. Du anklagar alliansregeringen
              för att inte förhandla, okej. Men det öppnar en möjlighet för
              er att skapa en majoritet mot alliansregeringen i den här frågan.
            </seg>
            <seg n="fcaa21c0">
              Om du lämnar detta med att alliansregeringen var dålig på att
              förhandla – okej, det kan du säga – såg ni öppningen.
            </seg>
            <seg n="2ca6ea0a">
              Anser ni att det var ni som ordnade att man kunde samlas kring
              det förslag som ligger på bordet genom ert agerande i olika lägen?
            </seg>
          </u>
          <note type="speaker" n="453834f6">
            Anf. 210 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-3dd2cba3e42bc143-4" n="6c5402df">
            <seg n="cbc26a0e">
              Herr talman! För min del är det oerhört svårt att förstå hur
              Anders Sellström kan stå här och vara stolt som en tupp för ett
              förslag som innebär att alla som tjänar mer i det här landet än
              de flesta ska få del av större skattesänkningar än våra pensionärer.
            </seg>
            <seg n="42c09d1b">
              Det är precis vad Alliansens budgetförslag innebär. Det är vi
              emot. Vi hade hellre satsat pengarna på till exempel garantipensionärer.
              Det har vi med i vårt förslag, och jag tror till och med att det
              är exakt 3 miljarder kronor som det kostar.
            </seg>
            <seg n="5808be47">
              Anders Sellström! Du ställer en fråga. Återigen försöker du få
              det till att det är vi som har lagt fram utskottsinitiativet.
              Nej, det är de rödgröna som har gjort det. Vi har ställt oss bakom
              politiken därför att det också är vår politik. Svårare än så är
              det inte.
            </seg>
            <seg n="853aecdb">
              Den som har skapat denna situation är alliansregeringen och dess
              naiva tro på att den har frikort när det gäller politiken i Sveriges
              riksdag. Det existerar inte några sådana frikort. Det är upp till
              er att söka majoritet för era politiska förslag, och det har ni
              misslyckats med.
            </seg>
            <seg n="66d6758b">
              Jag kan bara konstatera att det är synd att ni misslyckas, för
              Sverige skulle behöva en stark minoritetsregering i det här läget.
              Det har vi inte.
            </seg>
          </u>
          <note type="speaker" n="2a3d98c7">
            Anf. 211 ULLA ANDERSSON (V):
          </note>
          <u who="Q4935938" xml:id="i-c25035ed148e7ea8-0" n="4c50256b">
            <seg n="a557331f">
              Herr talman! Jag brukar, som säkert många andra, börja morgonen
              med att gå igenom tidningar och medier för att se vad som har
              hänt i Sverige. Det gjorde jag också i går morse, och jag kan
              säga att det var en rätt deppig morgon.
            </seg>
            <seg n="ab0297d9">
              Den första nyhet jag nåddes av var att det är kris i svensk sjukvård.
              Vi sjunker som en sten i en internationell rapport, och vi är
              sämst i Norden. Sedan kunde jag ta del av ett barnmorskeupprop,
              där barnmorskor över hela landet protesterade mot bristerna i
              förlossningsvården och menade att man inte kan garantera kvinnors
              och barns säkerhet vid förlossning. På eftermiddagen kom PISA-resultatet,
              som visade att skolresultaten sjunker och att Sveriges möjligheter
              att ge en god utbildning kraftigt har försämrats också i internationella
              jämförelser.
            </seg>
            <seg n="64422898">
              Inte blev det bättre i dag, när jag läste att mitt eget län liksom
              många andra län ska få krispengar av EU på grund av att Sverige
              har så hög ungdomsarbetslöshet. Det är oacceptabelt, säger kommissionären
              för arbetsmarknadsfrågor om Sveriges ungdomsarbetslöshet. 150
              000 unga skulle behöva ett jobb, var budskapet. Därför måste EU
              gå in med krispengar till Sverige. 780 miljoner av dessa krispengar
              ska Sverige få del av – och detta till en regering som har sänkt
              skatterna med 140 miljarder.
            </seg>
            <seg n="4c533675">
              Herr talman! Beslutet om att låna pengar för att sänka inkomstskatten
              för dem med högst inkomster är självfallet ett politiskt beslut.
              Likväl är Vänsterpartiets, Socialdemokraternas och Miljöpartiets
              ställningstagande ett politiskt beslut när vi tar ett utskottsinitiativ
              för att avvisa förslaget. Därmed minskar vi statsskulden, undviker
              att öka ojämlikheten och ger en ny regering efter valet 2014 bättre
              förutsättningar att satsa på välfärden. 3 miljarder kan av vissa
              anses vara av ringa storlek i statens budget. Men om vi sätter
              det i ett sammanhang skulle det räcka till 6 000 barnmorskor,
              till 7 500 undersköterskor eller till 6 000 lärare. Det skulle
              ha en väsentlig påverkan på många människors förutsättningar och
              möjligheter i vardagen och i arbetslivet och för tryggheten i
              stort, inte minst för oss kvinnor.
            </seg>
            <seg n="3100d0ce">
              Sänkt skatt för dem med högst inkomster leder inte till fler
              jobb, och det ökar inkomstskillnaderna ytterligare – speciellt
              inkomstskillnaderna mellan kvinnor och män, som redan har ökat
              med över 40 procent sedan 2006. Detta leder i sig till en sämre
              samhällsekonomiskt utveckling och en sämre utveckling över lag.
            </seg>
            <seg n="a63cc8a8">
              Om Moderaterna, som Anna Kinberg Batra sade, hade velat stimulera
              ekonomin för hushållen skulle de ha kunnat göra det för en grupp
              som verkligen har de behoven, till exempel studenter, arbetslösa,
              sjuka eller föräldralediga. Alla som på något sätt har arbetat
              med ekonomisk politik vet ju att just de människor som har den
              lägsta inkomsten är den säkraste träffpunkten för att stimulera
              ekonomin om man nu väljer att sänka skatter eller att förstärka
              hushållens inkomster på något sätt för att skapa fler jobb och
              förstärka den samhällsekonomiska utvecklingen.
            </seg>
            <seg n="a0d6c59f">
              De tre miljarderna ska också ses i relation till att högerregeringen
              väljer att bryta mot överskottsmålet utan att föreslå att det
              ändras eller lämnas. Överskottsmålet har haft stor betydelse för
              att hantera statsskulden. Men i dag är problemet något annat,
              nämligen massarbetslöshet, skyhög långtidsarbetslöshet och låga
              investeringsnivåer.
            </seg>
            <seg n="96e4411d">
              Därför har Vänsterpartiet föreslagit att överskottsmålet bör
              bytas till ett mål om budget i balans. Men till skillnad från
              regeringen anser Vänsterpartiet att det ska göras i en öppen demokratisk
              process och utredas i god ordning. Vi ska inte bara lämna det
              därhän och låtsas som att det fortfarande gäller när alla numera
              vet att det inte gör det. Överskottsmålet är helt enkelt värt
              en värdig begravning.
            </seg>
            <seg n="8e62e1bb">
              Herr talman! Det är intressant att se hur högerpartierna i regeringen
              kämpar för att få sänka skatten för höginkomsttagarna på lånade
              pengar – pengar som vi alla får vara med och betala tillbaka.
              Det är inte rimligt att en ensamstående mamma och hennes barn
              ska tvingas avstå välfärd för att ni ska sänka skatten eller att
              en pensionär med låg inkomst som kommer att få se bromsen slå
              till ska vara med och betala tillbaka kalaset.
            </seg>
            <seg n="82de15aa">
              Extra intressant är att se hur Folkpartiets Carl B Hamilton lever
              upp när han slåss för att öka inkomstskillnaderna. Även om det
              är roligt att se Carl B på bra humör i korridorerna är det i sig
              inte värt sänkt skatt på lånade pengar. Och vi vet sedan tidigare
              att Carl B har en förmåga att öka statens budgetunderskott. Men
              jag tycker att du ska ha en eloge, Carl B, för att du är en av
              få allianspolitiker som står upp för att ni tycker att ökade inkomstskillnader
              är bra. Det tycker egentligen dina allianskamrater också; det
              är bara det att de inte säger det. De agerar så i praktiken, och
              vi ser det på de politiska beslut som fattas.
            </seg>
            <seg n="1a413917">
              Nu tar i stället Vänsterpartiet, Socialdemokraterna och Miljöpartiet
              ansvar för att ojämlikheten inte ska öka i Sverige, det vill säga
              inte mer än vad regeringen och Sverigedemokraterna redan har beslutat
              om. Men vi tar också ansvar för att pengarna ska finnas kvar för
              att kunna läggas på välfärd när vi får en ansvarsfull regering
              som inte alltid prioriterar ideologiska skattesänkningar före
              allt annat. Vi vill helt enkelt inte att svenska folket ska skuldsättas
              för att de med högst inkomster ska få sänkt skatt.
            </seg>
            <seg n="6240004f">
              Högerpartierna vill gärna göra det här till en regelfråga i stället
              för att tala om att de alltid vill sänka skatten före allt annat.
              Det ligger liksom i deras intresse. Men för en tid sedan tog regeringen
              initiativ till en parlamentarisk utredning, Budgetprocesskommittén,
              vars syfte var att stänga de hål som regeringen ansåg fanns på
              inkomstsidan i budgetlagen för att en minoritetsregering skulle
              kunna få igenom sin politik. Nu kom man inte överens i utredningen.
              Därmed finns inte heller några nya förslag.
            </seg>
            <seg n="d65eeea5">
              Under förra mandatperioden var regeringspartierna överens med
              Vänsterpartiet, Socialdemokraterna och Miljöpartiet om att det
              var möjligt att stärka budgeten på inkomstsidan efter det att
              budgeten fastställts. Så uttrycker sig också utskottet i enhällighet
              i ett yttrande till skatteutskottet.
            </seg>
            <seg n="fe869deb">
              Per Molander sade i den utfrågning som utskottet initierade i
              förra veckan att det inte handlar om ett enda beslut, för det
              avvisades för 20 år sedan och har inte återkommit. Han undrade
              varför vi då ska ha ytterligare en budgetprocess i riksdagen –
              om det är så man ska tolka förslagen.
            </seg>
            <seg n="53509ebf">
              Herr talman! Om talmannen mot förmodan – genom att lyssna på
              till exempel Carl B Hamilton – överväger att inte ställa förslaget
              under proposition kommer vi att yrka på att förslaget går till
              konstitutionsutskottet för hantering.
            </seg>
            <seg n="eef5d59d">
              Men, som sagt, herr talman: Det här är först och främst en politisk
              fråga. Ska vi sänka skatten för högavlönade på lånade pengar när
              vi har krisrapport efter krisrapport om sjukvård, förlossningsvård,
              kris i skolresultatet, hög ungdomsarbetslöshet och skyhög långtidsarbetslöshet?
              Då är det väl ändå bättre att vi spar pengarna nu för att kunna
              få kloka investeringar när vi har bytt regering i valet 2014.
            </seg>
          </u>
          <note n="117bea04">
            Herr talman! Jag yrkar bifall till utskottets förslag i betänkandet.
          </note>
          <note type="speaker" n="ab5c6e3e">
            Anf. 212 CARL B HAMILTON (FP) replik:
          </note>
          <u who="Q5785982" xml:id="i-d51dbb8d5ae72a8e-6" n="71c1dd87">
            <seg n="034f2432">
              Herr talman! Jag ska inte upprepa min tidigare fråga som jag
              riktade till flera andra, för jag förstod av Ulla Anderssons anförande
              att regelverk och riksdagsordning inte står i fokus på Vänsterpartiets
              agenda.
            </seg>
            <seg n="1a8552e8">
              Jag ska ta upp det här med ökade inkomstskillnader, för det ligger
              någonting i vad Ulla Andersson sade, även om hon bara sade hälften
              av vad som är sant. Det är nämligen så att Folkpartiet tycker
              att det är bra om de som utbildar sig mer också får avkastning
              på sin utbildning och får en högre inkomst, att de som tar ansvar
              har mer betalt än dem som inte tar ansvar och att de som jobbar
              övertid får betalt för att de jobbar övertid. De som jobbar på
              helgerna ska också ha mer betalt för att de jobbar på helgerna.
              De som är mer kompetenta trädgårdsmästare ska ha mer betalt än
              dem som är okvalificerade trädgårdsarbetare.
            </seg>
            <seg n="420d0259">
              Så är det. Men om jag förstår Ulla Andersson rätt är Vänsterpartiets
              vision att alla ska ha lika mycket. Det ska vara lika mycket oberoende
              av utbildning, vilket ansvar man tar, om man jobbar övertid eller
              om man jobbar på helgerna. Man ska ha lika inkomst. Det är för
              mig ett förfärligt samhälle.
            </seg>
            <seg n="382a6776">
              Jag vill också säga att det är viktigt för en liberal att man
              har social rörlighet och kan förändra sin egen situation och sin
              position i samhället. Jag har hört på många vänsterpartister,
              och jag har alltid slagits av att ni har en statisk syn på människans
              placering i samhället. Där man är född, där förblir man. Det är
              egentligen det gamla feodala samhället som beskrivs. Det verkar
              som att ni lever kvar i en samhällssyn som egentligen är det feodala
              samhällets samhällssyn – bliv vid din läst, stanna där du är –
              medan vi liberaler alltid har hävdat att det är otroligt viktigt
              att man har en social rörlighet och kan förändra sin egen situation.
            </seg>
            <seg n="5194e9a8">
              Fler kvinnor än män har gynnats av jobbskatteavdraget, och det
              kan jag återkomma till.
            </seg>
          </u>
          <note type="speaker" n="b0ed6edf">
            Anf. 213 ULLA ANDERSSON (V) replik:
          </note>
          <u who="Q4935938" xml:id="i-c25035ed148e7ea8-1" n="4c50256b">
            <seg n="04b3e9b4">
              Herr talman! Till skillnad från Folkpartiet tycker jag att det
              är väldigt fint att vara LO-arbetare. Man tar mycket ansvar, och
              jag tycker verkligen att man tillför samhället mycket inom de
              yrkena. Jag tycker också att de tar väldigt stort ansvar – för
              enskilda individer, för samhällsbygget i stort och för att utveckla
              samhället. Därför tycker jag också att arbetare ska ha himla bra
              betalt för det arbete som de utför. Det är därför jag kämpar så
              hårt för att den sociala dumpningen på arbetsmarknaden, som Carl
              B Hamilton står och försvarar på alla sätt och vis, ska försvinna.
            </seg>
            <seg n="55d6b737">
              Jag delar inte din uppfattning, Carl B Hamilton. Jag menar att
              även de som inte går på högskola och universitet tar ansvar och
              därmed också ska ha bra betalt. Jag delar inte heller din uppfattning,
              som du uttryckte i talarstolen, att LO skulle ha grumliga vatten.
              Så uttryckte du det. Jag studsade till när jag hörde det, och
              jag hoppas verkligen att det var en felsägning.
            </seg>
            <seg n="bc5fd1e0">
              Vänsterpartiet har en skattepolitik som säger att alla med inkomster
              under 30 000 ska betala samma skatt som i dag, men tjänar man
              mer än 30 000 tycker vi faktiskt att man kan bidra mer. Jag tror
              att Carl B Hamilton hörde det jag sade i talarstolen: Det är kris
              i sjukvården, det är kris i skolan, det är kris i förlossningsvården
              och vi får krispengar av EU för att bekämpa ungdomsarbetslösheten
              medan ni har sänkt skatten för 27 gånger mer än vad ni har lagt
              på vård, skola och omsorg. Det var därför jag tyckte att det var
              viktigt att lyfta upp de frågorna.
            </seg>
            <seg n="b68b8ac0">
              Jag tror inte att Carl B Hamilton kommer att ångra sig, men jag
              gör mina trogna försök i alla fall.
            </seg>
          </u>
          <note type="speaker" n="e51ae6f7">
            Anf. 214 CARL B HAMILTON (FP) replik:
          </note>
          <u who="Q5785982" xml:id="i-d51dbb8d5ae72a8e-7" n="71c1dd87">
            <seg n="d7ec4809">
              Herr talman! Jag tycker att LO-arbetare som tar större ansvar
              och är mer välutbildade än andra LO-arbetare ska ha mer betalt
              även om de tillhör samma LO-förbund. Man behöver alltså inte göra
              skillnad mellan LO-arbetare och läkare eller så, utan man kan
              se det på det här sättet även när det gäller något mindre inkomstskillnader.
            </seg>
            <seg n="13c69da3">
              Det här med LO och grumliga vatten ska jag gärna förklara. Sverigedemokraterna
              har deklarerat att de ska rekrytera röster, så gott det går, inom
              LO. Det tycker jag är oroväckande. Men jag tror faktiskt att den
              position som Socialdemokraterna har tagit i den här frågan, där
              man samagerar med Sverigedemokraterna, kan riskera att bana väg
              för en ökad legitimering av Sverigedemokraterna, bland annat hos
              tidigare socialdemokratiska sympatisörer inom LO.
            </seg>
            <seg n="80578f85">
              Jag är lite förvånad över att Ulla Andersson inte tycks hysa
              någon sådan oro för att Sverigedemokraterna skulle bryta in i
              LO-kollektivet.
            </seg>
            <seg n="add8ac02">
              Beträffande det här med kvinnor och deras disponibla inkomster
              är det dess värre så att kvinnor har lägre inkomster än män. Det
              gör att eftersom jobbskatteavdragen är inriktade på låg- och medelinkomsttagare
              har kvinnor dragit större nytta av jobbskatteavdraget än män.
            </seg>
          </u>
          <note type="speaker" n="d4c5c30e">
            Anf. 215 ULLA ANDERSSON (V) replik:
          </note>
          <u who="Q4935938" xml:id="i-c25035ed148e7ea8-2" n="4c50256b">
            <seg n="8150235a">
              Herr talman! Jag skulle rekommendera dig, Carl B Hamilton, att
              göra någon form av grundläggande analys av er skattepolitik. Det
              har vi gjort, och det har riksdagens utredningstjänst gjort, och
              man kan se att de 10 procent rikaste har fått drygt 25 procent
              av era inkomstförstärkningar. Bland de 10 procent rikaste, Carl
              B Hamilton, är sju av tio män. Men i de sex lägsta inkomstdecilerna
              är sju av tio kvinnor. Eftersom sänkt skatt ger mest till dem
              med högst inkomster får det konsekvenser när man väljer en sådan
              linje, särskilt när det ska finansieras genom försämringar i trygghetssystem
              som sjukförsäkring, deltidsstämpling och föräldraförsäkring.
            </seg>
            <seg n="336919d9">
              Man kan säga att det är många kvinnor som har fått betala ett
              högt pris för att du och män i din inkomstklass, och även jag
              som ett undantag i de högre inkomstdecilerna, ska få kraftigt
              sänkt skatt. Vi tycker inte att det är en bra politik. Inkomstskillnaderna
              mellan kvinnor och män har ökat med över 40 procent under den
              tid som du och ditt parti har suttit i regeringsställning.
            </seg>
            <seg n="38b133f6">
              Jag måste säga att jag är lite glad ändå att Folkpartiet säger
              att de nu ska göra någon form av feministisk offensiv. När de
              går igenom de förslag som de har haft genom åren finns det mycket
              att vara stolta över, men den listan slutar redan 1994. Sedan,
              efter sju år i borgerlig regering, har de tydligen inte fått igenom
              ett enda bra feministiskt förslag. I och för sig har jag inte
              hört er driva några sådana heller.
            </seg>
            <seg n="0a1431e7">
              Det som händer på svensk arbetsmarknad är att arbetare ställs
              mot arbetare. Det pågår en social dumpning varje dag på våra vägar,
              byggarbetsplatser och hotell- och restaurangarbetsplatser. Det
              är det som lägger grogrunden för att Sverigedemokraterna växer.
              Jag skulle vilja påstå att ni har ett ansvar för det, eftersom
              ni tillåter detta och inte gör någonting för att ändra på det.
            </seg>
            <seg n="40d1c7d9">
              Vi har vid ett flertal tillfällen krävt ett socialt protokoll
              vid fördragsändringar just för att vi ska kunna kräva att människor
              som kommer hit och arbetar ska göra det på samma villkor som de
              andra som arbetar här, det vill säga de som bor här. Det har ni
              stoppat.
            </seg>
            <seg n="b236b291">
              Därför, herr talman, tycker jag att det är bra att du är glad
              i korridorerna, Carl B Hamilton, men jag tycker att det är bra
              mycket bättre med det här förslaget som majoriteten i utskottet
              har lagt fram än att du är på bra humör.
            </seg>
          </u>
          <note type="speaker" n="dc19e4db">
            Anf. 216 JAN ERICSON (M):
          </note>
          <u who="Q1681740" xml:id="i-8bc09c6fc45f52d6-0" n="faba1b67">
            <seg n="2a895641">
              Herr talman! Som gammal skattejurist känns det alldeles utmärkt
              att få sista ordet här.
            </seg>
            <seg n="1b497031">
              Jag ska faktiskt inte kommentera oppositionens oansvariga hantering
              av den här frågan, utan i stället ska jag diskutera själva sakfrågan.
              Som jag sade har jag jobbat som jurist med skatter som arbetsområde,
              och jag har lite svårt att låta oppositionen komma undan med sina
              märkliga påståenden och sin retorik i den här frågan.
            </seg>
            <seg n="e006da8d">
              Först och främst vill jag göra klart för alla som följer den
              här debatten varför det är så viktigt att regelbundet höja gränsen
              för när man ska betala statlig inkomstskatt.
            </seg>
            <seg n="4e2c0834">
              Den stora skattereformen 1991 innebar att 15 procent av löntagarna
              skulle betala statlig skatt. I dag är det avsevärt fler, som alla
              vet. År 1991 låg brytpunkten på 180 000 kronor i årsinkomst. Det
              motsvarar en månadslön på 15 000 kronor. Över den summan betalade
              alla 20 procent statlig skatt. Nu är det tur att brytpunkten har
              höjts många gånger både på 1990-talet och senare, både under socialdemokratiska
              och under borgerliga regeringar och både under tider med budgetöverskott
              och under tider med budgetunderskott. Om man inte hade höjt brytpunkten
              hade i dag i princip alla heltidsarbetande svenskar betalat statlig
              inkomstskatt, eftersom få heltidsarbetande i dag lär tjäna under
              15 000 kronor.
            </seg>
            <seg n="6f562bec">
              Jag har en fråga till oppositionen. Anser oppositionen att man
              någonsin ska höja brytpunkten så att endast 15 procent betalar
              statlig skatt i enlighet med den skattereform Socialdemokraterna
              själva stod bakom 1991? Om man tycker att brytpunkten ska höjas,
              när ska i så fall en sådan höjning ske?
            </seg>
            <seg n="88804503">
              Herr talman! Vi är i denna kammare ganska överens om att vi bygger
              Sverige starkt genom kraftfulla utbildningssatsningar, en stor
              andel högskolestuderande, ett livslångt lärande och en vilja att
              investera i egen utbildning genom att ta stora studieskulder.
              Vi är också överens om behovet av hög kompetens, avancerade jobb
              och ökat intresse för att starta och driva företag och ta ekonomiska
              risker.
            </seg>
            <seg n="7308c7b7">
              Hur bygger det Sverige starkt när man samtidigt försvarar att
              allt större del av löntagarna och småföretagarna ska räknas som
              höginkomsttagare och tvingas betala statlig skatt?
            </seg>
            <seg n="397f77d0">
              Som utbildnings- och arbetsmarknadspolitiker är jag bekymrad
              över detta. Min oro delas av såväl Saco och TCO som alla näringslivsorganisationer.
            </seg>
            <seg n="3c4229a2">
              Varför driver den samlade oppositionen ett skatteförslag som
              drabbar en miljon löntagare och som går i strid med två av tre
              fackliga organisationer? Tillsammans med alla förslag om massiva
              skattehöjningar på företagande, transporter, och energi motverkar
              man effektivt alla mål om att bygga Sverige starkt.
            </seg>
            <seg n="a9c8c978">
              Herr talman! Jag vill också med kraft invända mot det som har
              hörts ett antal gånger i debatten, nämligen att Alliansens skattepolitik
              skulle ha gynnat de med högst inkomster.
            </seg>
            <seg n="fb17cc8c">
              Jag lät riksdagens utredningstjänst titta lite på detta, eftersom
              jag var ganska säker på att det är precis tvärtom, nämligen att
              höginkomsttagarna faktiskt betalar större andel av skatterna i
              dag än 2006. Precis så är det också.
            </seg>
            <seg n="6859aa9d">
              RUT konstaterar i den rapport som jag här visar för kammaren
              att den femtedel av svenska folket som har de högsta inkomsterna
              i dag betalar 48,5 procent av de samlade inkomstskatterna, jämfört
              med 46 procent 2006. De övriga fyra femtedelarna av svenska folket
              betalar en mindre andel av de samlade skatterna i dag jämfört
              med 2006. Då är inga kapitalskatter inräknade utan bara skatt
              på tjänst och enskild näringsverksamhet. Den höjning av brytpunkten
              vi nu diskuterar skulle inte förändra bilden. Det handlar om endast
              3 miljarder av de 252 miljarder som den översta femtedelen av
              inkomsttagarna betalar.
            </seg>
            <seg n="9018767f">
              Annorlunda uttryckt betalar den femtedel som tjänar mest mer
              skatt i dag än 2006. Alla andra inkomstgrupper betalar mindre.
              Det är jobbskatteavdragets förtjänst.
            </seg>
            <seg n="2a86fd92">
              Jag vill påminna både Per Bolund och Ulla Andersson om att fler
              män än kvinnor har de högsta inkomsterna. Det är alltså de som
              betalar mer skatt i dag än 2006.
            </seg>
            <seg n="b4130931">
              Av andra analyser kan man också se att svenska låg- och medelinkomsttagare
              inte längre betalar världens högsta skatter utan ligger på en
              mer genomsnittlig nivå i Europa. Däremot betalar de svenskar som
              har de högsta inkomsterna fortfarande världens i särklass högsta
              skatter.
            </seg>
            <seg n="61de8baf">
              Kan inte oppositionens företrädare här och nu erkänna att Alliansens
              skattepolitik har gynnat dem med låga och normala inkomster mest,
              och att detta inte förändras genom en höjning av brytpunkten?
            </seg>
            <seg n="473aeaca">
              Herr talman! De som inte tar replik får väl besvara mina frågor
              vid ett annat tillfälle. Tystnad och ovilja att diskutera är också
              ett svar.
            </seg>
          </u>
          <note type="speaker" n="295463ea">
            Anf. 217 LEIF JAKOBSSON (S):
          </note>
          <u who="Q3373340" xml:id="i-7028f313116e60db-0" n="77a95ef0">
            <seg n="faa04afb">
              Herr talman! Det senaste inlägget kräver ändå lite upplysning
              och att saker sätts in i sitt sammanhang.
            </seg>
            <seg n="8628deea">
              Vi har ofta sagt i kammaren att det kanske är dags att förbereda
              för en ny skattereform, liksom den skattereform som var väldigt
              lyckosam för Sverige och Sveriges ekonomi. Det var en skattereform
              där vi på bägge sidor blockgränsen orkade komma överens om någonting
              som jag skulle vilja säga lade grunden för den ekonomiska utveckling
              vi har haft.
            </seg>
            <seg n="95e69711">
              Att lyfta fram en detalj i den efter dessa sju år med borgerlig
              skattepolitik blir patetiskt. Om den typen av större skattereformer
              ska göras i framtiden är det klart att det är summan, helheten,
              av fördelningspolitiken som betyder någonting och vad det får
              för effekter, där en del gynnar vissa grupper, medan andra delar
              gynnar andra.
            </seg>
            <seg n="3b8d2586">
              Vi är inte principiella motståndare till att göra ytterligare
              förändringar av brytpunkten. Men här och nu, när man överger överskottsmålet
              och bestämmer sig för att låna pengar – sätta kommande generationer
              i skuld – för att göra det är vi inte med.
            </seg>
            <seg n="2ee2b252">
              Det är inte heller så att brytpunkten inte höjs. Det är det extra
              hoppet, när ni går utanför den naturliga höjningen, som vi sätter
              stopp för.
            </seg>
            <seg n="7d5a1db0">
              När det gäller fördelningspolitiken kan vi såklart prata om de
              3 miljarderna, men de ska ställas mot de 140. Jag tror att Jan
              Ericson är ganska ensam i landet om att uppfatta att det har skett
              en fördelningspolitisk förändring i Sverige som innebär att låginkomsttagare
              har fått det bättre relativt höginkomsttagare.
            </seg>
            <seg n="23a4c8a8">
              Låt mig bara nämna några exempel. Det genomfördes en fastighetsskattereform
              som flyttade över betalningsbördan från dem med väldigt dyra och
              kostsamma fastigheter till människor som hade gjort bostadskarriär
              i bostadsrätter och som tvingades börja betala ränta på uppskov.
              Det betalades genom att höja flyttskatten och försämra rörligheten
              på bostadsmarknaden. Bara den förändringen av skattesystemet innebar
              en enorm överflyttning av ekonomiskt utrymme från dem som tjänade
              jättemycket bara på den delen.
            </seg>
            <seg n="0ba49201">
              Låt mig nämna de andra exemplen som förmögenhetsskatten, avdragen
              för allt mellan himmel och jord – snart ska man väl ha avdrag
              för att gå upp morgonen också – avdrag för bartender, läxhjälp
              och vad det nu kan vara. Ovanpå alltihop ska man sedan kunna döva
              sitt samvete för att man har ökat klyftorna och få avdrag för
              att man ger gåvor till viss välgörenhet. Det är väl ingen människa
              som tror att det på något vis har ökat jämlikheten i Sverige,
              tvärtom.
            </seg>
            <seg n="c6c7e45c">
              Vi vet allihop att jobbskatteavdragens profil har gett mest till
              dem som har mest.
            </seg>
          </u>
          <note type="speaker" n="3fc685b7">
            Anf. 218 JAN ERICSON (M) replik:
          </note>
          <u who="Q1681740" xml:id="i-8bc09c6fc45f52d6-1" n="faba1b67">
            <seg n="70c2dbb4">
              Herr talman! Det är fantastiskt att höra att hela inkomstfördelningen
              i de fem olika inkomstgrupper som RUT har räknat på skulle vara
              detaljer. Vet ni om att den femtedel som tjänar mest i Sverige,
              alltså över 31 500 kronor, i dag står för 48,5 procent av de samlade
              inkomstskatterna? 48,5 procent. Kom inte och säg att höginkomsttagarna
              inte betalar skatt; de betalar en enorm massa skatt.
            </seg>
            <seg n="616f6691">
              Leif Jakobsson nämner fastighetsskatten. Jag satt och jobbade
              på bank och upplevde hur människor försökte hantera fastighetskatten,
              som drev dem med låga inkomster från hus och hem. De fick komma
              in på banken och låna för att ha råd att betala sin fastighetsskatt.
              Det var en fruktansvärd skatt som behandlade människor fruktansvärt
              illa. Den står Leif Jakobsson och försvarar.
            </seg>
            <seg n="41d3c293">
              Vet Leif Jakobsson hur mycket av förmögenhetskatten som låg på
              just fastigheter? Jag hade människor som var tvungna att lämna
              sina hus för att de skulle betala fastighetsskatt på taxeringsvärdet,
              som var skyhögt på grund av att grannarna hade sålt sina hus.
              Ovanpå det fick de dessutom betala förmögenhetsskatt, och de hade
              oerhört låga inkomster. Det var konfiskation av egendom och inte
              en rättvis skatt.
            </seg>
          </u>
          <note type="speaker" n="32172b6e">
            Anf. 219 LEIF JAKOBSSON (S) replik:
          </note>
          <u who="Q3373340" xml:id="i-7028f313116e60db-1" n="77a95ef0">
            <seg n="0bc3d8bd">
              Herr talman! Jag skulle vilja börja med att fråga Jan Ericson
              om fördelningen. Man kan dela in inkomstgrupperna i Sverige i
              tiondelar. Av dem är det en som har gått ordentligt back. Vilken
              kan det vara? Är det den högsta, eller är det den lägsta? Det
              skulle vara intressant att höra, för det är ju egentligen det
              som det handlar om. De fattiga har blivit fattigare under den
              nuvarande regeringen. Det är resultatet av politiken.
            </seg>
            <seg n="05bb2e60">
              Sedan gällde det fastighetsskatten. Ni har inte avskaffat fastighetsskatten,
              Jan Ericson. Ni har flyttat betalningsansvaret från dem med väldigt
              dyra fastigheter till människor i allmänhet genom att till exempel
              införa ränta på uppskovet, som många familjer i den här staden
              i stället har fått börja betala. Ja, champagnekorkarna smällde
              i Djursholm, men det finns massor av områden i landet där människor
              varje år tvingas betala högre fastighetsskatt.
            </seg>
            <seg n="0ab1dca5">
              Det var inte så att ni sänkte fastighetsskatten. Det var en ren
              omfördelning från de människor som hade betalningsansvaret och
              som har väldigt dyra fastigheter, herrgårdar och liknande, och
              lät i stället dem som gjort bostadskarriär i Helsingfors betala.
              Ovanpå det hittade ni på en flyttskatt som ni höjde och som gör
              att det nu är ännu besvärligare på bostadsmarknaden.
            </seg>
          </u>
          <note type="speaker" n="15e3504b">
            Anf. 220 JAN ERICSON (M) replik:
          </note>
          <u who="Q1681740" xml:id="i-8bc09c6fc45f52d6-2" n="faba1b67">
            <seg n="aaebcf5e">
              Herr talman! Det var många förvanskningar av fastighetsskattefrågan.
              Vi sänkte faktiskt procentsatsen från 1 procent till 0,75 procent,
              vilket innebär att alla fastighetsägare i Sverige i dag har lägre
              avgift än de skulle ha haft med det gamla skattesystemet. Då hade
              man betalat 1 procent, nu betalar man 0,75 procent.
            </seg>
            <seg n="b12400ad">
              När det gäller uppskoven vill jag säga att de som har de största
              uppskoven har också de dyraste fastigheterna, och de har tjänat
              mest på att fastighetsskatten har sänkts. Det går alltså hand
              i hand. De som har lite mindre nytta av den sänkta fastighetsskatten
              får också mindre uppskov eftersom de har lägre vinster på sina
              fastigheter.
            </seg>
            <seg n="a8d00b64">
              Vad gäller flyttskatten som höjdes från 20 till 22 procent tror
              jag kanske inte att det gör att människor låser fast sig i sina
              bostäder. Det har jag mycket svårt att tro.
            </seg>
            <seg n="87ad6e00">
              Sedan gällde det de olika inkomstlägena. I den tabell som jag
              har och som riksdagens utredningstjänst tagit fram har man delat
              upp inkomsterna i fem grupper. De i det högsta inkomstläget betalade
              46 procent av de samlade skatterna 2006. I dag är det 48 ½ procent.
              I de andra fyra grupperna har man i dag en lägre andel av de samlade
              inkomstskatterna än tidigare. Det gäller samtliga grupper. I den
              lägsta inkomstgruppen betalade man 4 ½ procent av de samlade inkomstskatterna
              2006, och i dag är det 3,8 procent. Så ser det ut över hela linjen.
            </seg>
            <seg n="79ee9f2a">
              Det är ingen tvekan om att jobbskatteavdraget gjort att de med
              låga och normala inkomster i dag betalar en lägre andel av de
              samlade inkomstskatterna mot vad de gjorde 2006. Det tycker jag
              är en mycket rättvis politik.
            </seg>
          </u>
          <note type="speaker" n="25c7e870">
            Anf. 221 LEIF JAKOBSSON (S) replik:
          </note>
          <u who="Q3373340" xml:id="i-7028f313116e60db-2" n="77a95ef0">
            <seg n="ec38482b">
              Herr talman! Man ska ju inte ge politiska motståndare goda råd,
              men om vi summerar den här hösten förstår vi att regeringspartierna
              tänker gå till val på att försöka tala svenska folket till rätta
              och säga att välfärden har blivit väldigt mycket bättre – skolan
              har blivit bättre, sjukvården har blivit bättre, äldreomsorgen
              har blivit bättre. Det säger man mot bättre vetande. Det är inte
              så människor uppfattar det.
            </seg>
            <seg n="deb00dd0">
              Och nu, Jan Ericson, lägger ni till att ni under de senaste sju
              åren har bedrivit en skattepolitik som framför allt har gynnat
              dem med låga inkomster och minskat inkomstskillnaderna. Gör det!
              Kör på det spåret! Vi ser med tillförsikt fram emot att ni ska
              möta verkligheten och få höra människors uppfattning. Det är naturligtvis
              inte så det är.
            </seg>
            <seg n="e872bbd8">
              Det här blir ju nästan absurt, för se på utvecklingen av försörjningsstödet!
              Allt fler människor tvingas gå till socialkontoret för sin försörjning.
              Det är den allra första och den allra bästa indikatorn på vad
              ni har gjort. Ni har gjort fattiga fattigare, rika rikare och
              sjuka sjukare. Att då försöka hävda att ni egentligen är Robin
              Hood fast ni inte riktigt kommit ut ur garderoben förrän i dag
              är jätteintressant.
            </seg>
            <seg n="3b2790a6">
              Vi tar gärna den debatten. Vi är fullständigt övertygade om att
              vår politik handlar om det som svenska folket, efter åtta år av
              orättvis fördelningspolitik, längtar efter.
            </seg>
          </u>
          <note n="008c56cf">
            Överläggningen var härmed avslutad.
          </note>
          <note n="cabb2ecc">
            23 § Bordläggning
          </note>
          <note n="cc4fbeb7">
            Följande dokument anmäldes och bordlades:
          </note>
          <note n="f953f2e9">
            24 § Anmälan om interpellationer
          </note>
          <note n="98e3e01b">
            Följande interpellationer hade framställts:
          </note>
          <note n="cc2567de">
            den 4 december
          </note>
          <note n="bc8f4acb">
            Isak From
          </note>
          <note n="741f7714">
            Carina Adolfsson Elgestam
          </note>
          <note n="f9363889">
            Anders Ygeman
          </note>
          <note n="72f50540">
            Per Svedberg
          </note>
          <note n="1ad21f03">
            Jabar Amin
          </note>
          <note n="0b180487">
            Ulla Andersson
          </note>
          <note n="166d66a9">
            Peter Johnsson
          </note>
          <note n="407d4f5e">
            Pia Nilsson
          </note>
          <note n="ff044858">
            Louise Malmström
          </note>
          <note n="b1a9754b">
            Interpellationerna redovisas i bilaga som fogats till riksdagens
            snabbprotokoll tisdagen den 10 december.
          </note>
          <note n="e5783508">
            25 § Anmälan om frågor för skriftliga svar
          </note>
          <note n="29a50468">
            Följande frågor för skriftliga svar hade framställts:
          </note>
          <note n="cc2567de">
            den 4 december
          </note>
          <note n="da4119e4">
            Peter Jeppsson
          </note>
          <note n="5ebaeba1">
            Peter Persson
          </note>
          <note n="5ebaeba1">
            Peter Persson
          </note>
          <note n="c53d5f51">
            Désirée Liljevall
          </note>
          <note n="fbfbe2ca">
            Frågorna redovisas i bilaga som fogats till riksdagens snabbprotokoll
            tisdagen den 10 december.
          </note>
          <note n="4f94d213">
            26 § Anmälan om skriftliga svar på frågor
          </note>
          <note n="b6215c86">
            Skriftliga svar på följande frågor hade inkommit:
          </note>
          <note n="cc2567de">
            den 4 december
          </note>
          <note n="5ebaeba1">
            Peter Persson
          </note>
          <note n="fbacd2e2">
            Eva Flyborg
          </note>
          <note n="1c768611">
            Shadiye Heydari
          </note>
          <note n="7e1ae97b">
            Agneta Gille
          </note>
          <note n="c9d03394">
            Mats Pertoft
          </note>
          <note n="3b425c8b">
            Christer Winbäck
          </note>
          <note n="1c768611">
            Shadiye Heydari
          </note>
          <note n="8c8a1833">
            Jens Holm
          </note>
          <note n="62662460">
            Wiwi-Anne Johansson
          </note>
          <note n="657bf7e8">
            Kent Härstedt
          </note>
          <note n="3f04f3be">
            Åsa Lindestam
          </note>
          <note n="93773fa2">
            Jonas Eriksson
          </note>
          <note n="32d7f3aa">
            Svaren redovisas i bilaga som fogats till riksdagens snabbprotokoll
            tisdagen den 10 december.
          </note>
          <note n="16a3d176">
            27 § Kammaren åtskildes kl. 21.24.
          </note>
          <note n="e6abc719">
            Förhandlingarna leddes
          </note>
          <note n="0bc85c63">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
