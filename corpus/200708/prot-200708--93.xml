<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2007</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2007</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--93</head>
          <docDate when="2007-04-10">2007-04-10</docDate>
        </div>
      </front>
      <body>
        <div>
          <note n="84445990">
            ﻿
          </note>
          <note n="cb6be704">
            Riksdagens protokoll
          </note>
          <note n="281cd642">
            2007/08:93
          </note>
          <note type="date" n="f5e9e9d4">
            Torsdagen den 10 april
          </note>
          <note n="a7419751">
            Kl. 12:00 - 16:07
          </note>
          <note n="5fab5ee4">
            1 § Justering av protokoll
          </note>
          <note n="cf2f7b4a">
            Justerades protokollet för den 4 april.
          </note>
          <note n="8e6957d4">
            2 § Anmälan om fördröjda svar på interpellationer
          </note>
          <note n="417c149b">
            Till riksdagen hade inkommit följande skrivelser:
          </note>
          <note n="c3dad0c5">
            Interpellation 2007/08:528
          </note>
          <note n="f536a2f9">
            Interpellation 2007/08:528 Krav på vinterdäck på utlandsregistrerade
            personbilar
          </note>
          <note n="90dddbb8">
            Interpellationen kommer att besvaras fredagen den 11 april 2008.
          </note>
          <note n="747abd2a">
            Skälet till dröjsmålet är sedan tidigare inbokade engagemang.
          </note>
          <note n="f80866cf">
            Fredrik Ahlén
          </note>
          <note n="5f00c19a">
            Interpellation 2007/08:529
          </note>
          <note n="db9d85e6">
            Interpellation 2007/08:529 Statlig styrning av Vattenfall AB
          </note>
          <note n="26dabcdd">
            Interpellationen kommer att besvaras tisdagen den 22 april 2008.
          </note>
          <note n="9ba032c7">
            Skälet till dröjsmålet är sedan tidigare inbokade engagemang
            och tjänsteresa.
          </note>
          <note n="f80866cf">
            Fredrik Ahlén
          </note>
          <note n="f0500b4d">
            Interpellation 2007/08:532
          </note>
          <note n="3e2744f9">
            Interpellation 2007/08:532 Vd-bonus och de statliga företagens
            utveckling
          </note>
          <note n="26dabcdd">
            Interpellationen kommer att besvaras tisdagen den 22 april 2008.
          </note>
          <note n="9ba032c7">
            Skälet till dröjsmålet är sedan tidigare inbokade engagemang
            och tjänsteresa.
          </note>
          <note n="f80866cf">
            Fredrik Ahlén
          </note>
          <note n="32e27ec2">
            Interpellation 2007/08:536
          </note>
          <note n="b22a4688">
            Interpellation 2007/08:536 Ökat regelkrångel med regeringens
            företagarpolitik
          </note>
          <note n="26dabcdd">
            Interpellationen kommer att besvaras tisdagen den 22 april 2008.
          </note>
          <note n="9ba032c7">
            Skälet till dröjsmålet är sedan tidigare inbokade engagemang
            och tjänsteresa.
          </note>
          <note n="f80866cf">
            Fredrik Ahlén
          </note>
          <note n="b2477580">
            Interpellation 2007/08:563
          </note>
          <note n="6daf10a8">
            Interpellation 2007/08:563 Lavaldomen och EU:s nya fördrag
          </note>
          <note n="0a4ab4fa">
            Interpellationen kommer att besvaras tisdagen den 13 maj 2008.
          </note>
          <note n="96f243a5">
            Skälet till dröjsmålet är tjänsteresa.
          </note>
          <note n="b5c27fb2">
            Karin Renman
          </note>
          <note n="ad06917a">
            Interpellation 2007/08:564
          </note>
          <note n="55aa30d4">
            Interpellation 2007/08:564 Alliansregeringen och utanförskapet
          </note>
          <note n="0a4ab4fa">
            Interpellationen kommer att besvaras tisdagen den 13 maj 2008.
          </note>
          <note n="96f243a5">
            Skälet till dröjsmålet är tjänsteresa.
          </note>
          <note n="b5c27fb2">
            Karin Renman
          </note>
          <note n="29c8113a">
            3 § Anmälan om inkommen faktapromemoria om förslag från Europeiska
            kommissionen
          </note>
          <note n="c0a30805">
            Tredje vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note n="6d5cc65e">
            KOM(2008)55, SEK(2008)135, SEK(2008)136
          </note>
          <note n="9e762cd6">
            4 § Hänvisning av ärenden till utskott
          </note>
          <note n="4fb0e5bc">
            Föredrogs och hänvisades
          </note>
          <note n="b15a748c">
            5 § Ändring i riksbankslagen
          </note>
          <note n="076c78bb">
            Föredrogs
          </note>
          <note n="6fbebee7">
            Tredje vice talmannen konstaterade att ingen talare var anmäld.
          </note>
          <note n="9d5f7581">
            6 § Översyn av EU:s budget
          </note>
          <note n="076c78bb">
            Föredrogs
          </note>
          <note type="speaker" n="a37a6974">
            Anf. 1 ULF HOLM (mp):
          </note>
          <note n="61e89d2d">
            Fru talman! I detta utlåtande från finansutskottet om EU-kommissionens
            meddelande om översyn av EU:s budget har Miljöpartiet en reservation
            kring motiveringen. Jag börjar med att yrka bifall till reservation
            2.
          </note>
          <u who="ulf_holm_74ae2f" xml:id="i-0f2d824b495fb72f-0" n="64b366f2">
            <seg n="2c95ed66">
              Den nuvarande långtidsbudgeten, eller femårsplanen, antogs i
              december 2005. Alla partier utom Miljöpartiet ställde sig då bakom
              förslaget till budget. Miljöpartiet sade nej framför allt för
              att EU:s budget var för stor och för att den gick i helt fel riktning,
              till exempel till jordbrukspolitik. Sammanhållningsfonden och
              globaliseringsfonden skulle få mångmiljardbelopp etcetera i stället
              för att se på framtidens utmaningar såsom miljö- och klimatfrågan.
            </seg>
            <seg n="68fca591">
              En avgörande punkt för att det trots att blev ett beslut om budget
              var att en punkt om översyn av EU:s budget fanns med i den budget
              som antogs 2005. Självklart ser vi positivt på denna översyn även
              om den ska få genomslag först efter 2013. Det är dock en bra början.
            </seg>
            <seg n="3d9f29b6">
              En annan orsak till budgetöversynen är givetvis att det finns
              ett utbrett missnöje med hur EU använder sina pengar. EU:s egen
              revisionsrätt har på 13 år inte kunnat avge en ren revisionsförklaring
              gällande korrektheten i hur EU:s pengar används. Att man inte
              kan lämna en ren revisionsförklaring betyder att man inte kan
              intyga att allt har gått rätt till utan konstaterar att det finns
              oegentligheter. Hur mycket som är svinn och bedrägerier vet man
              inte exakt, men sådant finns. Jag vill här bara påminna om att
              EU-kommissionen tvingades avgå 1999 just på grund av bedrägerier
              och oegentligheter.
            </seg>
            <seg n="ac6c7197">
              Visst pågår det ett arbete sedan några år med att försöka komma
              till rätta med dessa problem såväl inom EU-kommissionen som i
              medlemsstaterna, men fortfarande kan alltså inte revisionsrätten
              avge något ordentligt intyg om hur EU handhar sina pengatransaktioner.
            </seg>
            <seg n="e65d9b44">
              Miljöpartiet menar därför att Sverige borde ha agerat mer konsekvent
              och faktiskt inte gett EU-kommissionen ansvarsfrihet år efter
              år som vi har gjort. Denna fråga kan inte vänta tills översynen
              av budgeten är klar utan borde gå hand i hand med den översyn
              som nu sker för att nå förändringar. I Sverige har regeringen
              starkt betonat att fusk ska bekämpas. Inför EU hukar man. Det
              är illa. Sverige måste ta initiativ för att bekämpa oegentligheter
              i EU.
            </seg>
            <seg n="96323c9f">
              Fru talman! Nog om bakgrunden till översynen av EU:s budget!
              Nu till åsikterna och de pragmatiska kraven på vad framtidens
              EU-budget ska innehålla.
            </seg>
            <seg n="e8be0288">
              Till kommissionens meddelande om en budgetreform har majoriteten
              i finansutskottet de fyra borgerliga partierna och Socialdemokraterna
              skrivit ett utlåtande som är fylligt och som till stora delar
              tar upp så kallade allsvenska uppfattningar och överväganden kring
              EU:s budget. Dessa står också vi från Miljöpartiet bakom. Det
              gäller begränsning av EU:s jordbruksbudget och att det ska vara
              mer ordning och reda på pengarna. Det är ingen som kan säga emot
              de uppfattningarna. Det finns emellertid andra punkter som vi
              önskar hade tagits upp på ett tydligare och klarare sätt. Där
              har vi uppenbarligen en annan uppfattning än majoriteten.
            </seg>
            <seg n="b258d293">
              Miljöpartiet anser att klimatpolitiken inte har getts tillräckliga
              resurser inom hittillsvarande budgetramar. De nya utmaningarnas
              andel av budgeten är liten och startar från en mycket låg nivå.
              Det ska dock tilläggas att stora delar av klimat- och miljöpolitiken
              givetvis ska genomföras nationellt utifrån ländernas olika förutsättningar
              samt att en hel del handlar mer om lagstiftning än om rena budgetposter.
              Samtidigt är det viktigt att EU:s budget inte innehåller delar
              som gör att en aktiv klimatpolitik motverkas, vilket såväl EU:s
              strukturfonder som jordbrukspolitik i praktiken gör.
            </seg>
            <seg n="e9ad55e1">
              Majoriteten i utskottet har svårt att prioritera när det gäller
              vad EU ska syssla med framöver. Det duger inte att i vida ordalag
              ange till exempel konkurrenskraft, brottsbekämpning, terrorism
              och relationer till omvärlden som viktiga prioriteringar och att
              miljö- och klimatfrågorna ska ges ökad prioritet. Prioriteringen
              och rangordningen bör vara mer konkret och mer snäv.
            </seg>
            <seg n="ae8771c3">
              Miljöpartiet anser att budgeten måste anpassas så att framtidsfrågor
              som klimat- och miljöpolitik prioriteras tydligare och får en
              ökad andel av EU:s budgetram samt att EU:s budget klimatsäkras.
              Det vill säga, budgeten ska inte gå till verksamhet som förstör
              klimatet. Detta innebär till exempel mindre ekonomiska resurser
              till motorvägar och flygplatser och mer pengar till järnvägar.
              I just järnvägspolitiken finns ett klart mervärde för EU. Ska
              människor kunna ersätta flygresor som förstör klimatet med järnvägsåkande
              som är bättre för miljön krävs också att järnvägsnäten över gränserna
              förbättras och att en kraftig utbyggnad av höghastighetståg inom
              och över nationsgränserna görs.
            </seg>
            <seg n="65da7709">
              Vi anser det också vara en viktig prioritering att lyfta fram
              den sociala dimensionen samt att dessa två grundbultar genomsyrar
              alla politikområden inom EU, detta för att optimal samordning
              ska kunna ske.
            </seg>
            <seg n="61cad457">
              Miljöpartiet anser därför att en särskild arbetsgrupp bör tillsättas
              på EU-nivå. Den ska se över EU:s budget utifrån klimatfrågan som
              ett led i den påbörjade översynen och undersöka vilka delar i
              EU-budgeten som måste ändras för att klimatsäkra den. Det borde
              ligga i både Sveriges och EU:s intresse att försöka vrida budgeten
              mot en utveckling som inte påskyndar klimatförändringarna.
            </seg>
            <seg n="0020fa56">
              Tyvärr är stora delar av EU:s budget i dag direkt klimatförstörande
              trots de storslagna målsättningar som sattes upp vid EU-toppmötet
              i mars 2007 om att bland annat sänka utsläppen med 20 procent
              till 2020. Det var ett beslut i rätt riktning även om målsättningarna
              inte var tillräckligt högt ställda för att förhindra klimatförändringarna,
              bland annat mot bakgrund av underlaget från FN:s klimatpanel.
            </seg>
            <seg n="03ce42b3">
              Att klimatsäkra EU:s budget borde vara ett svenskt krav att driva
              i EU. Varför vill inte regeringen och andra partier i riksdagen
              göra detta?
            </seg>
            <seg n="cfb63e88">
              Fru talman! EU:s jordbrukspolitik bör åternationaliseras och
              kraftigt begränsas. Några exempel på galenskaperna i EU:s politik
              är att EU subventionerar tobaksodling med närmare 10 miljarder
              samtidigt som man har en målsättning att minska tobakskonsumtionen.
              EU har regler för så kallade säljfrämjande åtgärder med stöd till
              feta mjölkprodukter bland annat riktat till skolbarnen. EU ger
              stöd till produktion och konsumtion av smör och grädde på närmare
              3 miljarder per år. EU ger stöd till vinodlingar och också stöd
              för överskottsvinst, som leder till att priserna dumpas. Det finns
              säkert många fler exempel, fru talman.
            </seg>
            <seg n="df255525">
              Poängen här är att det inte tycks finnas någon samordning av
              politiken. Å ena sidan har man fina folkhälsomål, men å andra
              sidan bedriver man en jordbrukspolitik för att stödja en motsatt
              inriktning. Slutsatsen är givetvis att det måste ske en analys
              av EU:s jordbrukspolitiks inverkan.
            </seg>
            <seg n="325fdf46">
              Det finns också exportstöd som har visat sig vara negativa på
              effekten för jordbruket i fattiga länder. Detta borde naturligtvis
              tas bort.
            </seg>
            <seg n="3d5fafe4">
              De problem som finns angående animalieproduktionens klimatpåverkan
              bör också uppmärksammas. De kvarvarande exportbidragen för djur
              inom EU bör upphöra.
            </seg>
            <seg n="fa7bfd21">
              EU:s fiskepolitik och fiskebudget är exempel. Man bör givetvis
              titta mycket noggrant på vilka effekter detta får på framför allt
              länder utanför EU.
            </seg>
            <seg n="811af4f8">
              Miljöpartiet delar majoritetens uppfattning om att EU inte ska
              ha beskattningsrätt. Därom är vi helt eniga. Behovet av en förbättring
              av Sveriges nettoposition är viktig, främst med hjälp av minskade
              avgifter. Det är därför viktigt att se över budgetprocessen, precis
              som utskottsmajoriteten anför.
            </seg>
            <seg n="447ae5cd">
              Fru talman! Jag noterar också med stor tillfredsställelse att
              finansutskottet tydligt tagit ställning för att flyttcirkusen
              mellan Bryssel och Strasbourg ska upphöra. Jag har i flera interpellationer
              och frågor till ansvarigt statsråd Cecilia Malmström fört fram
              frågan och försökt förmå henne att agera på EU-toppmöten men utan
              framgång. Tvärtom. Hon vill absolut inte lyfta fram frågan. Det
              är nu bra att riksdagen som det ser ut kommer att säga till regeringen
              att det är riksdagens enhälliga uppfattning att flyttcirkusen
              måste upphöra, dels för att den kostar flera miljarder per år,
              dels för att den ger upphov till tusentals ton extra koldioxidutsläpp
              varje år. Det är bra att riksdagen tar tydlig ställning i frågan,
              och jag hoppas att ansvarig minister kommer att jobba för detta
              framöver.
            </seg>
          </u>
          <note type="speaker" n="8bf97b8b">
            Anf. 2 STEFAN ATTEFALL (kd):
          </note>
          <u who="stefan_attefall_17c935" xml:id="i-908eafebf39e4dbe-0" n="e5e3fe91">
            <seg n="2b7a22d4">
              Fru talman! Jag vill slå fast att EU som organisation utgör ett
              viktigt samarbete som har gjort mycket för att stärka och bevara
              freden i Europa, stärka demokratin i Europa inte minst i södra
              Europa när de mer fascistiska regimerna föll men också i östra
              Europa efter kommunismens sammanbrott. Vidare har vi EU:s roll
              för utvidgningen, för att skapa ett helt Europa, för att få in
              även de länder som har sämre ekonomiska förutsättningar i samarbetet
              och för att ge dem en skjuts i den ekonomiska utvecklingen. EU
              spelar en oerhört stark roll för det gränsöverskridande miljöarbetet
              både inom Europa och runt om i världen, och EU spelar självklart
              en roll för att stärka konkurrenskraften och den ekonomiska utvecklingen
              i vår del av världen.
            </seg>
            <seg n="49afc7de">
              Det är viktigt att känna till bakgrunden när man diskuterar EU:s
              ekonomi och budget. Det vi nu tar ställning till är inget vanligt
              betänkande där vi fattar beslut i riksdagen och ger regeringen
              antingen ett godkännande eller ett antal uppmaningar. Vi tar ställning
              till ett arbete som pågår inom EU där vi samlar upp vad riksdagen
              tycker just nu och vad vi har för slags plattform för vårt fortsatta
              arbete.
            </seg>
            <seg n="eaf13d28">
              I september 2007 presenterade kommissionen en rapport, en översyn
              av EU:s budget, som utgör ett startskott för ett brett samråd
              för att lägga fram riktlinjer inför framtiden. Den pågående budgetperioden
              gäller mellan 2007 och 2013. Vi kommer att få ett utlåtande från
              kommissionen under 2009, bland annat när Sverige är ordförandeland,
              och då ska mer tydligt riktlinjerna för nästkommande budgetperiod
              läggas fast. Därför är det viktigt vad vi gör i riksdagen och
              hur Sverige agerar i frågan. Vi kan, och måste, spela en nyckelroll
              när vi lägger fast de kommande budgetprioriteringarna.
            </seg>
            <seg n="caf7ce41">
              I det här utlåtandet trycker vi i finansutskottet på vikten av
              att principer ska prägla det fortsatta arbetet, att det ska vara
              subsidiaritet, europeiskt mervärde, proportionalitet, sund ekonomisk
              förvaltning och restriktivitet med budgetmedel. Det här är principer
              som handlar om att vi måste använda EU:s pengar mer effektivt.
              Det finns mer att göra på området. Det handlar också om att försöka
              lägga olika ekonomiska åtaganden på rätt nivå. En del saker kan,
              och ska, skötas av det europeiska samarbetet därför att det finns
              ett speciellt mervärde i att bekosta det på Europanivå.
            </seg>
            <seg n="da846a79">
              Vi vet också att vi måste ha bättre ekonomisk styrning av EU:s
              arbete. Till exempel bör revisionen få starkare och bättre möjligheter
              att hålla koll på utgifterna. Vi vet också att det måste finnas
              krafter i det europeiska samarbetet som vill hålla tillbaka utgifterna
              eftersom det också finns många krafter som vill expandera. Vi
              måste också inse att allt det goda vi vill göra inte måste ske
              på europeisk nivå och inte heller med gemensamma pengar utan kan
              bekostas på den nationella nivån. Det är viktigt att vi håller
              fast vid ett antal sådana principer när vi jobbar med frågorna.
            </seg>
            <seg n="60793ad4">
              Jag vill särskilt kommentera några ämnesområden. Jag börjar med
              jordbrukspolitiken.
            </seg>
            <seg n="a8490eac">
              Vi vet att jordbrukspolitiken har tagit i anspråk upp till 70
              procent av EU:s budget tidigare. Vi kommer att komma ned till
              drygt 30 procent år 2013 om prognoserna håller. Finansutskottet
              skriver i utlåtandet: Finansutskottet instämmer med andra utskott
              och anser att reformer av jordbrukspolitiken ska vägledas av avreglering
              och marknadsanpassning, hänsyn till konsument- och miljöskydd
              samt att man fasar ut direktstöd och avskaffar exportsubventioner.
              Jordbrukspolitiken bidrar till att upprätthålla höga priser och
              låsa in resurser i sektorer med låg produktivitet, den har i vissa
              fall negativa effekter på miljön och den är mycket kostsam. Utgifterna
              för den gemensamma jordbrukspolitiken bör enligt finansutskottets
              mening minskas mycket kraftigt, både i absoluta tal och som andel
              av EU:s utgifter.
            </seg>
            <seg n="acbb0f13">
              Det här är mycket tydligt skrivet, och det är mycket viktigt.
              Det är en utveckling som Sverige ska vara pådrivande i.
            </seg>
            <seg n="bdcde3bd">
              Det kanske mest absurda exemplet i EU:s jordbrukspolitik är exportsubventionerna,
              som ibland slår ut till exempel fattiga bönder i Afrika när europeiskt
              överskott subventioneras.
            </seg>
            <seg n="25709953">
              Men det gäller också att komma ihåg varför vi har en gemensam
              jordbrukspolitik. Det är ett av de få områden där vi har en gemensam
              politik som kostar EU mycket pengar. Det är också en förklaring
              till att stora delar av EU:s budget går till jordbrukspolitik.
              Det beror på att vi hade ett söndersubventionerat jordbruk där
              varje land tävlade med varandra om att öka subventioner och regleringar.
              Det förstörde helt konkurrensmöjligheterna, och det gjorde att
              det blev en sämre utveckling på området. Därför fördes jordbrukspolitiken
              över till övernationell nivå. Det är viktigt att komma ihåg att
              man inte löser problemen med att åternationalisera jordbrukspolitiken.
              Vi måste också inse att om vi ska ha en levande landsbygd och
              en god miljö behöver vi en del stöd till jordbruket. Men det måste
              ske på ett rimligt sätt och bygga på marknadsmekanismer och på
              att uppmuntra ett sunt beteende.
            </seg>
            <seg n="fe96365d">
              Det andra jag vill kommentera är strukturstödet EU:s regionalpolitik.
              Det är den näst största budgetposten. I utlåtandet pekar vi tydligt
              på att fokus måste vara på de forna öststaterna, de medlemsländer
              som är nya, de som har svaga ekonomiska förutsättningar. Solidaritet
              måste prägla EU:s regionalpolitik, men vi kan, och måste, minska
              stödet till de rika och väletablerade länderna. Det är inte rimligt
              att Sverige, Irland, Tyskland eller andra rikare länder i Europa
              får del av EU:s regionalstöd. Självklart ska, och bör, länderna
              själva utforma det stöd som behövs till de regioner och områden
              de behöver stödja, men det måste självklart ske med hjälp av ett
              gemensamt regelverk så att det inte blir ett otillbörligt statsstöd.
              Här kan EU lägga om och styra om så att man inrymmer solidaritet
              och stöd till de nya medlemsländerna men samtidigt minskar EU:s
              gemensamma utgifter.
            </seg>
            <seg n="33724864">
              Ett annat område vi pekar tydligt på är miljö- och klimatpolitiken,
              som måste få ökade ekonomiska resurser. Det gäller även forsknings-
              och utvecklingsfrågorna. Där finns det ett tydligt mervärde för
              europeiskt samarbete, och där kan vi göra saker tillsammans. Det
              bör ta en större plats i EU-budgeten. Det är viktigt att betona
              EU:s roll på miljöpolitikens område. Här finns mycket att göra,
              men det innebär inte att det i kronor räknat behöver bli så enorma
              summor. Mycket kan göras utan att det kostar pengar. Mycket kan
              göras med hjälp av samordning, och mycket kan göras genom att
              EU blir en stark aktör på den internationella scenen.
            </seg>
            <seg n="37900d8f">
              Ett annat område som jag vill peka på, som också Ulf Holm nämnde,
              som ett exempel på slöseri med EU-medel är flyttcirkusen mellan
              Strasbourg och Bryssel. Vi vet att situationen är låst av EU-fördrag
              och att det krävs enighet för att förändra den. Men självklart
              måste Sverige vara en pådrivande part i att peka på orimligheterna
              både ur kostnadssynpunkt och ur miljösynpunkt med att parlamentet
              en gång i månaden flyttar till Strasbourg. Det har påståtts att
              flyttcirkusen kostar ungefär en miljard svenska kronor.
            </seg>
            <seg n="b7d829b7">
              Det är också viktigt att påpeka att vi inte ska ha en gemensam
              EU-skatt. Det är en viktig sak att markera detta, och vi gör det
              i utlåtandet. Vi kristdemokrater gör gärna ett undantag från den
              regeln när det gäller en del miljöavgifter, där vi tror att det
              kan finnas behov av minimiavgifter. Men principen bör vara att
              vi inte ska ha någon gemensam EU-beskattning.
            </seg>
            <seg n="36d9d019">
              Det talas mycket om ekonomiska oegentligheter, svinn och till
              och med bedrägeri i EU-sammanhang. Och visst finns det problem
              med detta. Vi behöver förstärka revisionsrätten för att komma
              till rätta med detta. Men vi måste komma ihåg att de här problemen
              också finns i länder som Sverige. Vi har haft diskussioner om
              fusk med bidrag i Sverige, och vi vet hur skattesituationen är
              det är inte alltid det mest hederliga området i Sverige. Vi måste
              ha perspektiv på detta och inse att oegentligheter, misstag och
              felaktigheter finns överallt men ska bekämpas överallt där de
              finns.
            </seg>
            <seg n="6293a054">
              Tittar man sedan på Vänsterpartiet och Miljöpartiet, som har
              fört fram reservationer i utlåtandet, ser man om man läser noggrant
              att det i allt väsentligt finns ett stöd för det yttrande som
              alliansens partier står för tillsammans med Socialdemokraterna.
              Det finns lite markeringar i en del sakfrågor där man vill flagga
              upp lite tydligare.
            </seg>
            <seg n="6cc1880e">
              Jag tycker att man kan säga att det med detta utlåtande finns
              en samlad svensk syn på väsentliga saker i inriktningen på hur
              EU:s budgetarbete ska fortskrida. Det är positivt att vi kan ha
              en samlad uppfattning. Det är också i överensstämmelse med regeringens
              agerande.
            </seg>
            <seg n="cd60f5c8">
              Därför är det med stolthet och glädje som jag yrkar bifall till
              förslaget i finansutskottets utlåtande FiU14.
            </seg>
          </u>
          <note type="speaker" n="e8fd58bb">
            Anf. 3 ULF HOLM (mp) replik:
          </note>
          <u who="ulf_holm_74ae2f" xml:id="i-779aa90b6a69bb60-0" n="64b366f2">
            <seg n="29805edc">
              Fru talman! Stefan Attefall avslutar med att säga att det i princip
              finns en samsyn om de här åsikterna. Å andra sidan verkar Stefan
              Attefall i början tona ned det, att det inte är något uppdrag
              till regeringen, och tona ned åsikterna om EU:s budget. Det gör
              att jag inte riktigt vet om Attefall skriver det här som ett krav
              att driva eller för att det ska se snyggt ut. Jag blir lite betänksam.
            </seg>
            <seg n="0179eb45">
              På slutet lät det nästan som ett försvar: Ja, ni måste förstå
              att det pågår bedrägerier med pengar på EU-nivå, men det får vara.
            </seg>
            <seg n="7c24d45e">
              Det enda man kan göra är att se till att EU-kommissionen, som
              är huvudansvarig för EU:s budget och hur pengatransaktionerna
              går till, inte får ansvarsfrihet. Det är den tydligaste markering
              man kan göra. Det sker till exempel på bolagsstämmor och i föreningar
              om det skulle vara någonting som inte har gått rätt till.
            </seg>
            <seg n="08049f18">
              Jag är lite besviken på Attefalls nästan försvar av hur EU:s
              budget ser ut i dag, att vi måste ha förståelse för EU:s jordbrukspolitik
              och att det finns bedrägerier. Jag känner en klar besvikelse.
            </seg>
            <seg n="40d781eb">
              Den konkreta frågan är, Attefall: Varför kan inte majoriteten
              ställa upp på att EU:s budget ska klimatsäkras?
            </seg>
            <seg n="8f146201">
              Vi vet att det finns pengar i EU:s budget som går till saker
              som aktivt motverkar en aktiv klimatpolitik, och det borde inte
              vara rimligt. Jag vet också att det finns flera medlemsländer,
              som Polen, som har sagt att de kommer att få över tusen miljarder
              kronor de närmaste åren. Det finns ingen koll alls från EU att
              de inte kommer att försämra klimatet, trots att man för ett och
              ett halvt år sedan fattade beslut om att vi ska sänka koldioxidutsläppen.
            </seg>
            <seg n="52414adb">
              Varför kan inte majoriteten ställa upp på att vi ska klimatsäkra
              EU:s budget?
            </seg>
          </u>
          <note type="speaker" n="78c60e15">
            Anf. 4 STEFAN ATTEFALL (kd) replik:
          </note>
          <u who="stefan_attefall_17c935" xml:id="i-908eafebf39e4dbe-1" n="e5e3fe91">
            <seg n="41a01ec3">
              Fru talman! Jag försökte förklara lite grann vilken ställning
              utlåtandet har i riksdagsarbetet. Jag vet inte om Ulf Holm har
              förstått att vi försöker höja ambitionerna i riksdagen genom att
              diskutera EU-frågorna. Det har ofta blivit en fråga mellan regering
              och EU.
            </seg>
            <seg n="06a56c8c">
              Ett sätt att öka riksdagens engagemang och kunskap men också
              riksdagens påverkansmöjligheter i de här frågorna är att vi behandlar
              vissa dokument från EU i utskotten, tar fram ett rejält underlag
              och därmed formulerar ståndpunkter. Det är sedan självklart utgångspunkten
              för vårt eget arbete, men det läses också av alla intresserade,
              både regeringar och kommissionen med flera.
            </seg>
            <seg n="574059a3">
              Det är den karaktären på utlåtandet. Vi har diskuterat detta,
              och vi har formulerat ståndpunkter. Det gör att vi är bättre förberedda
              både i aktiviteterna mot regeringen och när det gäller att utåt
              tala om vad riksdagen tycker.
            </seg>
            <seg n="1b46f3a0">
              Det är vad det handlar om. Bakgrunden till detta finns formulerad
              i Riksdagskommitténs betänkande för en tid sedan som även Ulf
              Holms parti var med på.
            </seg>
            <seg n="f477b1dd">
              Jag försökte i mina diskussioner vara lite mer nyanserad än vad
              Ulf Holm kanske var i sitt inlägg. Jag ber om ursäkt om det inte
              gick fram tydligt nog. Jag tycker att det är fel när pengar inte
              används på ett korrekt sätt. Jag försökte bara tala om det. Man
              får inte framställa det som att det är unikt att pengar används
              fel i EU-sammanhang det sker också i Sverige. Man måste ha det
              perspektivet för att förstå saker och ting.
            </seg>
            <seg n="06e90809">
              Ett av problemen med EU är att man skickar pengar till länderna,
              och det är när de olika länderna använder pengarna som det görs
              en massa fel. Det är en del av kritiken. En annan del av kritiken
              är det traditionella att man kunde använda pengarna effektivare
              och ha bättre styrning och uppföljning. Sedan finns det dessutom
              en del rena felaktigheter, och enskilda tjänstemän gör sådant
              som kanske till och med är kriminellt. Vi vet också att en kommission
              har fått avgå på grund av detta.
            </seg>
            <seg n="6cc39546">
              Jag tror att vi måste rusta upp revisionsrättens möjligheter.
              Det innebär inte att vi för den skull tror att allting löses bara
              genom att man talar högt i kammaren.
            </seg>
          </u>
          <note type="speaker" n="a0e4a004">
            Anf. 5 ULF HOLM (mp) replik:
          </note>
          <u who="ulf_holm_74ae2f" xml:id="i-779aa90b6a69bb60-1" n="64b366f2">
            <seg n="5d3b227f">
              Fru talman! Jag är mycket väl medveten om och instämmer i att
              riksdagens utskott måste vara betydligt mer aktiva i EU-frågorna
              och inte överlåta makten bara till regeringen. Där har vi nog
              samma uppfattning.
            </seg>
            <seg n="dda678ad">
              Om ett utskott skriver ett utlåtande, som i detta fall till stora
              delar är ganska bra, och vi fattar beslut om utlåtandet måste
              väl riksdagen stå för orden längre fram, och inte bara använda
              det som ett fint dokument om vad vi tycker i riksdagen och sedan
              låta regeringen göra som man vill.
            </seg>
            <seg n="836c68e0">
              Senast i dag i Sydsvenskan säger Cecilia Malmström, som är ansvarig,
              att hon inte tänker lyfta upp frågan om att försöka stoppa flyttcirkusen
              mellan Bryssel och Strasbourg punkt slut.
            </seg>
            <seg n="db7de4c0">
              Frågan är nu: Vad kommer att hända när riksdagen har fattat detta
              beslut? Ska Stefan Attefall vara tyst då? Det låter nästan så,
              nästan som ett försvar för den budget som finns i EU i dag och
              att de åsikter som skrivs i detta dokument inte spelar någon roll.
              Det gör mig bekymrad och besviken.
            </seg>
            <seg n="d9bd6ea6">
              Jag tror att det är viktigt att lyfta upp att vi när det till
              exempel gäller bedrägerier på EU-nivå inte bara kan konstatera
              att de finns. Vi måste göra någonting åt det, inte bara i en översyn
              av långtidsbudgeten som ska börja gälla 2013. Det gäller också
              de bedrägerier som finns i dag. Då borde finansutskottet rekommendera
              regeringen att inte ge ansvarsfrihet förrän man har löst problematiken.
              Men där är Stefan Attefall tyst.
            </seg>
            <seg n="311f51f6">
              Jag fick inte heller något svar på frågan om Stefan Attefall
              inte vill att man ska klimatsäkra EU:s budget. EU:s budget ska
              inte användas till saker som förstör miljöpolitik och klimatpolitik,
              eftersom man samtidigt har satt upp konkreta mål om att minska
              utsläppen med 2030 procent. Det måste hålla ihop också på EU-nivå.
            </seg>
          </u>
          <note type="speaker" n="a18a9a2a">
            Anf. 6 STEFAN ATTEFALL (kd) replik:
          </note>
          <u who="stefan_attefall_17c935" xml:id="i-908eafebf39e4dbe-2" n="e5e3fe91">
            <seg n="d6680f21">
              Fru talman! Vi är överens om att EU både kan och måste spela
              en mycket större och aktivare roll i miljöarbetet både utåt mot
              andra länder och mot oss själva i vårt eget arbete. Det finns
              mycket kvar att göra där.
            </seg>
            <seg n="e9b44465">
              Därför är det så fantastiskt fint att även Miljöpartiet nu verkar
              vara på väg att vilja vara med i EU-samarbetet. Då kan man påverka
              mycket bättre än om man vill gå ur det hela. Men jag vet inte
              om Ulf Holm delar sina språkrörs uppfattning där.
            </seg>
            <seg n="6fba3776">
              Jag är också glad för att Ulf Holm nu säger att utlåtandet är
              ganska bra. Det är i alla fall ett framsteg.
            </seg>
            <seg n="1241e399">
              Det är viktigt att komma ihåg en sak. Jag har själv sagt att
              bedrägerier och felaktigheter ska bekämpas. Jag har sagt att revisionsrätten
              måste få en större roll i EU-samarbetet. Vi håller strikt på att
              hålla igen på utgifterna inom EU-området, inte minst för att kunna
              undvika att vi får felaktigheter. Om man tvingar någon till återhållsamhet
              med utgifter tvingar man också fram en bättre ekonomistyrning.
            </seg>
            <seg n="72bcc2ee">
              Om man minskar på strukturstödet till redan rika länder minskar
              man också där en del av risken för felaktigheter och koncentrerar
              i stället resurserna på att stödja och följa upp de länder som
              verkligen behöver hjälp, exempelvis de nya medlemsländerna. Läser
              man utlåtandet ser man att det finns kraftfulla skrivningar. Detta
              står finansutskottet självklart för, och förhoppningsvis snart
              också riksdagen. Det innebär att vi har ett bra dokument för att
              jobba vidare med frågorna.
            </seg>
            <seg n="c483e0a9">
              Jag vet också att när det gäller flyttcirkusen i Strasbourg är
              Cecilia Malmström lika engagerad som vi är, men det är möjligt
              att hon inte tycker att man ska ta upp det som ett ultimatum i
              Lissabonfördraget, som jag vet att en del har drivit. Det är fel
              forum. Om man driver det i rätt forum och med kraft kan vi nå
              framgång. Vi vet att vi ännu inte har fransmännen med oss där,
              men förhoppningsvis kommer de så småningom också att vara med
              på noterna och inse det orimliga i detta.
            </seg>
          </u>
          <note type="speaker" n="334b8da7">
            Anf. 7 MONICA GREEN (s):
          </note>
          <u who="monica_green_0b84cd" xml:id="i-5b39d6a010b84f2c-0" n="52adf42f">
            <seg n="a87ffc16">
              Fru talman! Jag vill börja med det uppväxande släktet, framtidsfolket,
              barnen. 75 miljoner av medborgarna i EU är barn. Det mesta som
              EU bestämmer påverkar faktiskt barnen. Trots detta har barnen
              varit osynliga i många av EU:s beslut fram till nu. Vi skulle
              med EU:s hjälp kunna se till att vi fokuserar på barns rättigheter
              och får ett starkare samarbete mellan länderna.
            </seg>
            <seg n="8999a065">
              EU kan faktiskt bidra med att förändra tillvaron för alla de
              barn som är fattiga, sjuka, allergiska och för dem som inte får
              gå i skolan, är hemlösa, utnyttjas sexuellt, tvingas sälja sexuella
              tjänster eller tvingas utföra stölder åt vuxna. Mycket av detta
              är nationella beslut, men vi kan med hjälp av Lissabonstrategin
              numera också mäta sociala förhållanden mellan länder, och det
              är ett steg i rätt riktning. Vi kan också fokusera mycket mer
              på barn och barns rättigheter inom EU. Jag hoppas att Sverige
              tar chansen när vi är ordförandeland 2009.
            </seg>
            <seg n="6178805e">
              När detta är sagt vill jag yrka bifall till utlåtandet.
            </seg>
            <seg n="4f41f3d5">
              EU är ju en process, en viljeinriktning något man vill ska bli
              bättre. Jag vill till exempel att vi ska ha fler socialdemokrater
              i Europa och mer socialt ansvarstagande. Vi kan ha olika åsikter
              om vad vi vill med EU, men det är en process som vi hela tiden
              förändrar. Vi vill göra EU bättre. När vi antar det här utlåtandet
              om EU:s långtidsbudget trycker vi på subsidiaritetsprincipen,
              det europeiska mervärdet, proportionalitet, sund ekonomisk förvaltning
              och restriktivitet när det gäller EU:s budget. Vi är mycket noga
              med det från finansutskottets sida.
            </seg>
            <seg n="ca2fca8d">
              Vi vet att utgifterna har förändrats, men det är fortfarande
              så att de stora utgifterna är på de traditionella områdena: jordbruks-
              och regionalpolitiken. Det är också därför som det är positivt
              att vi gör dessa översyner där vi också i en process kan förändra
              saker och ting. Vi vill få över mer till budgeten på forskning,
              utveckling och på miljö- och klimatpolitik, som visserligen har
              ökat lite men på alldeles för låga nivåer.
            </seg>
            <seg n="f43603d6">
              Forskning, utveckling, strategiska investeringar, infrastrukturprojekt
              och utbytesprogram på utbildningsområdet är sådana saker som EU
              i framtiden borde satsa mer på, liksom självklart också på de
              rättsliga frågorna som grov gränsöverskridande brottslighet, människohandel
              och narkotikasmuggling. Vi behöver förstärka resurserna där. Vi
              vill också som EU-medborgare bidra till mänskliga rättigheter
              i hela världen och se till att vi är en del i en globaliserad
              värld. Där kan EU göra mycket mer. Vill vi något med det måste
              vi också förändra vår budget. Det kräver ökade insatser.
            </seg>
            <seg n="cd4d2566">
              Jag vill också särskilt understryka detta med miljö- och klimatfrågorna
              liksom forskning och utveckling inom miljö- och klimatfrågorna.
              Här kan vi flytta fram positionerna. En av de största anledningarna
              till att man är med i EU tycker jag är just miljöfrågorna. Det
              är för att vi ska kunna påverka klimatförändringarna och samarbeta
              över nationsgränserna. Ett annat skäl är förstås den sociala dimensionen.
              Men med miljöfrågorna, restriktivitet med emissioner och så vidare
              och att se till så att vi satsar på smarta klimatlösningar i alla
              EU-länder kommer vi väldigt långt.
            </seg>
            <seg n="12384011">
              Vi ska ha en sund ekonomisk förvaltning. Det är de grundläggande
              principerna för EU:s långtidsbudget. Vi vill se till så att vi
              har en restriktiv budget, att vi förbättrar kontrollen av EU:s
              medel och att de används korrekt. Vi kan självfallet inte acceptera
              att de gemensamma medlen används på felaktigt sätt eller att det
              pågår fusk.
            </seg>
            <seg n="fb142f59">
              Jag noterade att Stefan Attefall kommenterade att det pågår fusk
              även i de olika medlemsländerna. Det är ju sant. Jag noterade
              också att kd:s representant försökte ta exemplet med bidragsfusk
              i Sverige. Jag vet att detta är något slags mantra som man försöker
              köra med, att bidragsfusket är det stora problemet i det här landet.
              Vi vet att skattefusket inte bara är dubbelt så stort eller tre
              eller fyra gånger så stort det är tio gånger värre än det vi kallar
              för bidragsfusket! Det är där man måste ta i med hårdhandskarna.
              Det är synd att man gång på gång slänger ur sig detta om att bidragsfusket
              är det stora problemet med vår budget.
            </seg>
            <seg n="a7421180">
              Allra sist vill jag kommentera detta att vi vill ha EU-parlamentet
              lokaliserat enbart till Bryssel. Det vill vi av miljöskäl, säkerhetsskäl
              och av ekonomiska skäl.
            </seg>
          </u>
          <note n="c09df1df">
            Som sagt var: Jag yrkar bifall till utskottets förslag i utlåtandet.
          </note>
          <note type="speaker" n="d7357d10">
            Anf. 8 ULF HOLM (mp) replik:
          </note>
          <u who="ulf_holm_74ae2f" xml:id="i-779aa90b6a69bb60-2" n="64b366f2">
            <seg n="bc52ad89">
              Fru talman! Jag vill tacka Monica Green. Det var till stora delar
              ett bra anförande, men det var några saker jag saknade.
            </seg>
            <seg n="de7a2042">
              När man pratar om att EU ska bli bättre på klimatfrågorna är
              det också viktigt att fråga hur EU använder sina pengar i dag.
              Är de klimatbra? Sedan kan man alltid ha en diskussion om det
              är så i Sveriges riksdag, men eftersom både Monica Green och jag
              är i opposition nu kan vi lämna den frågan och i stället gå över
              till EU-frågan. Är EU:s budget klimatsäkrad? Svaret är nej.
            </seg>
            <seg n="cfddb36f">
              Hur kan det då komma sig att Socialdemokraterna inte vill gå
              med på ett sådant krav om att vi ska tillsätta en arbetsgrupp
              både i Sverige och på EU-nivå som ska ta en genomgång av EU:s
              budget för att klimatsäkra den, så att pengarna inte ska gå till
              saker som direkt förstör klimatet? Det är den viktigaste frågan.
              Jag är lite besviken på att Socialdemokraterna inte vågar ta steget
              att gå med på detta för att få en trovärdighet i sin argumentering.
            </seg>
            <seg n="3f5bed57">
              Sedan säger Monica Green och det gjorde förvisso Stefan Attefall
              också att det är viktigt med forskning på EU-nivå och att det
              kan finnas ett mervärde där. Det är väldigt lätt att hålla med
              om detta, men samtidigt måste man veta att när det gäller EU:s
              forskningspolitik inom till exempel energiområdet går de mesta
              pengarna till kärnkraftsforskning via Euratomavtalet. De går inte
              till forskning om förnybara energikällor, vilket jag som Miljöpartist
              skulle vilja hoppas på. Det är inte där man satsar på framtiden,
              utan pengarna går till det gamla, till kärnkraften. Det är beklagansvärt,
              och jag hoppas att Monica Green kan intyga att det som Socialdemokraterna
              vill ha är forskning om förnybara energikällor och noll kronor
              till kärnkraft.
            </seg>
          </u>
          <note type="speaker" n="3f58aecf">
            Anf. 9 MONICA GREEN (s) replik:
          </note>
          <u who="monica_green_0b84cd" xml:id="i-5b39d6a010b84f2c-1" n="52adf42f">
            <seg n="fcb40fd0">
              Fru talman! Som jag sade i mitt anförande är en av de viktigaste
              anledningarna att vara med i EU just miljöfrågorna. Numera samarbetar
              vi och ser till så att vi ställer krav på varandra som medlemsländer
              eftersom utsläppen, emissionerna, inte känner några nationsgränser.
              Därför måste vi hjälpas åt.
            </seg>
            <seg n="95ca4cb6">
              På den tiden vi diskuterade för och emot var jag väldigt förvånad
              över att sådana som miljöpartister ställde sig negativa till just
              detta projekt med EU, som faktiskt kan förbättra miljön. Numera
              är visserligen Miljöpartiets språkrör Maria Wetterstrand positiv
              till EU, och det välkomnar jag.
            </seg>
            <seg n="16361822">
              Jag tycker att det är bra att man nu börjar få en större klarsynthet
              när det gäller vad vi kan göra med EU och att man faktiskt flyttar
              fram positionerna både när det gäller forskning om förnybara energikällor
              och när det gäller att se till att vi ställer hårdare krav på
              varandra. Vi ser till att vi hjälps åt. Vi ser till att de fattigaste
              medlemsländerna faktiskt kan gå ifrån sin gamla typ av industri
              och gå in i en ny industri som inte har de utsläpp som man har
              haft tidigare. Det handlar också om att man går in i en mer miljöanpassad
              jordbruksproduktion. Många av de gamla medlemsländerna har tyvärr
              använt en annan typ av jordbruksproduktion.
            </seg>
            <seg n="5f1dba37">
              Det ser jag som det stora positiva med EU. Vi flyttar fram positionerna
              när det gäller miljöfrågorna. Det är också därför som vi hela
              tiden kan ställa krav. Jag har inget emot att man föreslår vissa
              saker, som Ulf Holm gör. Men vi ska inte slå in öppna dörrar och
              bara ställa sådana krav som andra inte kan gå med på, utan vi
              flyttar fram positionerna steg för steg.
            </seg>
          </u>
          <note type="speaker" n="75db3318">
            Anf. 10 ULF HOLM (mp) replik:
          </note>
          <u who="ulf_holm_74ae2f" xml:id="i-779aa90b6a69bb60-3" n="64b366f2">
            <seg n="22297213">
              Fru talman! Monica Green avslutar med att säga att vi inte ska
              föra fram förslag eller idéer som andra inte kan gå med på.
            </seg>
            <seg n="8e0e214a">
              Såvitt jag vet har regeringen aldrig föreslagit detta inför de
              26 andra medlemsländerna. Såvitt jag vet har inget annat parti
              än Miljöpartiet fört fram detta i Sveriges riksdag. Vi gör det
              nu och har gjort det under ett halvårs tid. Hittills har inget
              annat parti nappat på det.
            </seg>
            <seg n="258da1ff">
              Då är frågan: Vill verkligen Monica Green, Socialdemokraterna
              och resten av kammaren att EU ska vara en förkämpe för miljön?
              Nej, jag tror inte det. Det är bara ett vackert ord för att man
              ska försöka framhäva att EU är en miljöorganisation. EU är ingen
              miljöorganisation.
            </seg>
            <seg n="c2423d8a">
              Sanningen är tvärtom att EU satsar mer pengar på forskning och
              utveckling av kärnkraft än på förnybara energikällor. EU satsar,
              via sin jordbruksbudget, mer pengar på ett storskaligt kemikaliejordbruk
              än på ett ekologiskt jordbruk. Sanningen är att EU inom struktur-
              och regionalfonderna satsar mer pengar på byggande av motorvägar,
              flygplatser och hamnar än vad man gör på till exempel järnvägar.
            </seg>
            <seg n="43d131f1">
              Det är den sanning som finns om EU:s budget. Det är därför kravet
              finns. Ska EU ha någon trovärdighet när EU går ut och säger inför
              resten av världens länder att vi måste sänka koldioxidutsläppen
              med 30 procent måste EU också göra någonting själv. Man kan inte
              bara sätta upp fina målsättningar. Det krävs mer från EU än att
              bara sätta upp en målsättning.
            </seg>
            <seg n="b3d4eb9c">
              Socialdemokraterna ska väl inte nöja sig med detta, utan man
              ska också se vad vi faktiskt kan göra för att förändra EU:s budget
              så att den inte förstör miljön.
            </seg>
            <seg n="2895cccf">
              Miljöpartiet är berett att göra detta med ett mycket konkret
              förslag som skulle göra EU bättre. Frågan är varför inte andra
              partier är med på det förslaget.
            </seg>
          </u>
          <note type="speaker" n="d111e03d">
            Anf. 11 MONICA GREEN (s) replik:
          </note>
          <u who="monica_green_0b84cd" xml:id="i-5b39d6a010b84f2c-2" n="52adf42f">
            <seg n="94c92491">
              Fru talman! Jag välkomnar Miljöpartiet till det aktiva EU-engagemanget.
              Jag tycker att det är roligt att Miljöpartiet nu vill förändra
              EU till ett bättre EU i stället för att bara ställa sig utanför
              och säga: nej, nej. Man är nu beredd att vara med i processen,
              precis som vi hela tiden har sagt.
            </seg>
            <seg n="4980901f">
              Vi vill att EU ska bli än bättre på miljöpolitiken. Vi vill satsa
              mer på järnvägssatsningar, och vi vill få ned koldioxidutsläppen.
              Vi vill ha ett modernare EU som satsar på forskning och utveckling.
              Vi vill se till att vi satsar på klimatsmarta lösningar och att
              vi hittar möjligheter till en modern syn på industriproduktion
              där vi inte släpper ut emissioner. Där flyttar vi också fram positionerna
              när det gäller Reach och kemikalieproduktionen. Och det handlar
              om att vi faktiskt använder EU som ett sådant redskap för att
              få en bättre miljöpolitik. Sedan kan vi också kräva det av andra
              länder runt om på jorden.
            </seg>
          </u>
          <note type="speaker" n="23afbe59">
            Anf. 12 PEDER WACHTMEISTER (m):
          </note>
          <u who="unknown" xml:id="i-b300683bfa904dd3-0" n="ac58f926">
            <seg n="beaeff2c">
              Fru talman! Jag vill börja med att yrka bifall till förslaget
              i finansutskottets utlåtande och påminna om att det faktiskt är
              budgetarbetet efter 2013 som vi talar om. Det kan vara bra att
              veta i det här sammanhanget.
            </seg>
            <seg n="0780b2ae">
              I det läget kan man roa sig med att titta i det förslag till
              ett Lissabonfördrag som finns på bordet hos de flesta i det här
              huset.
            </seg>
            <seg n="8b9cb82e">
              Om Lissabonfördraget införs blir det långtgående ändringar av
              unionens finanser och budget, särskilt vad gäller de institutionella
              förbindelserna och beslutsförfarandena. Samtidigt fastställs en
              bestämd rangordning mellan de grundläggande rättsakterna om unionens
              finanser och budget, vilket bidrar till det nödvändiga förtydligandet
              av systemets beslutsfattande.
            </seg>
          </u>
          <note n="64ba1dcb">
            I samband med att det nya fördraget träder i kraft kommer budgetprocessen
            att förändras. Uppdelningen i de så kallade obligatoriska och
            icke obligatoriska utgifterna avskaffas. I dag kallas jordbruksutgifter
            för obligatoriska och övriga för icke obligatoriska.
          </note>
          <u who="unknown" xml:id="i-4fe30427b0dc2504-0" n="ac58f926">
            <seg n="3f698447">
              I Lissabonfördraget stadfästs principen att den fleråriga budgetramen
              ska vara rättsligt bindande, vilket Europaparlamentet upprepade
              gånger har efterlyst. Detta sker då genom införandet av en särskilt
              rättslig grund för antagandet av förordningen som innehåller denna
              ram.
            </seg>
            <seg n="009374da">
              Samtidigt som man avskaffar de obligatoriska utgifterna slår
              man fast att det finns tillräckliga medel för att fullfölja åtaganden
              gentemot tredje part, i detta fall till exempel lantbruket.
            </seg>
            <seg n="08cc4c47">
              För medlemsstaterna var denna rättsliga bindande formalisering
              den nödvändiga kompensationen för att distinktionen mellan obligatoriska
              och icke obligatoriska utgifter skulle avskaffas, eftersom flera
              medlemsstater ansåg att Europaparlamentets utökade budgetbefogenhet
              i fråga om hela unionens utgifter måste styras av en strikt budgetdisciplin.
            </seg>
            <seg n="8b92bd77">
              Unionen ska se till att den har nödvändiga medel för att nå sina
              mål och genomföra sin politik. Utan att inverka på andra inkomster
              ska budgeten finansieras med egna medel.
            </seg>
            <seg n="c09d1dd7">
              Det finansiella ramverket ska genom regler antas enhälligt av
              rådet med Europaparlamentets godkännande i stället för genom institutionella
              överenskommelser. Den fleråriga budgetramen syftar till att säkerställa
              en regelbunden utveckling av unionens utgifter.
            </seg>
            <seg n="f831e0a4">
              Det finansiella ramverket ska vara på fem år med intention att
              det ska sammanfalla med mandatperioderna i Europaparlamentet,
              är kanske bäst att tillägga.
            </seg>
            <seg n="b625e53f">
              Andra läsningen av budgeten avskaffas och ersätts av en ny förlikningsprocess,
              men hur den processen ska se ut och vilka som ska delta i denna
              står ännu inte klart.
            </seg>
            <seg n="1487c857">
              Europaparlamentet och rådet ska besluta om årsbudgeten på lika
              villkor. Detta innebär att budgeten inte kan antas utan att Europaparlamentet
              godkänner den. Skulle rådet och Europaparlamentet inte vara överens
              efter förlikning kan Europaparlamentet anta ändringsförslag till
              kommissionens förslag om över hälften av Europaparlamentets ledamöter
              och tre femtedelar av närvarande parlamentsledamöter röstar för
              det.
            </seg>
            <seg n="3988be1b">
              Kommissionens roll kommer att stärkas genom att den får möjlighet
              att komma med ändringsförslag till den egna budgeten hela tiden,
              ända fram tills man nått en förlikning. Detta innebär alltså att
              kommissionen uttalat får axla rollen som medlare tills man hittar
              den bästa lösningen.
            </seg>
            <seg n="f1c988ee">
              Min tolkning av detta förslag är att våra parlamentariker både
              här och i Europaparlamentet får större möjlighet att påverka budgeten
              än i dagsläget. Framför allt blir det inga uppgörelser mellan
              Frankrike och Tyskland på ett hotellrum i Bryssel i framtiden.
            </seg>
          </u>
          <note type="speaker" n="eabc47f8">
            Anf. 13 BJÖRN VON SYDOW (s):
          </note>
          <note n="18b96fb0">
            Fru talman! Den 4 mars i år hade utbildningsutskottet en utfrågning,
            ett seminarium, om det europeiska forskningsområdet med kommissionären
            Janez Potočnik. Den ägde rum här i riksdagen, och jag var inbjuden
            att vara kommentator i debatten.
          </note>
          <u who="bjorn_von_sydow_c2bfb3" xml:id="i-4136212ddc7d7e82-0" n="48d78dda">
            <seg n="1fa4b733">
              Jag hade varit i Bryssel veckan innan och forskat i frågan: Hur
              kom det sig att EU inte kunde bidra med pengar till de stora investeringarna
              i, som det hette förr, tung vetenskaplig utrustning? Man ägnade
              sig huvudsakligen åt att försöka få fram någonting som kallades
              för gemensamma program, som jag för övrigt egentligen inte hade
              några invändningar emot. De låg väldigt nära den svenska inriktningen.
            </seg>
            <seg n="f6664481">
              Då svarade kommissionären Potočnik att vid den stora budgetförhandlingen
              2005 hade det tyvärr blivit så att toppledarna och det var väl
              då närmast i de här slutna hotellrummen hade reducerat kommissionens
              möjligheter att inom det vetenskapliga ramprogrammet göra stora
              investeringar.
            </seg>
            <seg n="71b8a2ab">
              Man hade dragit ned det med antingen 60 procent eller 30 procent,
              hur man nu ser det. Det innebar att kommissionen inte kan lämna
              EU-bidrag till stora etableringar.
            </seg>
            <seg n="c9989c9a">
              Jag tycker att jag fick klart för mig att här var det något som
              hade skett utan genomtänkt strategi. Jag vet inte hur den svenska
              regeringen agerade här. Det är enhällighetsbeslut, men uppenbarligen
              hade man kommit att acceptera det.
            </seg>
            <seg n="5bacb4d4">
              Vad talar vi om för typ? Vi talar bland annat om den stora investering
              som kanske skulle kunna äga rum i Lund, den så kallade ESS som
              kostar ungefär 1112 miljarder kronor. Sverige arbetar för att
              försöka få hem den investeringen. Då erbjuder man ett bottenbidrag,
              och det är inte lite pengar. Det är 30 procent ungefär som den
              nuvarande regeringen har gett som en förhandlingsmöjlighet.
            </seg>
            <seg n="e6454cf7">
              Men det är klart, för ett land som Sverige som inte är ett stort
              land är det väldiga belopp. Man kan möjligen tänka sig att de
              riktigt stora länderna har tyckt att om man inte har EU-pengar
              med i sammanhanget innebär det att det bara är de riktigt stora
              länderna som kan ha sådana stora investeringar. Tyskland har till
              exempel gjort två starka investeringar och beslutat om det. Jag
              tror att de betalar 5060 procent i botten.
            </seg>
            <seg n="42a61d70">
              Min slutsats är att om det är något som borde passa Sverige är
              det att just den här delen, den som reducerades olyckligtvis vid
              toppmötet, försöker vi väcka till liv igen och återinföra. Jag
              hoppas att kommissionen det verkade så på kommissionären kommer
              att lägga fram ett förslag om detta. Sverige skulle kunna stödja
              möjligheten för kommissionen att ge substantiella bidrag när det
              gäller europeiska investeringar.
            </seg>
            <seg n="58edc18b">
              Jag tog med mig ett dokument som heter European Road Map for
              Research Infrastructures . Report , 2006. Det är första gången
              som man i Europa har lyckats att i en sidoverksamhet till EU ena
              sig om en prioriteringslista på trettiotalet stora investeringar,
              och det är inte bara stora investeringar av typ Cern. Det är även
              sådana saker som decentraliserad datakraft. Det finns humanistiska
              och samhällsvetenskapliga stora projekt, bland annat om hur man
              ska använda registerdata i folkhälsan.
            </seg>
            <seg n="cda84bc2">
              Min mening är att här har vi en prioritering som passar Sverige.
              Jag är väldigt positiv till vad finansutskottet har skrivit på
              s. 25 om det här. Det är precis vad som skulle kunna vara en viktig
              ståndpunkt i budgetförhandlingarna. Jag vill tacka utskottet för
              att det finns med. Jag tycker att det är viktigt. Jag tycker att
              det ska drivas i trojkaarbetet. Det gäller att skapa medengagerade
              andra länder som tycker detsamma. Man kanske kan börja med länder
              av Sverigetyp med hög vetenskaplig nivå men inte stora nog för
              att ta sådana stora grundplattor på egen hand. Men kanske kan
              man få även Frankrike nu i trojkan att se på samma sätt.
            </seg>
            <seg n="496f0d6f">
              Jag tycker att ordförandeskapet ger oss fina möjligheter att
              i budgetförhandlingen driva detta som en svensk ståndpunkt men
              också som ordförandeskap. Jag har en känsla av att den här omfattningen
              av pengar är precis vad man kan använda sig av i ett ordförandeskap
              för att ge en profil åt ett ordförandeskap, lagom litet, lagom
              stort.
            </seg>
            <seg n="bddfd399">
              Det är därför som jag har velat hålla det här anförandet. Jag
              har lärt mig de här sakerna i min egenskap av ordförande i Vetenskapsrådet.
              Jag har också sett och anser att i det svenska forskningspolitiska
              systemet spelar investeringar i utrustning, eller infrastruktur
              som det numera heter, i verkligheten en utomordentligt stor roll.
              Vi behöver inte ha stora centraliserade beslutssystem. Vi kan
              göra det genom investeringar. Då kommer forskningssystemet att
              dras till de stora investeringarna, och då får man på det sättet
              indirekt en inriktning på vad som är viktigt.
            </seg>
            <seg n="65911837">
              Vårt eget svenska prioriteringssystem för den här typen av investeringar
              är taktat nu med Esfrirapporten. Jag tycker att här har vi, och
              genom utskottets förnäma skrivning, en mycket bra politik som
              vi bör driva trojkavis, nationellt och ordförandeskapsvis framåt.
            </seg>
            <seg n="2f88ca64">
              Låt mig också få säga att jag var mycket glad när utskottets
              ordförande refererade till Riksdagskommittén att det här är ett
              sätt för ett modernt utskottsarbete. Jag är väldigt glad för det.
              Nästa steg är att finansutskottet och fru ordförande i EU-nämnden
              använder sig av denna policy i kontakterna under något halvår
              eller ett år framåt med motsvarande finansutskottet, med motsvarande
              EU-nämnden och just lanserar den här inriktningen som riksdagen
              nu kommer att anta.
            </seg>
            <seg n="900871a1">
              Fru talman! På detta sätt har jag bett att få framföra min tillfredsställelse
              över finansutskottets skrivning.
            </seg>
          </u>
          <note type="speaker" n="81ea53fa">
            Anf. 14 ULF HOLM (mp) replik:
          </note>
          <u who="ulf_holm_74ae2f" xml:id="i-779aa90b6a69bb60-4" n="64b366f2">
            <seg n="2df42f10">
              Fru talman! Jag vill tacka Björn von Sydow för det initierade
              inlägget om forskning. Visst är det så att forskning har stor
              betydelse. Är det på något område där man kan se ett bra ställe
              där man ska samarbeta om framtida möjligheter är det ju forskning.
              Men det som diskuterats mest de senaste åren är väl ändå hur mycket
              EU ska få styra forskningen. Vi har en svensk tradition av att
              forskningen är väldigt fri, medan vi har ett EU-system som inneburit
              att det är väldigt konkreta projekt som det bestäms om att man
              ska forska i.
            </seg>
            <seg n="b71fe6d4">
              Det har varit en diskussion om hur styrande det får vara. Jag
              vet ärligt talat, fru talman, inte hur långt den diskussionen
              har kommit. Men jag vet så pass mycket att det är ganska många
              forskare som är rätt irriterade över denna styrning och inte minst
              den pappersexercis som behövs för att ta del av till exempel sjunde
              ramprogrammet på EU-nivå. Det tror jag man ska lyfta upp i denna
              diskussion.
            </seg>
            <seg n="9ebc4910">
              Jag tycker också att det är bra att Björn von Sydow lyfter upp
              det svenska ordförandeskapet. Han för naturligtvis fram sin åsikt,
              men då kan man också fråga om inte frågan om att klimatsäkra EU:s
              budget är en sådan fråga som vi borde föra fram. Jag hoppas att
              Björn von Sydow har en liknande åsikt som Miljöpartiet om att
              detta är något som vi borde lyfta fram.
            </seg>
            <seg n="6fc8a838">
              Slutligen, fru talman, kan man ha olika åsikter om just ESS-anläggningen
              i Lund där till exempel Naturskyddsföreningen både i Lund och
              Skåne är motståndare till byggandet av denna forskningsanläggning
              på grund av att det sker på Sveriges bästa åkerjord. Men det bryr
              sig kanske inte Björn von Sydow om i detta sammanhang.
            </seg>
          </u>
          <note type="speaker" n="db236978">
            Anf. 15 BJÖRN VON SYDOW (s) replik:
          </note>
          <u who="bjorn_von_sydow_c2bfb3" xml:id="i-404a357abe880d58-0" n="48d78dda">
            <seg n="67b4a97d">
              Fru talman! Det är faktiskt intressant att notera att en del
              nu i det ramprogram som gäller är det europeiska forskningsrådet.
              Det är ett forskningsråd som är utbrutet ur det vanliga systemet
              och som arbetar på samma sätt som våra forskningsråd, nämligen
              med ansökningar nedifrån. Jag tror att det är frigjort tillräckligt
              mycket från det som har varit överbyråkrati och styrning.
            </seg>
            <seg n="67b56ccd">
              Kommissionären Potočnik hade för övrigt en inställning som gick
              ut på att det gällde att ha bredare program och mindre byråkrati.
              Om hans generaldirektorat kommer att lyckas vet man väl inte,
              men jag tyckte inte att det fanns något att erinra mot hans sätt
              att förstå forskningsprocesserna.
            </seg>
            <seg n="65ca1029">
              Han lyfte också fram styrningselement. Då var det just att man
              borde prioritera energi- och klimatforskning. Jag vågar inte gå
              in på frågan hur EU:s budget ska hanteras. Det får mina ärade
              kolleger hantera. Men den materiella innebörden i även grundläggande
              forskning är man beredd att ge en inriktning mot energi och klimat.
            </seg>
            <seg n="a677066a">
              Låt mig sedan få säga att ESS verkligen inte är det enda. Vi
              har andra stora satsningar i hela Europa, även möjligheter i Sverige.
            </seg>
            <seg n="4ceb25d5">
              Kärnan är ju att för att det ska vara möjligt att göra dessa
              investeringar behöver de medelstora och medelsmå länderna ta del
              av EU:s finanser. Här finns ett exempel på där kompetensen är
              blandad, och ska förbli blandad, men där just mervärdet ligger
              i bidrag från EU:s budget.
            </seg>
          </u>
          <note type="speaker" n="7fd002fd">
            Anf. 16 ULF HOLM (mp) replik:
          </note>
          <u who="ulf_holm_74ae2f" xml:id="i-779aa90b6a69bb60-5" n="64b366f2">
            <seg n="6ce7ff7d">
              Fru talman! I den sista frågan håller jag helt med Björn von
              Sydow. Det måste ges ökade möjligheter för små och medelstora
              länder att ta del av EU:s forskningspengar och att bygga upp verksamhet.
              Där är vi alltså helt överens. Det har varit en snedfördelning.
              De stora länderna har, precis som inom andra politikområden, tagit
              åt sig för mycket kan vi som företrädare för ett litet land givetvis
              tycka. Det är bra att man ser över detta.
            </seg>
            <seg n="6f89c986">
              Jag är också nöjd med Björn von Sydows svar om forskningen, styrningen
              och så vidare att det kanske håller på att lättas upp. Också det
              skulle minska EU:s byråkrati och pappersexercis och därmed också
              eventuella oegentligheter när det gäller EU:s forskningspengar,
              något som också har varit ett bekymmer. Där har vi nog liknande
              åsikter.
            </seg>
            <seg n="8c8732b7">
              När det sedan gäller ESS-anläggningen i Lund, som Björn von Sydow
              lyfter fram som ett jättebra exempel, bör man kanske också titta
              på klimatfrågorna och energifrågorna eftersom anläggningen kommer
              att dra väldigt mycket energi. Dessutom läggs den på en av Sveriges
              bästa åkerjordar. Det har varit en stark invändning till exempel
              från Naturskyddsföreningen i Skåne, i Lund, om att man kanske
              borde hitta en annan placering.
            </seg>
            <seg n="86d7dcf4">
              Däremot har jag som miljöpartist aldrig lagt mig i forskningen
              i sig. Den kan nog vara både bra och mindre bra; det lägger jag
              mig alltså inte i. Men just placeringen är det viktiga här. Dessutom,
              och där tror jag att Björn von Sydow delar min åsikt, är finansieringen
              ännu inte klar. Sverige har ställt upp med pengar, och beträffande
              EU har man fått förhandsbesked. Men det fattas fortfarande 8 miljarder,
              tror jag, så det räcker inte.
            </seg>
          </u>
          <note type="speaker" n="89e7f189">
            Anf. 17 BJÖRN VON SYDOW (s) replik:
          </note>
          <u who="bjorn_von_sydow_c2bfb3" xml:id="i-404a357abe880d58-1" n="48d78dda">
            <seg n="52307c89">
              Fru talman! Jag ska kanske inte lägga mig i hanteringen av lokaliseringen,
              placeringen. Men jag konstaterar att det vore värdefullt om anläggningen
              kom till Sverige ja, till och med till södra Sverige, skulle jag
              vilja säga.
            </seg>
            <seg n="b1a11081">
              Min argumentation här syftar till att för kammaren redovisa vilka
              stora möjligheter och vilken betydelse som, vågar jag säga, ett
              återförande av dessa budgetmedel skulle kunna innebära för hela
              Europa; det skulle faktiskt passa det svenska samhället och dess
              forskningssystem kolossalt väl.
            </seg>
          </u>
          <note type="speaker" n="2adbf3e7">
            Anf. 18 ANNA KINBERG BATRA (m):
          </note>
          <u who="anna_kinberg_batra_7631d7" xml:id="i-e6cf2f8418ba0707-0" n="5861a8c3">
            <seg n="9ce9528a">
              Fru talman! Ärade ledamöter, särskilt de ärade ledamöterna i
              finansutskottet! I dag presenterar riksdagens EU-upplysning en
              undersökning om svenska folkets efterfrågan på information om
              EU. Den visar bland annat att svenskarnas intresse för EU ökar.
              Det är nu fler än på mycket länge som vill veta mer.
            </seg>
            <seg n="31e11781">
              Den sakfråga som man mest efterlyser mer information om är den
              om hur EU-pengarna används. Det förstår jag, och det tar jag på
              allvar. Jag vet att vi här i kammaren gör det. Det är därför vi
              är här i dag och det är därför som riksdagen är engagerad på både
              bredden och djupet i den här processen.
            </seg>
            <seg n="25fbcd47">
              EU-nämnden och finansutskottet har, som sagts, haft en gemensam
              utfrågning i det här ämnet. Nämnden och fyra utskott har yttrat
              sig, och nu har finansutskottet i sin vishet sammanfattat det
              utlåtande som vi i dag här debatterar.
            </seg>
            <seg n="2512b696">
              Alla skattebetalare har rätt att få veta vart pengarna tar vägen.
              Konstigare borde det inte vara vare sig det handlar om EU-nivån
              eller det handlar om den kommunala, landstingskommunala eller
              statliga nivån. Alla människor har rätt att ställa krav på att
              vi folkvalda bryr oss om vart pengarna tar vägen och att vi gör
              vad vi kan för att pengarna används på rätt sätt. Den principen
              är lika viktig här.
            </seg>
            <seg n="9f2b5ea0">
              Därför trycker vi i EU-nämndens yttrande på att EU-budgeten måste
              bli mer överskådlig, tydlig och begriplig. Det låter självklart,
              men alla vet vi att det ännu inte riktigt är så enkelt.
            </seg>
            <seg n="03e96dd3">
              Den här principen har genomsyrat riksdagens arbete med budgetöversynen.
              Det är jag stolt över. Snart kommer regeringens yttrande till
              kommissionen. Åtminstone någon vecka till kan faktiskt vem som
              helst skicka in sina tips och förslag. Många har redan tagit vara
              på den möjligheten. Det är en nästan unikt bred och öppen process.
            </seg>
            <seg n="c4cf9835">
              Jag är särskilt stolt över att processen har resulterat i det
              breda stöd som vi har i denna kammare. Över blockgränser är vi
              överens om de viktigaste prioriteringarna sedan kan vi hålla på
              och tjafsa inom ramarna om hur vi ska göra till vardags eller
              så.
            </seg>
            <seg n="51625c26">
              Jag är väldigt glad över att fem partier står bakom majoritetsförslaget.
              Läser man v- och mp-reservationerna med ganska öppna ögon och
              ganska välvilligt som jag numera gör, särskilt när det gäller
              Miljöpartiets reservationer ser man att vi är överens om det mesta,
              i alla fall sett till huvuddragen. Ulf Holm sade att det är ganska
              bra.
            </seg>
            <seg n="be6e1b58">
              Svenska prioriteringar i sak har vi berört, så jag ska inte upprepa
              dem. I alla fall ska jag inte alltför länge uppehålla mig vid
              detta. Självklart är det viktigt att hålla i plånboken även på
              Europanivå och att vi gör genomgripande förändringar i alla fall
              driver på för sådana inom jordbruks- och sammanhållningspolitiken.
              Jag tror att få svenska medborgare och ingen enda ledamot i denna
              kammare vill införa beskattning på Europanivå.
            </seg>
            <seg n="9c1bc305">
              Inför budgetöversynen när beslut fattades om att det skulle bli
              en sådan här översyn var det viktigt dels att den blev genomgripande,
              dels att vända på varje sten och kanske mer än så. Det gläder
              mig att finansutskottet har beslutat om det och att kammaren snart
              gör det.
            </seg>
            <seg n="3890f756">
              EU måste kunna åta sig nya utmaningar. Men då måste man komma
              ihåg två saker: Först gäller det, som redan nämnts, att ett viktigt
              politikområde inte behöver kosta mer. Det har flera berört. Till
              Björn von Sydow kan jag bara säga: Forskning är för all del inte
              gratis. Men den är ett område som tillhör de nya utmaningarna,
              särskilt om Europa ska stå starkt i konkurrensen i världen.
            </seg>
            <seg n="c1f6b111">
              Liksom klimatfrågan är detta ett typiskt område som EU måste
              kunna prioritera mer. Men i till exempel miljö- och klimatfrågorna
              kan det faktiskt gå att minska kostnaderna till och med kan man
              råka få ökade intäkter. Framför allt är det ofta lagstiftning
              som är medlet. Allt som är bra behöver inte bli dyrt.
            </seg>
            <seg n="6d9df571">
              I dag, kan det konstateras, går mindre än 1 procent av medlemsstaternas
              bni till EU-budgeten. Ni minns väl att vi hade en omfattande debatt
              om enprocentsmålet inför den här budgetprocessen. Vad har hänt
              sedan dess? Ja, EU har numera 27 medlemmar med nya möjliga bidragsmottagare
              och nya önskelistor. Ändå lyckas vi prioritera och samtidigt hålla
              i plånboken. Det inger ändå lite hopp.
            </seg>
            <seg n="33825e5a">
              Prioritering innebär ibland också att välja bort. Jag vill då
              särskilt helt kort nämna regionalpolitiken. I dag är sju av tio
              medlemsstater fattigare än den fattigaste staten i unionen var
              för 20 år sedan. Tanken med stödet var att hjälpa dem som har
              det allra svårast, till exempel att få människor och länder på
              fötter efter krig.
            </seg>
            <seg n="0a0bf6f2">
              I dag vet vi alla att stödpengar går till relativt välmående
              länder och regioner, inte bara på kontinenten utan även här hemma.
              Det måste vi kunna ta en ordentlig diskussion om. Det gläder mig
              att det är så tydliga skrivningar om detta även i finansutskottets
              utlåtande.
            </seg>
            <seg n="d45a5828">
              Stöd ska inte användas till att få återbäring på medlemsavgiften,
              utan stöd ska användas till att hjälpa de människor och länder
              som har det allra svårast. Då måste vi titta mer exempelvis på
              Serbien än exempelvis på Spanien.
            </seg>
            <seg n="d97d1b7b">
              Jag är alltså glad över det breda stödet här i Sveriges riksdag.
              Vi politiker får ta till oss signalen att människor vill ha ännu
              bättre information. Insynen i budgeten och förvaltningen och också
              pedagogiken där behöver förstås bli bättre.
            </seg>
            <seg n="065da146">
              Avslutningsvis vill jag säga att jag tror att riksdagens engagemang
              och även det faktum att flera andra nationella parlament har liknande
              processer är en nyckel till en större förståelse utanför både
              Bryssel och Helsingfors. Vi träffar ju folk till vardags, och
              EU-budgeten berör folk till vardags. Detta är inget som bara berör
              eliten eller experterna; då skulle det bli mycket dyrare och mycket
              sämre.
            </seg>
            <seg n="ce80f815">
              EU är en del av vår vardag. Det är också EU-pengarna vad man
              än tycker om storleken. De pengarna ska vi vara rädda om. Jag
              är glad över att vi är så pass eniga om det.
            </seg>
          </u>
          <note type="speaker" n="85ad1fc6">
            Anf. 19 ULF HOLM (mp) replik:
          </note>
          <u who="ulf_holm_74ae2f" xml:id="i-779aa90b6a69bb60-6" n="64b366f2">
            <seg n="f8d896c2">
              Fru talman! Ja, jag kan en gång till säga att jag tycker att
              det är ett ganska bra utlåtande. Där finns det många bra formuleringar
              som, som jag sade i mitt inledande anförande, är ganska allsvenska
              och som jag tror att de flesta svenska medborgare kan ställa upp
              på dem det gäller också här i riksdagen.
            </seg>
            <seg n="4c12651b">
              Frågan är om partierna också kommer att driva de här frågorna
              vidare. Där har jag blivit lite orolig. Till exempel gäller det
              då frågan om EU-parlamentets säte. Majoriteten skriver väldigt
              klart och tydligt: Utskottet anser även att EU-parlamentet enbart
              ska vara lokaliserat till Bryssel.
            </seg>
            <seg n="036013cc">
              Det är ju helt emot vad regeringen har sagt hittills. Frågan
              är om Moderaterna står bakom detta, om partiordföranden vet om
              det och om han kommer att driva frågan. Jag skulle vara väldigt
              glad om statsministern, tillika partiordförande i Moderaterna,
              faktiskt började driva denna fråga på allvar, för hittills har
              regeringen inte velat ta i frågan.
            </seg>
            <seg n="8153c236">
              Frågan är i dag: Finns det flera formuleringar här som enbart
              utskottsmajoriteten har knåpat ihop och som inte har någon vidare
              förankring? Jag hoppas att majoriteten har stöd hos sina respektive
              partier för att denna politik nu ska börja drivas mer aktivt.
              Jag skulle bli väldigt glad om så var fallet, men jag är inte
              övertygad om det.
            </seg>
            <seg n="d319cbc5">
              En av de viktigare frågor som saknas här är hur man ska klimatsäkra
              EU:s budget. Jag har tagit upp den med flera andra partier i replikskiftena
              här, men jag har inte fått några ordentliga svar. Jag ställer
              samma fråga till Anna Kinberg Batra: Är Anna Kinberg Batra beredd
              att jobba för att man ska klimatsäkra EU:s budget som en del i
              budgetöversynen och som en del i de kommande årliga budgetprocesserna,
              så att man kan göra två saker på en gång?
            </seg>
          </u>
          <note type="speaker" n="93ad6e7d">
            Anf. 20 ANNA KINBERG BATRA (m) replik:
          </note>
          <u who="anna_kinberg_batra_7631d7" xml:id="i-e6cf2f8418ba0707-1" n="5861a8c3">
            <seg n="5fb8958b">
              Fru talman! Det kortaste svaret på de här frågorna är: Jodå,
              men inte exakt i den form som Ulf Holm vill ha just här och just
              i dag.
            </seg>
            <seg n="3077f48a">
              Vad gäller parlamentsflytt framgår det tydligt i den moderata
              rapport som jag var med och skrev, och som Ulf Holm redan har
              berömt en gång i den här kammaren, att vi tycker att det är dumt,
              dyrt och dåligt att flytten mellan de två städerna innebär så
              väldiga merkostnader, miljöproblem med mera. Det är ingen hemlighet
              alls utan officiell moderat politik, som även partiledaren tillika
              statsministern har instämt i.
            </seg>
            <seg n="eec8103b">
              Sedan handlar det om när och i vilken form man lyckas genomföra
              sina beslut. Ingen skulle vara gladare än jag om det svenska Moderata
              samlingspartiet hade egen majoritet både här och i ministerrådet.
              Varför inte kontrollera hela ministerrådet? Då skulle vi nämligen
              kunna genomföra det här. Nu måste vi välja våra strider inom de
              ramar vi har, till exempel 27 länder och dessutom ett kort svenskt
              ordförandeskap. Då är det allra viktigast att få en global uppgörelse
              om klimatet, att spara pengar, att se till att EU kan skapa jobb
              och att bekämpa den internationella terrorismen. Det utesluter
              inte att vi vill fortsätta att driva effektiviteten även i flyttfrågan.
            </seg>
            <seg n="b1b83d1b">
              Även vad gäller klimatet delar jag en hel del av Ulf Holms intentioner.
              Det har vid flera tillfällen i den här debatten varit uppe att
              EU:s jordbrukspolitik inte alltid gynnar de mest miljövänliga
              formerna, till exempel när det handlar om både marken och djuren.
              Det måste in mycket mer i jordbrukspolitiken. Det är också ett
              ämne för hälsokontrollen av jordbrukspolitiken. Detta vill vi
              fortsätta driva genom vårt aktiva arbete i kärnan i EU. Det kommer
              vi att jobba vidare med. Närmast i morgon är Ulf Holm välkommen
              att ställa upp bland majoriteten när vi har EU-nämnd om jordbruksfrågor.
              Välkommen då!
            </seg>
          </u>
          <note type="speaker" n="1dce309a">
            Anf. 21 ULF HOLM (mp) replik:
          </note>
          <u who="ulf_holm_74ae2f" xml:id="i-779aa90b6a69bb60-7" n="64b366f2">
            <seg n="9d4a76c1">
              Fru talman! Anna Kinberg Batra säger att vi måste välja våra
              strider. Problemet med den här regeringen är att den inte tar
              en enda strid med EU. Ta till exempel när Lissabonfördraget skulle
              förhandlas. Den svenska strategin var att vi skulle röra så lite
              som möjligt och inte lyfta upp några nya frågor. Regeringen ville
              inte ens lyfta miljö- och klimatfrågan för att få tydligare skrivningar
              i Lissabonfördraget. Det är sanningen.
            </seg>
            <seg n="d8e5f653">
              Det är därför jag undrar: Kommer skrivningarna som moderater,
              folkpartister, centerpartister och kristdemokrater har skrivit
              under, och även socialdemokrater i majoritet, att få någon återverkning
              i den politik som förs, inte bara här i riksdagen utan framför
              allt tillsammans med de andra 26 länderna? Där får jag inga klara
              besked, utan där heter det nu att vi måste välja våra strider.
              Jag vill att ni i alla fall ska ta någon strid på EU-nivå. Ni
              måste välja ut en eller flera konkreta frågor att driva. Jag saknar
              engagemang och vilja hos er att göra detta.
            </seg>
            <seg n="fc439e87">
              Det räcker inte att stå i denna talarstol och tala om ett smalare
              men vassare EU när ni sedan går till EU:s ministerrådsmöten och
              godkänner ett Lissabonfördrag som gör EU fetare och bredare. Det
              går inte. Det måste överensstämma med vad man driver.
            </seg>
            <seg n="1042f9ec">
              I frågan om att klimatsäkra EU:s budget säger ni i majoriteten
              ingenting. Ni är inte beredda att lyfta fram de här frågorna.
              Och ni vill framför allt inte ta upp frågan om EU-parlamentets
              säte, även om ni tydligen har skrivit in det i ert valmanifest
              inför EU-parlamentsvalet. Det räcker inte och kommer inte att
              innebära att ni får egen majoritet, utan det kommer att innebära
              att oppositionen och Miljöpartiet kommer att vinna EU-parlamentsvalet.
              Det är jag helt övertygad om. Vi vill ha mindre makt på EU-nivå
              och helst också ett svenskt utträde ur EU, men först och främst
              en svensk folkomröstning om Lissabonfördraget. Det är ett minimum.
            </seg>
          </u>
          <note type="speaker" n="536ee198">
            Anf. 22 ANNA KINBERG BATRA (m) replik:
          </note>
          <u who="anna_kinberg_batra_7631d7" xml:id="i-e6cf2f8418ba0707-2" n="5861a8c3">
            <seg n="86c4c250">
              Fru talman! Det var tråkigt att höra de två sista små inspelen.
              Jag antar att Ulf Holm tillhör de sex av tio medborgare som vill
              ha ännu mer information om vad vi faktiskt gör i EU-frågor, och
              det kan jag ge lite grann även här och nu.
            </seg>
            <seg n="f3393bcf">
              Vad gäller fördraget är vi ganska överens om det i den här kammaren,
              bland annat av det skälet att det tydligt definierar vad EU ska
              göra och inte. En sådan katalog fanns inte förr. Och EU blir effektivare
              i bekämpningen av internationell brottslighet. Det tycker jag
              är viktigt och det tycker de flesta svenska väljare är viktigt.
              Det är en typisk strid som vi gärna tar och som vi använder EU
              till.
            </seg>
            <seg n="6b5e985b">
              Tar vi några strider om klimatfrågan? Det är en närmast fånig
              fråga, och det vet egentligen Ulf Holm.
            </seg>
            <seg n="81403ec0">
              Det är inte någon stor grej att det har skrivits dit några enstaka
              ord i fördraget om att klimatfrågan är viktig. Jag kan hålla med
              om att det är närmast kosmetiskt.
            </seg>
            <seg n="979ee2f9">
              Men vad använder vi då medlemskapet till? Jo, bland annat till
              att driva på alla de andra länderna och genom EU driva på de andra
              världsdelarna för att vi tillsammans ska bekämpa hotet mot klimatet.
              Och vad handlar det om? Jo, om att ta strid för att människor
              på jorden ska kunna överleva genom att politiken samsas om att
              minska utsläppen och rädda klimatet. Om det inte är att ta en
              strid i en viktig EU-fråga, vad är det då?
            </seg>
            <seg n="025a3b25">
              Vi väljer att jobba tillsammans med andra länder, att driva på
              där vi kan nå framgångar och att använda EU även mot andra världsdelar.
              Ulf Holm väljer att stå här och prata om ett sätt att skriva budgettexter.
              Vi väljer att jobba tillsammans politiskt, och Miljöpartiet är
              naturligtvis fortsatt välkommet att hjälpa oss i den kampen.
            </seg>
          </u>
          <note type="speaker" n="3c585340">
            Anf. 23 PER ÅSLING (c):
          </note>
          <u who="per_asling_6cb3ca" xml:id="i-60e5515ed3ad5b16-0" n="251d0ba5">
            <seg n="65a90b75">
              Fru talman! EU-samarbetet ger oss som liten nation en starkare
              röst i ett allt viktigare Europa. Med den rösten kan vi förändra
              politiken som förs i Europa på ett sätt som vi aldrig hade kunnat
              göra ensamma. Vi får möjligheter att påverka och förbättra den
              globala säkerheten, främja utvecklingen i tredje världen, öka
              välståndet och konkurrenskraften i Europa och finna lösningar
              på gemensamma problem som hotar vår levnadsmiljö. Men vi måste
              prioritera och satsa unionens pengar där de gör mest nytta och
              där EU är den bästa arenan.
            </seg>
            <seg n="098e9a26">
              Centerpartiets grundinställning är att EU måste bli smalare men
              vassare. EU måste prioritera de viktiga politikområdena och samtidigt
              bli vassare inom dessa, så att vi kan göra verklig skillnad i
              folkets liv.
            </seg>
            <seg n="808adb2b">
              Med detta sagt blir den budgetöversyn som vi nu är inne i extra
              viktig. EU ser över sin långtidsbudget, och vi ska från Sveriges
              sida klargöra våra ståndpunkter i ett antal frågor.
            </seg>
            <seg n="83ced6f4">
              Det är viktigt att regionalpolitiken och jordbrukspolitiken reformeras.
              I dag orsakar jordbrukspolitiken stora onödiga kostnader för skattebetalare,
              konsumenter och producenter både inom och utanför unionen.
            </seg>
            <seg n="ef5145f8">
              Det är dessutom viktigt att den europeiska politiska nivån ger
              oss ett mervärde. Europasamarbetet måste tillföra något som medlemsländerna
              inte hade kunnat göra på egen hand. Om det inte finns ett mervärde
              ska principen om subsidiaritet gälla. Beslut ska fattas och finansiering
              ske på lägsta möjliga nivå. Det är samma tanke som Centerpartiet
              driver i den svenska politiken, att makten ska ligga så nära medborgarna
              som möjligt.
            </seg>
            <seg n="2cee6224">
              Budgeten måste också kännetecknas av restriktivitet och större
              möjlighet till kontroll av hur medlen används. Ett större mått
              av sunt förnuft skulle förbättra unionens anseende bland medborgarna.
              Den återkommande flytten av hela Europaparlamentet fram och tillbaka
              mellan Strasbourg och Bryssel är väl det tydligaste exemplet på
              europeisk irrationalitet.
            </seg>
            <seg n="2adb6054">
              För att få ett vassare Europa måste vi också styra om stora resurser
              till forskning och utveckling, till miljö- och klimatpolitik och
              till satsningar på ökad konkurrenskraft. Sådana investeringar
              bidrar till att Europa står starkare i framtiden. Genom strategiska
              investeringar i kunskap kan vi möta de globala strukturförändringarna.
              Genom smarta överenskommelser och investeringar i ett hållbart
              samhälle kan vi också ta del av framtiden och lämna över jorden
              till våra barn och barnbarn med ett rent samvete.
            </seg>
            <seg n="a6ddefb7">
              Vinsterna av Europasamarbetet är i dag i grund och botten fred
              och säkerhet inom Europas gränser. Samarbetet för också med sig
              ekonomiska och sociala vinster. Europa står starkare i den internationella
              konkurrensen kring arbetskraft, produktion och investeringar om
              vi använder resurserna på rätt sätt.
            </seg>
            <seg n="695e7cdd">
              Fru talman! Låt mig avslutningsvis uttrycka att det är en bred
              politisk uppbackning bakom finansutskottets utlåtande, vilket
              är mycket bra. Med detta sagt vill jag yrka bifall till förslaget
              i utlåtandet.
            </seg>
          </u>
          <note n="6c345878">
            Överläggningen var härmed avslutad.
          </note>
          <note n="1a2ac3dc">
            7 § Bankfrågor m.m.
          </note>
          <note n="076c78bb">
            Föredrogs
          </note>
          <note type="speaker" n="ab866a11">
            Anf. 24 EGON FRID (v):
          </note>
          <u who="egon_frid_85d7bf" xml:id="i-9822d4df3d875961-0" n="65dc6b30">
            <seg n="c7d575e0">
              Fru talman! Frågor som rör överskuldsättning, snabbkrediter och
              livsvillkor för överskuldsatta behandlades i civilutskottets betänkande
              CU10 den 2 april. Vänsterpartiets yrkanden i motion C208, Livsvillkoren
              för överskuldsatta , som berör saneringslån, sociala lån, kreditprövning,
              kreditupplysning och inkassobolagens verksamhet behandlas i dagens
              betänkande som heter Bankfrågor m.m. Det jag ska prata om är med
              mera i betänkandet.
            </seg>
            <seg n="ee8b62a2">
              Jag vill inledningsvis, fru talman, framföra att jag naturligtvis
              står bakom alla Vänsterpartiets reservationer. Men jag yrkar bifall
              till reservationerna 2 och 3 som jag kommer att beröra lite närmare.
            </seg>
            <seg n="8a411b0b">
              Vänsterpartiets utgångspunkt när vi diskuterar dessa frågor är
              att alla vill göra rätt för sig. Det är även namnet på en rapport
              som Kronofogdemyndigheten har lagt fram som gäller överskuldsattas
              situation i samhället. Principen för det jag tar upp i mitt inlägg
              är balansen mellan gäldenär och fordringsägare. Vi anser att fordringsägarna
              generellt har en alldeles för stark ställning i relation till
              gäldenären. För att alla ska kunna göra rätt för sig krävs att
              vi får en bättre balans och att samhället ger förutsättningar
              för att alla ska kunna göra rätt för sig. Då är förslagen om saneringslån
              och sociala lån centrala.
            </seg>
            <seg n="dde04720">
              I Finland kan Garantistiftelsen ställa borgen åt en överskuldsatt
              privatperson för att hon eller han ska få ett banklån och kunna
              betala av sina gamla skulder. Syftet är att låntagaren ska få
              ekonomin i balans och få ett slut på skuldcirkeln. Möjligheterna
              för en överskuldsatt person att på egen hand skaffa sig ett lån
              till bra villkor för att sanera sin ekonomi är begränsade. Genom
              att personer med hyresskulder ges en möjlighet att teckna så kallade
              saneringslån kan antalet vräkningar helt säkert minska. Överskuldsatta
              människor skulle få möjlighet att leva ett värdigare liv med allt
              vad det innebär i form av minskat psykiskt lidande och minskad
              social utslagning och hemlöshet.
            </seg>
            <seg n="203ded58">
              Vårt förslag är att Kronofogdemyndigheten får i uppdrag att hantera
              saneringslånsverksamheten. I vår budgetmotion lägger vi fram förslag
              på ökat anslag till Kronofogdemyndigheten för att finansiera denna
              verksamhet.
            </seg>
            <seg n="074361dc">
              För att förebygga överskuldsättning och för att främja ett hushålls
              förmåga att klara sin ekonomi har Finland, Holland, Irland och
              England infört så kallade sociala lån. Ett socialt lån kan beviljas
              en person som på grund av små inkomster och tillgångar inte annars
              kan få en kredit till rimliga villkor. I Finland är den vanligaste
              orsaken till att en person ansöker om ett socialt lån att få ekonomin
              under kontroll genom att betala av gamla skulder. Av krediterna
              beviljas ca 65 procent för skötsel av skulder och 35 procent för
              bland annat inköp av hushållsmaskiner och betalning av hyresskulder.
            </seg>
            <seg n="9217d6eb">
              Vänsterpartiets förslag är att Kronofogdemyndigheten även får
              i uppdrag att administrera en verksamhet med sociala lån.
            </seg>
            <seg n="3c9933e2">
              Av Finansinspektionens allmänna råd framgår att en så kallad
              förenklad kreditprövning kan ske om kreditbeloppet är högst 50
              procent av gällande prisbasbelopp, drygt 40 000 kronor. Eftersom
              även mindre krediter, som till exempel sms-lån, kan leda till
              överskuldsättning anser Vänsterpartiet att gränsen för när förenklad
              kreditprövning får tillämpas bör sänkas. Det är inte rimligt att
              kreditinstitut ska göra sig vinning genom att bevilja krediter
              med oskäliga villkor utan att ta ansvar för att låntagarna har
              ekonomiska förutsättningar att göra rätt för sig.
            </seg>
            <seg n="3d843a10">
              En uppgift om en skuld som är obetald eller inte har betalats
              i tid kan leda till en så kallad betalningsanmärkning hos Upplysningscentralen,
              UC, och kan finnas kvar i registret i tre år. Avgörande för om
              betalningsanmärkningen finns kvar är bland annat om och när skulden
              betalats och om Kronofogdemyndigheten har hunnit fatta beslut
              i ärendet eller inte. Den som drabbas av en betalningsanmärkning
              kan inte teckna hyreskontrakt, skaffa telefonabonnemang eller
              handla något på avbetalning under tre års tid. Det spelar ingen
              roll att skulden har reglerats.
            </seg>
            <seg n="6c41ddc9">
              Det är inte ovanligt att en person hamnar i UC:s register på
              grund av för sent inbetald räkning. Vidare är det inte ovanligt
              att människor får betalningsanmärkningar på felaktiga grunder
              och att de har små eller inga möjligheter att rätta den felaktiga
              uppgiften.
            </seg>
            <seg n="2ef005a7">
              Lagstiftningen behöver ändras så att betalningsanmärkningar för
              privatpersoner kvarstår i ett år i stället för tre år och att
              betalningsanmärkningar som registreras felaktigt blir lättare
              att radera ur UC:s register.
            </seg>
            <seg n="f29306dd">
              Datainspektionen utövar tillsyn över inkassoverksamheten som
              ska bedrivas enligt god inkassosed. Detta innebär bland annat
              att gäldenären inte får vållas onödig skada eller olägenhet eller
              utsättas för otillbörlig påtryckning eller annan otillbörlig inkassoåtgärd.
            </seg>
            <seg n="cdd6ee42">
              Trots detta har inkassobolagen en alltmer aggressiv indrivningsmetod.
              Tiden för gäldenären att betala av sin skuld har förkortats, indrivningsförsöken
              pågår under längre tid då fordringar säljs vidare från bolag till
              bolag och även små belopp krävs in. Fordringsägare väcker skulder
              till liv på otillbörligt sätt för att få möjlighet att fortsätta
              driva in skulderna. Fordringar säljs och köps, och inkassobolagen
              handlar i eget intresse för att tjäna pengar på gäldenärerna genom
              sina inkassoavgifter. En från början liten skuld kan således under
              inkassobolagens indrivningsförsök växa sig orimligt stor. Det
              måste till en översyn med syfte att strama upp inkassobolagens
              verksamhet.
            </seg>
            <seg n="00493f17">
              Fru talman! Skatteverket och Kronofogdemyndigheten har lagt fram
              konkreta förslag på hur de överskuldsattas situation kan förbättras.
              Konsumentombudsmannen och Konsumentverket har föreslagit snabbåtgärder
              för att förbättra snabbkrediterna. Dessa förslag stöder Vänsterpartiet.
              De förändringar som konsumentombudsman Gunnar Larsson har föreslagit
              är översyn och förändring i konsumentkreditlagen som berör kreditprövning,
              marknadsföring och att det ska finnas skriftliga avtal.
            </seg>
            <seg n="57073430">
              Jag vill avslutningsvis framföra att det är kreditgivarnas och
              bankernas ansvar att underlätta för medborgarna att organisera
              sin ekonomi. Då är kraven i Vänsterpartiets reservation 1 om rätten
              till banktjänster och grundläggande betalservice i hela landet
              oerhört viktiga.
            </seg>
          </u>
          <note type="speaker" n="4181653c">
            Anf. 25 CHRISTINA ZEDELL (s):
          </note>
          <u who="christina_zedell_3f8e5b" xml:id="i-57bbf452ac7c0d06-0" n="ed592e3e">
            <seg n="f7aef63e">
              Fru talman! Vi socialdemokrater har inte några reservationer
              i detta ärende. Vi har dock lämnat ett särskilt yttrande som jag
              snart ska återkomma till.
            </seg>
            <seg n="d46e2d5c">
              Det har väckts ett antal motioner som tar upp mycket angelägna
              frågor. Jag vill kommentera några av dem.
            </seg>
            <seg n="e26f8ca6">
              När det gäller banktillgängligheten anser vi att alla människor
              ska ha tillgång till bankers grundläggande tjänster, som rätten
              till ett eget konto. Det finns en lag om insättningsgaranti som
              fastställer att bankerna är skyldiga att ta emot insättningar
              av alla. Det finns undantag om det finns misstanke om penningtvätt
              eller om kunden tidigare har varit ohederlig mot banken och så
              vidare.
            </seg>
            <seg n="db727d4d">
              Länsstyrelserna ska ju få i uppdrag att bevaka utvecklingen av
              tillgången till grundläggande betaltjänster. Det är bra.
            </seg>
            <seg n="14845b55">
              Vi socialdemokrater vill understryka att vi anser att det är
              oacceptabelt att vissa grupper av människor inte har rätt till
              ett eget bankkonto. Ofta är det redan socialt utsatta personer
              som drabbas, vilket leder till att situationen för dem förvärras.
            </seg>
            <seg n="36eb2b37">
              Vi kommer att följa utvecklingen för att se att tillgängligheten
              inte försämras. Länsstyrelserna kommer att få en viktig roll att
              spela. Vi ska nogsamt följa deras arbete med denna fråga.
            </seg>
            <seg n="f96fb34b">
              Fru talman! Det andra område som jag vill kommentera är lagstiftningen
              för långivare och kreditinstitut.
            </seg>
            <seg n="8e4183be">
              I vårt samhälle finns det i dag stora grupper som inte uppfyller
              de krav som ställs från banker och andra vanliga kreditinstitut
              för att man ska få ett lån. Därför finns det en stor marknad för
              långivare som erbjuder lån utan säkerhet och till skyhöga räntor.
              För många människor är dessa långivare den enda möjligheten att
              låna pengar, och många hamnar i skuldfällor som är näst intill
              omöjliga att ta sig ur.
            </seg>
            <seg n="10ff295e">
              Vi kan dagligen ta del av larmrapporter om att denna marknad
              breder ut sig och att olika former av reklam lockar allt fler
              att ta dessa lån. Många av våra ungdomar lockas av de snabba sms-lånen.
              Det är en utveckling som inte får fortsätta.
            </seg>
            <seg n="5fda40ae">
              På Justitiedepartementet pågår nu en beredning av konsumentkreditlagen
              där man bland annat ska se över sms-lånen, och vi utgår ifrån
              att regeringen skyndsamt tar sig an denna fråga.
            </seg>
            <seg n="99617947">
              Vi har inte råd med att en stor grupp människor riskerar att
              fastna i skuldfällor, vilket förutom personliga tragedier också
              kan innebära stora kostnader för samhället som på ett eller annat
              sätt måste hjälpa dessa skuldsatta människor.
            </seg>
            <seg n="5ffa60c8">
              Fru talman! Till sist vill jag lyfta fram vårt särskilda yttrande.
            </seg>
            <seg n="cecc0168">
              Regeringen tillsatte våren 2007 en utredning som bland annat
              fick i uppdrag att se över situationen för så kallade evighetsgäldenärer,
              det vill säga människor som är överskuldsatta. Vi socialdemokrater
              tycker att det är bra att en utredning är tillsatt men anser att
              uppdraget till utredaren är alltför snävt avgränsat och att risken
              är att frågor av stor betydelse för dem som är överskuldsatta
              därför kommer att förbli olösta.
            </seg>
            <seg n="211930a2">
              Vi föreslog ett tilläggsdirektiv till utredningen i utskottet
              men fick inte gehör för det hos majoriteten. Därför lämnar vi
              ett särskilt yttrande där vi pekar på de problem som finns.
            </seg>
            <seg n="c7a3b550">
              Fru talman! Då vi inte fick utskottets gehör vänder jag mig från
              talarstolen direkt till utredaren med förhoppningen att denne
              i sin vishet är mer lyhörd än utskottet.
            </seg>
            <seg n="43b9fff4">
              Vi kan se att inkassobolagen de senaste åren tillämpar en allt
              aggressivare indrivningsmetod, vilket bland annat har uppmärksammats
              av Konsumentverket. Det finns också ett samband mellan överskuldsättning
              och inkassokostnader. En från början liten skuld kan växa sig
              mycket stor genom att påminnelse- och förseningsavgifter läggs
              på varandra under inkassoprocessens gång.
            </seg>
            <seg n="c611cde9">
              Vi anser att det viktiga sambandet mellan överskuldsättning och
              inkassoregelverket borde ha uppmärksammats i direktiven till utredningen.
              Ändrade regler för inkassoverksamhet kan medverka till att förbättra
              situationen för de människor som redan har hamnat i skuldfällor
              och förebygga att överskuldsättningen ökar.
            </seg>
            <seg n="4b1a0870">
              Utredaren borde därför ha fått i uppdrag att se över hur inkassobolagen
              tillämpar det gällande regelverket och föreslå förändringar som
              kan hjälpa till att minska överskuldsättningen.
            </seg>
            <seg n="3d7c0a6e">
              En fråga som borde ha analyserats i detta sammanhang är om uttag
              av förseningsavgifter ska medges så snart skulden har förfallit
              eller om en tidsfrist på till exempel en vecka efter förfallodagen
              bör införas.
            </seg>
            <seg n="92692229">
              En annan angelägen fråga är om både försenings- och påminnelseavgift
              ska få debiteras för samma skuld och om inkassobolagen tillämpar
              det gällande regelverket korrekt i sin indrivningsverksamhet.
            </seg>
            <seg n="491352a4">
              Fru talman! Som jag tidigare sade hoppas jag att utredaren tar
              del av våra synpunkter. Vi kommer naturligtvis att ingående ta
              del av utredningen och följa situationen för de överskuldsatta
              i samhället.
            </seg>
          </u>
          <note n="6c7c5326">
            I detta anförande instämde Egon Frid (v).
          </note>
          <note type="speaker" n="c337c63a">
            Anf. 26 LARS ELINDERSON (m):
          </note>
          <note n="e9e1e0fb">
            Fru talman! Jag vill börja med att yrka bifall till förslagen
            i finansutskottets betänkande nr 18.
          </note>
          <u who="lars_elinderson_fdedb4" xml:id="i-ab7ddd7c77d8b5c4-0" n="13284868">
            <seg n="365ead76">
              Jag ska kommentera en del av de synpunkter som dels har framförts
              i debatten, dels finns i reservationerna.
            </seg>
            <seg n="9e20193d">
              Betänkandet avser ett 20-tal motionsyrkanden som rör bank-, kreditupplysnings-
              och inkassofrågor som har väckts under den allmänna motionsperioden.
              Utskottet avstyrker alla yrkanden, huvudsakligen med hänvisning
              till pågående beredning eller utredningar inom de områden som
              yrkanden berör.
            </seg>
            <seg n="236308bd">
              Det innebär inte att majoriteten inte delar motionärernas uppfattning
              att det är viktiga frågor. Efter att ha lyssnat med personer som
              är insatta i den beredning som pågår och de utredningar som görs
              framför allt när det gäller överskuldsattas situation tror jag
              att jag kan säga att många av de synpunkter och yrkanden som framförs
              i motionerna sannolikt kommer att tillgodoses i de förslag som
              så småningom läggs på riksdagens bord. Det gäller inte minst de
              så kallade evighetsgäldenärerna.
            </seg>
            <seg n="0b13d2b1">
              Regeringen tillsatte, som sades tidigare, i april 2007 en utredningsman
              med uppdrag att bland annat se över situationen för de överskuldsatta.
              Det är en omfattande utredning som ska komma med förslag på en
              helt ny insolvenslagstiftning som i sig är mycket mer omfattande
              än enbart frågan om de överskuldsatta personernas situation. Det
              är frågor som rör företagsrekonstruktioner, ackord, skuldavskrivning
              etcetera som alternativ till konkurs.
            </seg>
            <seg n="b7e92faf">
              Utredaren kommer att lämna ett delbetänkande redan i sommar.
              Sannolikt kommer frågan om de överskuldsatta personernas situation
              att kvarstå efter det delbetänkandet.
            </seg>
            <seg n="d669f6cd">
              Jag vill kort kommentera Upplysningscentralens verksamhet. I
              alla andra sammanhang som rör finansmarknaden ställs alltid kravet
              på genomskinlighet och transparens, det vill säga att alla parter
              i en finansiell transaktion ska ha så mycket information som möjligt
              om motparten. När det gäller kreditgivaren, det vill säga banken,
              kan det översättas som att kreditgivaren så långt det är möjligt
              ska veta vilken betalningsförmåga kredittagaren har.
            </seg>
            <seg n="606b54f1">
              Det finns en brist på balans i debatten kring just Upplysningscentralens
              och inkassoföretagens verksamhet som jag tycker att man borde
              fundera över. Är ambitionen att kreditgivarna, det vill säga bankerna,
              ska ha så mycket information som möjligt om kredittagarnas möjligheter
              att betala tillbaka sina lån, då måste det också finnas möjlighet
              att samla in information om kredittagarnas, låntagarnas, beteende
              i tidigare situationer men också till exempel när det gäller att
              betala sina räkningar annars bryter detta synsätt helt och hållet
              mot alla andra krav som vi ställer när vi talar om transparens
              inom den finansiella sektorn.
            </seg>
            <seg n="03a48a68">
              Däremot kan man naturligtvis diskutera frågor om hur länge som
              denna information ska finnas kvar och hur långt ned i belopp den
              ska gå och en del andra frågor. Men man får inte tappa fokus på
              det viktiga. Upplysningscentralens verksamhet syftar till att
              ge kreditgivare och kredittagare information om betalningsförmåga.
            </seg>
            <seg n="0927a264">
              På samma sätt kan man också se inkassoföretagens verksamhet.
              Om man drastiskt förändrar möjligheterna att driva in förfallna
              och ej betalda krediter kommer detta med säkerhet också att påverka
              kreditgivarnas vilja att lämna krediter. Det finns en balans mellan
              kreditgivningen och möjligheten att driva in krediter, vilket
              jag också är övertygad om att denna utredningsman kommer att titta
              speciellt på. Kan man inte driva in de krediter som förfaller
              innebär det också att tillgången till krediter kommer att minska
              för personer med tveksam eller sämre betalningsförmåga. Jag vet
              att utredningsmannen tittar speciellt på detta.
            </seg>
            <seg n="6230b46e">
              Frågan om kreditprövning och kreditupplysning har aktualiserats
              i tre olika motioner, och de bereds alla inom Justitiedepartementet.
              Jag vill också påpeka att dessa frågor har beretts sedan 2001,
              och jag är övertygad om att den fortsatta beredningen, precis
              som finansutskottet säger i sitt betänkande, kommer att slutföras
              utan dröjsmål. Det gäller inte minst frågan om lagrade betalningsanmärkningar
              hos Upplysningscentralen. I det sammanhanget kan jag nämna att
              regeringen redan har aktualiserat frågan om lagring av felaktiga
              betalningsanmärkningar.
            </seg>
            <seg n="1c5529a9">
              Fru talman! Avslutningsvis vill jag också notera att motionen
              om statens delägande av OMX och Helsingforssbörsen lösts genom
              marknadens försorg, det vill säga genom försäljningen av samtliga
              aktier till Nasdaq OMX Group.
            </seg>
          </u>
          <note type="speaker" n="f03aba46">
            Anf. 27 EGON FRID (v) replik:
          </note>
          <u who="egon_frid_85d7bf" xml:id="i-9822d4df3d875961-1" n="65dc6b30">
            <seg n="dd5643fe">
              Fru talman! Jag kan börja med frågan om transparens i fråga om
              Upplysningscentralen. Jag förstår syftet med Lars Elindersons
              argumentation där. Men denna transparens borde i allra högsta
              grad vara ömsesidig så att en gäldenär ska ha möjligheter att
              bli behandlad på ett tillbörligt sätt av Upplysningscentralen.
              Klara felaktigheter måste rättas till, och osakliga skäl till
              att någon finns med hos Upplysningscentralen ska tas bort för
              att en betalningsanmärkning inte ska kunna användas mot en konsument
              som vill få en kredit. Den här transparensen måste, som sagt var,
              vara ömsesidig.
            </seg>
            <seg n="34cfa956">
              Lars Elinderson talar också om balansen mellan kreditgivare,
              alltså fordringsägare, och gäldenärer, alltså låntagare. Alla
              vi som företräder de överskuldsatta i fråga om deras livsvillkor
              och situation hävdar med bestämdhet, utifrån den analys som vi
              gör av verkligheten, att denna obalans är så stor till fordringsägarnas
              fördel. Här står Lars Elinderson och försvarar kreditgivarens
              rätt att säkra sin trygghet och talar ytterligare för denna obalans.
              Det är något som vi ständigt lever med när vi försöker diskutera
              denna fråga även i civilutskottet. Utredningsmannen Jan Ertsborn
              är ledamot för Folkpartiet i civilutskottet, och det är bra att
              jag kan diskutera detta med Lars Elinderson här nu i stället.
            </seg>
            <seg n="1cf05563">
              Jag undrar om Lars Elinderson inte ser att denna obalans är till
              gäldenärens nackdel och att vi behöver en starkare lagstiftning
              som skyddar gäldenären.
            </seg>
          </u>
          <note type="speaker" n="7173e55a">
            Anf. 28 LARS ELINDERSON (m) replik:
          </note>
          <u who="lars_elinderson_fdedb4" xml:id="i-ce26371c97706597-0" n="13284868">
            <seg n="3c881b3c">
              Fru talman! Jag insåg naturligtvis att mina synpunkter när det
              gäller balansen i detta sammanhang skulle kunna tolkas på det
              sätt som gjordes här. Därför inledde jag med att säga att jag
              är övertygad om att många av de frågeställningar som väcks i motionen
              också kommer att tillgodoses i den interna beredning som sker
              på Justitiedepartementet, och när det gäller överskuldsatta i
              Jan Ertsborns utredning. Jag vet att de brottas med dessa frågor.
              Och jag tror att det finns en ganska spridd uppfattning om att
              det inte råder en fullständig balans i dag utan att reglerna måste
              ses över.
            </seg>
            <seg n="b639c177">
              Men ibland låter det i debatten som att man skulle vilja minska
              transparensen på så sätt att man skulle göra det lättare också
              för personer som systematiskt missköter sina betalningar. Då hamnar
              man i en situation då kreditgivarna i stället blir mer tveksamma
              till att ge krediter till personer som behöver sådana. Den frågan
              kräver att man inte bara ser på detta med det ena ögat utan med
              båda.
            </seg>
            <seg n="bd533ba3">
              Men jag delar den uppfattning som framförs här om att det finns
              regler, inte minst när det gäller kvardröjande betalningsanmärkningar,
              som bör ses över, och jag är övertygad om att så också kommer
              att ske.
            </seg>
          </u>
          <note type="speaker" n="fc6c8246">
            Anf. 29 EGON FRID (v) replik:
          </note>
          <u who="egon_frid_85d7bf" xml:id="i-9822d4df3d875961-2" n="65dc6b30">
            <seg n="3b96b2a4">
              Fru talman! Det är en myt att det skulle saknas krediter och
              villiga kreditgivare. Det är snarare ett problem att vi har ett
              överskott på kreditgivare som dessutom är beredda att använda
              oskäliga metoder för att låna ut pengar för att binda upp folk
              vid dyra krediter.
            </seg>
            <seg n="bbe82892">
              Det finns också en myt om att det är skumma och oseriösa människor
              och människor som har dålig koll på sin ekonomi som vill utnyttja
              UC för att få krediter. Den här myten är en av de värsta som vi
              har att hantera. Detta är vanliga människor. Det är oftast företagsamma
              människor som kanske har haft eget företag, som har hamnat på
              obestånd och som har fått hela sin privata situation raserad på
              grund av en personlig konkurs eller en företagskonkurs. Vi måste
              skapa förutsättningar för att människor ska få möjlighet att göra
              rätt för sig eftersom vi vet att alla människor i grunden vill
              göra rätt för sig. Samhället har ett ansvar att stötta människor
              att få komma tillbaka.
            </seg>
            <seg n="aa4b34c9">
              Sedan handlar det om snabbspår i fråga om förändringar. Vi vet
              regeringen har gjort enormt snabba förändringar med dåligt underbyggda
              beslut som gynnar andra starka ekonomiska intressen i samhället.
              Varför är regeringen inte beredd att göra relativt snabba förändringar
              som är utredda på ett grundligt sätt? Vi har Skatteverkets förslag
              på hur överskuldsattas situation kan lindras. Vi har Konsumentverkets
              och Konsumentombudsmannen Gunnar Larssons förslag på en relativt
              snabb reglering av konsumentkreditlagen som på ett bättre sätt
              ska skapa en seriös marknad för krediter och också en bättre trygghet
              för låntagare och människor som konsumerar med lånade medel. Varför
              kan regeringen inte se att man kan göra dessa relativt snabba
              och positiva förändringar?
            </seg>
          </u>
          <note type="speaker" n="f3df383b">
            Anf. 30 LARS ELINDERSON (m) replik:
          </note>
          <u who="lars_elinderson_fdedb4" xml:id="i-ce26371c97706597-1" n="13284868">
            <seg n="8076ac7f">
              Fru talman! Jag delar uppfattningen att många människor oförskyllt
              på grund av olyckshändelser eller andra omständigheter hamnar
              i en skuldfälla. Men jag delar inte uppfattningen att det är den
              vanligaste anledningen till att människor hamnar på Upplysningscentralens
              listor.
            </seg>
            <seg n="0cb80034">
              Jag har i min yrkesutövning haft anledning att återkommande och
              löpande följa dessa listor, och jag vet att det finns en del andra
              som också förekommer på dessa listor. Jag menar att man måste
              ha hela bilden klar för sig.
            </seg>
            <seg n="17f80c7a">
              Det finns relevanta skäl för Upplysningscentralen och inkassoföretagen
              att vara strikta i sin bedömning. Men det finns naturligtvis också
              skäl att ha regler för människor som oförskyllt har hamnat i en
              betalningssituation eller i än högre grad felaktigt har hamnat
              på Upplysningscentralens listor. Man måste återigen öppna båda
              ögonen för att se problematiken.
            </seg>
            <seg n="8a24d4bf">
              En av anledningarna till att många människor hamnar i skuldfällan
              är att de normala kreditinstituten inte står öppna för dem på
              grund av att de har betalningsanmärkningar och liknande, dåliga
              records , tidigare erfarenheter och dålig förmåga eller vilja
              att betala sina skulder. Då hamnar man hos mindre seriösa kreditgivare.
            </seg>
            <seg n="2119a66c">
              Jag menar att om man tummar för mycket på de normala regler och
              krav vi har när det gäller kreditprövning öppnar man också dörrar
              för oseriösa kreditgivare.
            </seg>
          </u>
          <note n="6c345878">
            Överläggningen var härmed avslutad.
          </note>
          <note n="cfa35669">
            8 § Kostnader för personlig assistans
          </note>
          <note n="076c78bb">
            Föredrogs
          </note>
          <note type="speaker" n="943bd5c4">
            Anf. 31 KENNETH JOHANSSON (c):
          </note>
          <u who="kenneth_johansson_5d683a" xml:id="i-266abb7d6ec2071f-0" n="a971dd94" next="i-a566fb539584344b-0">
            <seg n="40f307b4">
              Fru talman! Jag vill börja med att på ett enigt socialutskotts
              vägnar yrka bifall till förslaget i utskottsbetänkandet Kostnader
              för personlig assistans , SoU13.
            </seg>
          </u>
          <note n="859229a6">
            Fru talman! Den 1 juli 2007 beslutade regeringen att ge tilläggsdirektiv
            till LSS-kommittén för att se över regelverket kring assistansersättningen.
            Bakgrunden var att det under senare år kommit allt fler varningar
            för att assistansersättningen används till annat än kostnader
            för personlig assistans. I oktober 2007 överlämnade LSS-kommittén
            sitt delbetänkande Skärpta regler för utbetalning, användning
            och återbetalning av assistansersättning , SOU2007:73, till regeringen.
          </note>
          <u who="kenneth_johansson_5d683a" xml:id="i-a566fb539584344b-0" n="a971dd94" prev="i-266abb7d6ec2071f-0">
            <seg n="a7abb4cd">
              Efter sedvanlig remissbehandling lämnade regeringen sin proposition
              till riksdagen. Ett enigt socialutskott ställde sig bakom regeringens
              förslag till lag om ändring i lagen om assistansersättning. Förslaget
              innebär ett förtydligande om att assistansersättning ska utbetalas
              endast under förutsättning att den används för köp av personlig
              assistans av någon som anordnar sådan eller för att avlöna egna
              personliga assistenter. Vidare föreslås att en ersättningsberättigad
              som inte har använt hela assistansersättningen ska betala tillbaka
              den återstående delen till Försäkringskassan.
            </seg>
            <seg n="7e2b69e2">
              Syftet med lagändringarna är att bevara den mycket viktiga assistansreformens
              trovärdighet och legitimitet så att en ändamålsenlig användning
              av assistansersättningen säkerställs. Lagändringarna föreslås
              träda i kraft den 1 juli 2008.
            </seg>
            <seg n="14038412">
              Fru talman! Socialutskottet konstaterar att assistansersättning
              beviljas enligt gällande lag för ett visst antal timmar per vecka,
              månad eller längre tid, dock längst sex månader. Det normala är
              att antalet timmar fastställs för en sexmånadersperiod. Efter
              den beslutade tidsperioden görs en slutavräkning, och i denna
              del föreslås ingen ändring.
            </seg>
            <seg n="5f5cfd86">
              Utskottet har dock erfarit att det finns farhågor bland assistansberättigade,
              och då framför allt bland dem som är arbetsgivare åt sina personliga
              assistenter. Det gäller främst frågan om möjligheten att spara
              assistansersättningen. Utskottet respekterar detta och ser att
              behovet av de aviserade informationsinsatserna är stort. Informationen
              kommer att ta upp regler för utbetalning, användning och återbetalning
              samt syfte och mål med assistansersättningen och vilka krav som
              ställs på arbetsgivare vid anställning av personliga assistenter.
            </seg>
            <seg n="085f2830">
              Det är också viktigt att vara tydlig. Assistansersättningen ska
              ges för hjälpbehov som den enskilde har i den dagliga livsföringen,
              vilket är definierat som förutsägbara, kontinuerliga eller ofta
              återkommande aktiviteter av vardagligt slag. Assistansbehovet
              bör således rimligen inte variera så mycket över tiden. Men vissa
              variationer av assistansbehovet kan förekomma. Det vet vi. Därför
              har Försäkringskassan genom den sexmånadersperiod som redan finns
              möjlighet att omfördela ersättningen för att kunna användas till
              ändamål som har att göra med assistans.
            </seg>
            <seg n="651f8d97">
              Det finns även möjligheter i vissa lägen att ansöka om extra
              assistanstimmar hos kommunen enligt LSS. Den assistansberättigade
              kan även vid särskilda skäl ansöka om ett högre belopp än den
              fastställda timschablonen. Mot den här bakgrunden bör även egna
              arbetsgivare kunna klara sina omkostnader för sina personliga
              assistenter.
            </seg>
            <seg n="e7c057d3">
              För att se att allt fungerar enligt planerna avser regeringen
              att följa upp förändringarna. Det tycker utskottet är bra och
              anser att detta bör ske snarast möjligt. Även utskottet kommer
              att noga följa utvecklingen och utgår ifrån att reformen kommer
              att innebära konkurrensneutralitet mellan olika assistansanordnare.
            </seg>
            <seg n="c7b15aa9">
              Återupptagna förhandlingar
            </seg>
            <seg n="c21a90b7">
              Det är dags för statsministerns frågestund. Vi hälsar statsministern
              välkommen till riksdagen.
            </seg>
            <seg n="a7521a69">
              Statsministerns besök i Kina och mänskliga rättigheter
            </seg>
          </u>
          <note n="6c345878">
            Överläggningen var härmed avslutad.
          </note>
          <note n="1bf2e5e3">
            Ajournering
          </note>
          <note n="baee0e0d">
            Kammaren beslutade kl. 13.55 på förslag av tredje vice talmannen
            att ajournera förhandlingarna till kl. 14.00 då statsministerns
            frågestund skulle börja.
          </note>
          <note n="a3fb0b15">
            Förhandlingarna återupptogs kl. 14.00.
          </note>
          <note n="9a0b7000">
            9 § Statsministerns frågestund
          </note>
          <note n="2062d89c">
            Anf. 32 FÖRSTE VICE TALMANNEN:
          </note>
          <note type="speaker" n="d2c54a44">
            Anf. 33 MONA SAHLIN (s):
          </note>
          <u who="mona_sahlin_fba046" xml:id="i-d655ef040cc709d8-0" n="83a92fc5">
            <seg n="b3a9d792">
              Herr talman! Just nu pågår två mycket spännande globala utvecklingar,
              tycker jag. En är det ökande folkliga och politiska engagemanget
              för mänskliga rättigheter i Kina och mot de övergrepp som just
              nu sker i Tibet. Samtidigt ökar också behovet av dialog mellan
              olika länder för att nå handelsavtal och för att nå klimatöverenskommelser.
              Då finns just nu både en unik möjlighet och ett förpliktande ansvar
              att utnyttja de här möjligheterna till dialog till att också lyfta
              upp frågorna om just mänskliga rättigheter.
            </seg>
            <seg n="8db26748">
              Min fråga handlar om statsministerns mycket viktiga resa till
              Kina och om han kan redogöra för hur han kommer att ta upp övergreppen
              i Tibet och också om han tänker ta upp några av de namn som till
              exempel Amnesty har lämnat till regeringen till stöd för de aktivister
              som sitter fängslade just nu för sina åsikters skull.
            </seg>
          </u>
          <note type="speaker" n="7361b023">
            Anf. 34 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-3e08049b02bae9a8-0" n="cfe6a44e">
            <seg n="239d66d7">
              Herr talman! Låt mig först välkomna att Mona Sahlin nu lade till
              vikten av klimatförhandlingarna och dessutom inte avslutade med
              krav på att jag inte skulle resa, såsom det har framställts i
              medierna.
            </seg>
            <seg n="07425896">
              I sak har jag inget nytt besked att ge om att jag överväger att
              ta upp specifika namnfrågor inom ramen för den MR-dialog som jag
              förde med Hu Jintao när han var i Helsingfors i juni förra året
              och som det kommer att vara naturligt att föra också vid det här
              tillfället, både när det gäller situationen för mänskliga rättigheter
              och användandet av dödsstraff och när det gäller situationen i
              Tibet, liksom det faktum att det här är ett land som inte uppfyller
              våra krav på hur en demokrati ska fungera, vilket vi är tydliga
              med i våra kontakter och våra möten.
            </seg>
            <seg n="e1b64885">
              Men jag vill gärna också understryka vikten av att i botten få
              diskustera klimatfrågan eftersom Kina har en hantering av klimatfrågan
              där man säger att andra bär huvudbördan för att lösa detta, trots
              att landet enskilt står för världens största andel av egna utsläpp
              och har en befolkning som är djupt bekymrad till följd av detta.
            </seg>
          </u>
          <note type="speaker" n="d9c1225b">
            Anf. 35 MONA SAHLIN (s):
          </note>
          <u who="mona_sahlin_fba046" xml:id="i-d655ef040cc709d8-1" n="83a92fc5">
            <seg n="df47555b">
              Herr talman! Jag vet inte varför statsministern nämnde det här
              om att han inte skulle åka alls. Jag har aldrig varit inne på
              att statsministern inte ska åka. Det är väldigt viktigt att han
              gör det.
            </seg>
            <seg n="8111e88e">
              Det som är viktigt det är bra att också påminna om bakgrunden
              till frågan är att statsministern själv för en tid sedan sade
              att han aldrig av princip skulle ta upp enskilda fall och att
              det inte var en statsministers uppgift. Det är därav de här frågeställningarna
              kommer.
            </seg>
            <seg n="26ca3c30">
              Mänskliga rättigheter handlar just om människor vars rättigheter
              är förtryckta i många länder, bland annat Kina. Jag har själv
              tyckt att det finns en koppling till miljödialogen, som är så
              väsentlig i samband med den här resan och vid många andra tillfällen.
              En av dessa aktivister, Hu Jia, är en av dem som har försökt starta
              miljörörelser i Kina. En viktig aspekt i hur vi ska lösa klimatproblemet
              är just att det blir ett folkligt engagemang i alla länder, så
              också i Kina.
            </seg>
            <seg n="90d8d8f4">
              Därför vill jag ändå fortsätta fråga helt konkret: Kommer statsministern
              att ta upp enskilda fall vid sina samtal med den kinesiska ledningen?
            </seg>
          </u>
          <note type="speaker" n="61cb3021">
            Anf. 36 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-3e08049b02bae9a8-1" n="cfe6a44e">
            <seg n="8b72b747">
              Herr talman! Jag vill ändå understryka att jag såg Mona Sahlin,
              i TV 4 tror jag att det var, mycket tydligt uttala att om inte
              en av Mona Sahlin utformad lista med fyra namn överräcktes omedelbart
              och i varje läge då jag träffade en kinesisk ledare så var det
              lika bra att jag stannade hemma. Det var därför jag välkomnade
              den något mer hovsamma inställning som Mona Sahlin gav uttryck
              för här. Jag tycker att det är väsentligt att vi som tror på demokratin
              använder vår möjlighet till dialog till att faktiskt på plats
              och ställe föra den diskussionen.
            </seg>
            <seg n="c45e9b67">
              Återigen: Jag kommer att ge utrymme för MR-dialogen. Jag tycker
              att man på plats och ställe ska bestämma exakt vad som är det
              mest riktiga att göra i respekt och omtanke om de människor det
              handlar om. Jag kommer definitivt att ha detta utrymme för MR-frågor
              vid sidan av de viktiga klimat- och miljöfrågorna, där jag faktiskt
              förväntar mig rätt stort motstånd, vill jag säga. Det kinesiska
              ledarskapet är väldigt vant vid att invända emot att de skulle
              ta på sig ett större ansvar, och det bekymrar mig när det gäller
              förutsättningarna för att få ett internationellt klimatavtal på
              plats.
            </seg>
            <seg n="69268231">
              Fackliga rättigheter i Kina
            </seg>
          </u>
          <note type="speaker" n="fb981f13">
            Anf. 37 ALICE ÅSTRÖM (v):
          </note>
          <u who="alice_astrom_68ecfb" xml:id="i-0da029d62dcb80eb-0" n="9ca177d4">
            <seg n="a22b25d9">
              Herr talman! Min fråga till statsministern handlar också om den
              förestående Kinaresan.
            </seg>
            <seg n="f3cd333e">
              Det har diskuterats mycket om att lyfta fram just mänskliga rättigheter,
              men något som sällan lyfts fram och diskuteras är de fackliga
              rättigheterna, rätten att fritt organisera sig och att kunna ha
              fria fackföreningsrörelser.
            </seg>
            <seg n="439405ee">
              Min fråga till statsministern är: Kommer statsministern i de
              här diskussionerna också att lyfta fram fackliga rättigheter och
              rätten till att bilda fria, obundna fackföreningsrörelser?
            </seg>
          </u>
          <note type="speaker" n="3dc6c402">
            Anf. 38 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-3e08049b02bae9a8-2" n="cfe6a44e">
            <seg n="74cf10c9">
              Herr talman! Det är ju märkligt att fackföreningar och andra
              former och sätt att organisera sig i kommunismens namn förbjuds
              av dem som påstår sig ha en bakgrund i att representera arbetets
              människor. Men det är väl så hyckleriet ser ut när den goda idén
              så att säga ska få fäste och genomföras på riktigt.
            </seg>
            <seg n="a63c37ae">
              Det är min uppfattning att det ska vara en grund för en bred
              MR-dialog där det blir så att vi naturligtvis går igenom att vi
              tror på fri- och rättigheter av olika slag, både politiska och
              individuella fri- och rättigheter. Det är, som sagt, en fortsättning
              på en dialog som jag delvis redan inlett med Hu Jintao under hans
              Helsingforssbesök. Jag kommer i efterhand att redogöra för exakt
              vad som har hunnits med att diskuteras. Jag ska också med premiärminister
              Wen Jiabao föra en MR-dialog som ett särskilt avsnitt. Frågor
              av det här slaget kommer att komma upp.
            </seg>
          </u>
          <note type="speaker" n="d94f5607">
            Anf. 39 ALICE ÅSTRÖM (v):
          </note>
          <u who="alice_astrom_68ecfb" xml:id="i-0da029d62dcb80eb-1" n="9ca177d4">
            <seg n="70aa77ad">
              Herr talman! Det är intressant att statsministern lyfter fram
              frågan om hyckleriet. Redan i dag finns det 400 svenska företag
              etablerade i Kina. Med statsministern reser bland annat 35 direktörer
              för att ytterligare utöka handeln och etableringarna i Kina. Importen
              från Kina ökade förra året med 21 procent.
            </seg>
            <seg n="aa3ce905">
              Min följdfråga till statsminister blir: Vilken dialog för statsministern
              med de svenska direktörerna om deras delaktigheter vad gäller
              mänskliga rättigheter och arbetarnas rättigheter i Kina?
            </seg>
            <seg n="441ab3ff">
              Nästa fråga blir: Vilka konsekvenser är statsministern beredd
              att ta om MR-dialogen, som är så viktig, och utvecklingen i Kina
              fortsätter i den negativa riktning som vi har sett? Är statsministern
              beredd att gå in och diskutera handelspolitiken och faktiskt begränsa
              de ökade kontakter och den ökade handelspolitik som vi har med
              Kina, eller är det så att MR-dialogen egentligen bara handlar
              om ord men aldrig om handling?
            </seg>
          </u>
          <note type="speaker" n="56533565">
            Anf. 40 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-3e08049b02bae9a8-3" n="cfe6a44e">
            <seg n="abf64ec1">
              Herr talman! Jag såg att Lars Ohly uttryckte att det värsta man
              kunde tänka sig numera i Vänsterpartiet var kapitalistisk kommunism.
              Frågan är vad ni så att säga mest vill bekämpa, om det är den
              förra eller den senare delen. Det är möjligen så att Kina har
              hittat en blandning som är världsunik.
            </seg>
            <seg n="3c0765a3">
              Låt mig säga att det finns en ökad konsumentmakt världen över,
              ett ökat intresse. Ibland talar man om Kina som världens fabrik,
              där alltmer av det som finns runt om i världen produceras. Det
              är naturligt att Kina, både när det gäller synen på klimatfrågan
              och när det gäller övrig syn på hur man producerar, kommer att
              mötas alltmer av våra uppfattningar. Vår konsumentmakt kommer
              att göra sig hörd genom att vi får en diskussion om vilka förhållanden
              som har gällt under olika former av produktion och med vilken
              miljöpåverkan.
            </seg>
            <seg n="18327064">
              Det blir ju lätt så att vi berättar hur vi har det, och om ni
              inte gör precis som vi gör så får det vara. Den grunden för protektionism
              har jag hört väldigt mycket om.
            </seg>
            <seg n="775d5dca">
              Jag tror på frihandel. Jag tror att det är via att öppna upp
              marknader och öka handeln som vi kommer att se en mer positiv
              utveckling i Kina. Vad Vänsterpartiet har för syn på det är något
              oklart för mig.
            </seg>
            <seg n="116b6946">
              Statsministerns besök i Kina och situationen i Tibet
            </seg>
          </u>
          <note type="speaker" n="d7fb7b56">
            Anf. 41 MARIA WETTERSTRAND (mp):
          </note>
          <u who="maria_wetterstrand_62b632" xml:id="i-b121fec1fddd7d7e-0" n="e77a0512">
            <seg n="8efa3f2d">
              Herr talman! Jag fortsätter på samma spår om statsministerns
              resa till Kina.
            </seg>
            <seg n="0948e526">
              Det har framkommit att statsministern har för avsikt att ta upp
              frågan om Tibet under sitt möte. Men det jag undrar är: Vad kommer
              statsministern att säga? Vilken aspekt av denna fråga kommer statsministern
              att ta upp?
            </seg>
            <seg n="ebab0f80">
              Anser statsministern att det just nu pågår oacceptabla övergrepp
              mot den tibetanska befolkningen? Kommer statsministern att föra
              fram krav på en dialog mellan Dalai lama och Kina? Och vad anser
              statsministern och regeringen egentligen om Tibet och möjligheterna
              för Tibet att kunna bli en självstyrande region?
            </seg>
          </u>
          <note type="speaker" n="1cbab9d1">
            Anf. 42 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-3e08049b02bae9a8-4" n="cfe6a44e">
            <seg n="7a7d6eb8">
              Herr talman! Här har vi nästa stanna-hemma-general som inte framför
              budskapet direkt till mig. Även här får jag därför säga att jag
              tycker att det är bra att det framställs som att det finns ett
              värde i att jag åker till Kina och att det är bättre att ta dialogen
              och diskussionen på plats.
            </seg>
            <seg n="cb2a8cb8">
              Min uppfattning är att Tibet är en del av Kina med berättigade
              krav på ökad autonomi och respekt för kulturell och språklig särart
              som inte givits utrymme och som är en del av förklaringen till
              den oro som nu finns. Vår såväl som Europeiska unionens signal
              är: Avstå från våldsanvändning och inled en dialog. Det kommer
              att vara mitt budskap.
            </seg>
          </u>
          <note type="speaker" n="bd3b401b">
            Anf. 43 MARIA WETTERSTRAND (mp):
          </note>
          <u who="maria_wetterstrand_62b632" xml:id="i-b121fec1fddd7d7e-1" n="e77a0512">
            <seg n="7cb10cfe">
              Herr talman! Det finns en orsak till att jag tidigare tagit upp
              frågan om statsministerns resa, nämligen att situationen i Tibet
              i dag är mycket allvarligare än på mycket länge och av det skälet
              kan det finnas anledning att göra en mycket tydligare markering
              än man vanligtvis gör. Att då resa till Kina ställer särskilda
              krav på vad man tar upp. I det läget tror jag att den bästa signalen
              hade varit att inte åka.
            </seg>
            <seg n="28ae719a">
              Jag skulle emellertid med anledning av statsministerns resa vilja
              ta upp ytterligare en sak. Statsministern har bestämt att han
              ska diskutera klimatet. Kina för ju ofta fram argumentet att för
              att de ska vara beredda att göra någonting åt klimatfrågan måste
              även vi som lever i de rika länderna vara beredda att ta vår del
              av ansvaret. Resonemanget utgår från tanken om per capita-utsläpp,
              alltså att ingen medborgare på planeten, inget land på planeten,
              ska ta sig rätten att släppa ut mer än världen tål.
            </seg>
            <seg n="c64ffcba">
              Sverige släpper i dag ut tre gånger mer per person än Kina. Hur
              kommer statsministern att svara när den kinesiska ledningen tar
              upp detta argument?
            </seg>
          </u>
          <note type="speaker" n="2f9444aa">
            Anf. 44 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-3e08049b02bae9a8-5" n="cfe6a44e">
            <seg n="66d10050">
              Herr talman! Den stund då vi verkligen har möjlighet att påverka
              miljö- och klimatfrågan, som vi vet är viktig för Maria Wetterstrand
              och hennes parti, är det klokaste kanske inte att ställa kravet
              att vi ska stanna hemma och inte resa. Jag har i alla fall lite
              svårt att få det att gå ihop.
            </seg>
            <seg n="57dae9d8">
              Sverige står för 0,2 procent av utsläppen av växthusgaserna och
              Kina för strax över 20 procent. Då för Kina ett per capita-resonemang.
              Hur har de utformat det? Jo, att miljoner och åter miljoner fattiga
              människor bor på den kinesiska landsbygden och lever på mindre
              än 2 dollar om dagen. Lutandes mot det kan de hävda att de 200300
              miljoner människor som lever på västerländsk levnadsnivå, med
              stora utsläpp som följd, inte behöver mötas av några styrmedel.
            </seg>
            <seg n="55d25e09">
              I Sverige lägger vi CO2-skatt, alltså det mest effektiva styrmedlet
              vi känner till, i form av nästan 1 000 kronor per ton. I Kina
              är siffran noll. Noll i förhållande till tusen vad ger det för
              impulser? Jo, mer kolproduktion och utsläpp i Kina, mindre i Sverige.
              Mitt budskap kommer att vara: Vi har gjort massvis. Vi kommer
              att göra mer. Kina måste vara en del av lösningen för att klara
              klimathotet. Och jag kommer att vara på plats i Kina, Maria Wetterstrand,
              och säga detta.
            </seg>
            <seg n="ea52cc10">
              Kunskapen om EU
            </seg>
          </u>
          <note type="speaker" n="2322c5ea">
            Anf. 45 ANNA KINBERG BATRA (m):
          </note>
          <u who="anna_kinberg_batra_7631d7" xml:id="i-e6cf2f8418ba0707-3" n="5861a8c3">
            <seg n="c78e3d1b">
              Herr talman! I dag presenterar riksdagens EU-upplysning en undersökning
              som visar att sex av tio medborgare i Sverige vill veta mer om
              EU. De vill veta hur EU styrs, vad vi svenskar gör för att påverka
              och hur pengarna används. Det är alldeles utmärkt tidsmässigt,
              för i dag debatterar Sveriges riksdag EU:s budgetöversyn. Vi kommer
              att rösta om den i eftermiddag.
            </seg>
            <seg n="9c07e0d8">
              Jag kan glädja statsministern med att ganska många av oss är
              överens, samtliga regeringspartier och Socialdemokraterna. Även
              stora delar av Miljöpartiets yttranden talar för att vi måste
              hålla hårt i plånboken, prioritera EU till att användas till rätt
              saker och därför reformera jordbruks- och regionalstödet med mera.
            </seg>
            <seg n="1388e566">
              Snart ska regeringen även yttra sig till kommissionen, men när
              det är gjort undrar jag hur regeringen kommer att jobba vidare
              för att människor ska förstå vart pengarna tar vägen och hur vi
              bäst använder dem för att lösa gemensamma uppgifter på EU-nivå.
            </seg>
          </u>
          <note type="speaker" n="491d69ca">
            Anf. 46 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-3e08049b02bae9a8-6" n="cfe6a44e">
            <seg n="744dc3fb">
              Herr talman! När det Lissabonfördrag som ligger för ratificering
              i Sveriges riksdag slutgiltigt antogs vid midsommar förra året
              sade många att vi äntligen kunde lämna de ibland inåtblickande
              diskussionerna om institutioner som sällan upprör eller upphetsar
              någon medborgare utan mer blir till en inbördes diskussion, en
              diskussion inom systemet. Det tror jag öppnar för att vi ska kunna
              se att EU kan användas till att möta verkliga samhällsproblem
              såsom klimatförändringarna.
            </seg>
            <seg n="3080dec4">
              Budgeten går att använda till mer forskning och utveckling och
              mindre till jordbrukssubventioner. Där är Sverige pådrivande.
              Vi kan möta internationell gränsöverskridande brottslighet med
              bättre informationsutbyte länder emellan, alltså mycket av det
              som EU redan gör men där vi nu är på väg att få ännu starkare
              instrument för att kunna genomföra dessa åtgärder. Helt naturligt
              för vi den diskussionen också i Sverige.
            </seg>
            <seg n="1be8754f">
              Vi har val till Europaparlamentet nästa år. Vi har ett inkommande
              svenskt EU-ordförandeskap. Låt oss hoppas att 2009 blir ett Europaår
              då svenska medborgare med intresse kommer att lära sig mer och
              kommer att kunna följa arbetet och se att när vi gör rätt då kan
              vi verkligen påverka.
            </seg>
            <seg n="63b02974">
              Förenklade regler för företagen
            </seg>
          </u>
          <note type="speaker" n="cec90bec">
            Anf. 47 ERIK A ERIKSSON (c):
          </note>
          <u who="erik_a_eriksson_ebd588" xml:id="i-ef0fa634b8ad93f0-0" n="3a3456fc">
            <seg n="7d715b92">
              Herr talman! Min fråga gäller hur statsministern arbetar för
              att uppnå målet om en 25-procentig minskning av regelbördan för
              företagen utifrån det program regeringen satt upp. Nu kanske statsministern
              tror att jag är lomhörd eftersom jag ställt frågan tidigare. Svaret
              då var att vi ska få löpande svar i kammaren, och det känns bra
              att vi nu får chansen till det.
            </seg>
            <seg n="e41e0f5d">
              Det fria företagande är viktigt för att vi ska få de nya arbetstillfällen
              som vi så ofta talar om i kammaren. Politiken har många bra svar,
              men här behövs ett antal åtgärder. Den förra s-regeringen klarade
              det inte. Det är en svår uppgift, och vi hoppas att den nuvarande
              regeringen klarar det bättre.
            </seg>
            <seg n="e6d3f56d">
              Statsministern gör resor. Han var nyligen i min hemkommun Arvika
              och tycks ha kommit helskinnad tillbaka, vilket är glädjande.
              En företagare i Arvika ringde mig och berättade att han vid vite
              måste uppge sitt sätt att producera energi på två olika sätt för
              SCB. Vi ska inte hota våra företagare. Det kan väl ändå inte vara
              rätt väg att gå? Jag skulle vilja be statsministern ge ett kort
              svar på hur han dagligdags arbetar med dessa frågor.
            </seg>
          </u>
          <note type="speaker" n="f11e2a02">
            Anf. 48 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-3e08049b02bae9a8-7" n="cfe6a44e">
            <seg n="99ab81b0">
              Herr talman! Det kan möjligen vara så att jag kom hem helskinnad
              av det enkla skälet att jag inte åkte hela vägen till Arvika utan
              stannade i Brunskog. Jag vet inte om det hade någon påverkan.
            </seg>
            <seg n="2f1180c4">
              Låt mig säga att vi inom kort kommer att lägga fram en skrivelse
              till riksdagen som redogör för regelförenklingsarbetet. Det handlar
              om det som gjorts och det som är avsett att göras. Det gäller
              alltså det som sker i Sverige, men det är viktigt att komma ihåg
              att regelförenklingsarbetet också pågår på EU-nivå.
            </seg>
            <seg n="eb13582a">
              Egentligen är utgångspunkten ganska enkel. Vi ska försöka minska
              regelkrånglet där det går. En del regler ogillas av företagare,
              men det återspeglar att vissa saker trots allt måste gälla. Det
              har emellertid väl ofta kommit att bli på ett sätt som krånglar
              till det hela och lägger en tyngre börda på småföretagarna. Ambitionen
              är det alltså inget fel på, och vi återkommer, som sagt, med en
              mer samlad redovisning till riksdagen.
            </seg>
            <seg n="64786a0d">
              Jobbskatteavdraget och pensionärernas ekonomiska situation
            </seg>
          </u>
          <note type="speaker" n="d7df161a">
            Anf. 49 BARBRO WESTERHOLM (fp):
          </note>
          <u who="barbro_westerholm_f43973" xml:id="i-0c4e44fe98d4b8c6-0" n="73727e14">
            <seg n="489269b8">
              Herr talman! Jag får så gott som dagligen brev, mejl eller telefonsamtal
              från äldre som påtalar att deras pensioner inte höjs i takt med
              de ökade kostnader de har för glasögon, hörapparater och mycket
              annat.
            </seg>
            <seg n="518b57e4">
              I dagens DN skriver de fyra partiledarna att regeringen i höstens
              budgetproposition kommer att stimulera arbetslinjen ytterligare
              genom skattesänkningar. Däremot står det inget om en förbättring
              av pensionärernas ekonomiska situationen. Visserligen finns lite
              längre in i tidningen en liten notis där statsministern säger
              att det är dags för ett stöd till äldregrupper med små marginaler.
            </seg>
            <seg n="552a120f">
              Min fråga lyder: Är den kommande föreslagna skattesänkningen
              så utformad att den också kommer pensionärer till del?
            </seg>
          </u>
          <note type="speaker" n="0d95d7a6">
            Anf. 50 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-3e08049b02bae9a8-8" n="cfe6a44e">
            <seg n="1a6fd898">
              Herr talman! Det tredje steget i jobbskatteavdraget som beskrivs
              i artikeln i Dagens Nyheter handlar om att bygga vidare på jobbskatteavdraget
              som ett förvärvsavdrag. Varför? Jo, för det är det mest effektiva
              jobbskapande instrument vi har. Det gör det lönsamt att gå från
              bidragsförsörjning och utanförskap till eget arbete. Det gör det
              lönsamt för låginkomsttagare att gå upp i arbetstid. Det stimulerar
              till att fler, som sagt, söker sig till och vill arbeta mer på
              den svenska arbetsmarknaden.
            </seg>
            <seg n="22088321">
              Jag noterar ibland, i en del insändare och annat, att det svenska
              pensionssystemet, hur det är utformat, beskrivs på ett felaktigt
              sätt. En del säger att de vill ha sina pengar, ja, men så utformades
              inte det svenska pensionssystemet. Pensionerna till dagens pensionärer
              betalas av dagens förvärvsarbetande generation, av dem som arbetar.
              Ju färre som arbetar desto sämre blir pensionerna. Därför är den
              bästa politiken för pensionärerna att ha en regering som ser till
              att folk i arbetsför ålder arbetar. Det är den nuvarande regeringen
              vald för att göra, och det vill vi göra i ännu större utsträckning,
              just för att kunna visa de äldre att vi faktiskt höjer deras pensioner.
              Vi återkommer med förslag särskilt riktade till äldregrupper.
            </seg>
            <seg n="ab2c8d55">
              Satsning på pensionärerna i höstens budget
            </seg>
          </u>
          <note type="speaker" n="9852468a">
            Anf. 51 INGER DAVIDSON (kd):
          </note>
          <u who="inger_davidson_cc5049" xml:id="i-36084d3ecbe0647c-0" n="e778ca53">
            <seg n="ff3db69a">
              Herr talman! Man kan tro att Barbro Westerholm och jag har pratat
              ihop oss, men det har vi inte gjort. Också jag vill lyfta frågan
              om pensionärerna i det här sammanhanget. Jag undrar om det inte
              är dags för dem nu efter alla de viktiga satsningar som vi har
              genomfört genom den här regeringen.
            </seg>
            <seg n="07562704">
              Det var rätt att börja i den änden att göra ett arbete med insatser
              för de allra mest utsatta och som behöver mest omsorg bland våra
              äldre. Det handlade om att sätta igång att bygga äldreboenden,
              ge mer anhörigstöd och så vidare. Men det nu är dags för den stora
              pensionärsgruppen.
            </seg>
            <seg n="c391058f">
              Jag tror inte att det är så många som vet att medelinkomsten
              för en pensionär i dag är 12 800 kronor. Det finns 900 000 pensionärer
              som bara har 2 000 kronor mer än socialbidragsnormen att leva
              på varje månad. Så skulle varken statsministern eller jag vilja
              ha det på äldre dar.
            </seg>
            <seg n="c60fd3b3">
              Jag undrar därför: Går det att säga något konkret i dag om vad
              det kan tänkas komma för satsningar för pensionärerna i höstens
              budget?
            </seg>
          </u>
          <note type="speaker" n="9a282ce2">
            Anf. 52 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-3e08049b02bae9a8-9" n="cfe6a44e">
            <seg n="152f0917">
              Herr talman! Jag kan inte vara mer konkret i dag än att säga
              att det har varit med i förhandlingarna. Inte minst har betydelsen
              av att förstärka för äldre framförts av Kristdemokraterna och
              Göran Hägglund. Vi har också sagt att vi ska se över hur det kan
              utformas.
            </seg>
            <seg n="6c3552aa">
              Vi delar uppfattningen att det bland våra äldre finns de som
              har de absolut minsta marginalerna för att kunna stå på egna ben
              och klara en egen försörjning som vi har i Sverige. Det som gör
              gruppen svår att behandla enhetligt, om jag får uttrycka det så,
              är att sida vid sida med det är också pensionärerna några av de
              rikaste personer vi har. De har mest sparande och kontrollerar
              mest av förmögenheter i Sverige.
            </seg>
            <seg n="eb60be7b">
              Det får inte skymma det faktum att vi har, precis som Inger Davidson
              också redogör för, stora grupper med mycket små marginaler och
              låg pension. Det är inte minst kvinnor som under livet har förvärvsarbetat
              i liten utsträckning som har den typen av situation. Vi återkommer
              i närtid.
            </seg>
            <seg n="3b25d4a6">
              Kinas ansvar i Afrika
            </seg>
          </u>
          <note type="speaker" n="aa066d80">
            Anf. 53 ALEKSANDER GABELIC (s):
          </note>
          <u who="aleksander_gabelic_93c6d0" xml:id="i-0f55dc146836bf41-0" n="db35b7db">
            <seg n="185b9ebe">
              Herr talman och statsministern! Dialogen med Kina är viktig.
              Det är en dialog som bör föras med tydlighet och utan undfallenhet.
            </seg>
            <seg n="4a269577">
              Kina stärker sin roll i det internationella samarbetet. Det får
              konsekvenser för frågor som rör bland annat mänskliga rättigheter
              och miljö, och inte minst inom FN hanteras frågor om säkerhet.
            </seg>
            <seg n="2db161cc">
              I Afrika har Kina tävlat med västvärlden om inflytande och odlar
              nu målmedvetet sina ekonomiska, politiska och militära kontakter.
              Vi vet att Kina har en roll också i länder som plågas av långvariga
              politiska eller militära konflikter. Skrämmande exempel är Zimbabwe
              och Sudan.
            </seg>
            <seg n="582eb805">
              Samtidigt har världens länder i FN förbundit sig att verka för
              principen skyldigheten att skydda. Man ska med andra ord förebygga,
              ingripa och återbygga där staters ledare inte kan eller vill ta
              ansvar för den egna befolkningens säkerhet.
            </seg>
            <seg n="14089a07">
              Är det statsministerns avsikt att i sina samtal med det kinesiska
              ledarskapet ta upp frågan om Kinas ansvar i Afrika då det gäller
              mänskliga rättigheter, miljö och möjligheten att få Kinas aktiva
              stöd att stärka FN:s arbete för efterlevnaden av den viktiga FN-principen
              skyldigheten att skydda?
            </seg>
          </u>
          <note type="speaker" n="930b2b19">
            Anf. 54 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-3e08049b02bae9a8-10" n="cfe6a44e">
            <seg n="a448b233">
              Herr talman! Aleksander Gabelic är mycket kunnig i dessa frågor
              och vet att vi har en liten märklighet, om jag får uttrycka det
              så. Det lilla landets perspektiv har ofta varit att beklaga att
              stormakterna vill påverka för mycket.
            </seg>
            <seg n="75fcd37b">
              Jag delar uppfattningen att vi här talar om en mycket stor makt
              som vi ofta vill ska engagera sig mer och kliva ur en position
              där man ofta hävdar att man inte vill ta ansvar i olika delar
              av världen där man inte minst är aktiv i avsikt styra över energiförsörjningen.
            </seg>
            <seg n="482f7e24">
              Detta var uppe under mina samtal med Hu Jintao förra sommaren.
              Det är kopplat till Sudan och flera konflikter som finns i Afrika.
              Det är angeläget för oss eftersom vi just nu till exempel har
              svensk personal på plats i Tchad. Vi hade också tidigare en mission
              som gällde Sudan.
            </seg>
            <seg n="75cdba72">
              Huruvida det kommer att vara tid för detta också denna gång är
              för tidigt att säga. Men jag delar uppfattningen att det är precis
              så dialogen förs med Kina. Känn ett större ansvar. Ni har en stor
              påverkansmöjlighet inte bara på ekonomi utan också på energi och
              därmed på säkerhetsfrågor i vår moderna värld.
            </seg>
            <seg n="4a9fb521">
              Dialogen om Tibet och enskilda fall
            </seg>
          </u>
          <note type="speaker" n="4f4fe356">
            Anf. 55 CARINA HÄGG (s):
          </note>
          <u who="carina_hagg_4f0222" xml:id="i-5f72f84be1b0ae00-0" n="9ec36bb0">
            <seg n="ac25cd3a">
              Herr talman! Herr statsminister! Jag är i dessa dagar väldigt
              orolig. Är det några av de demonstranter som slogs ned i Tibet
              som jag mötte när jag var på resa i Tibet? Är det några av dem
              som vi har hört om som blivit döda som jag mötte och talade med
              när jag besökte Tibet? Är det några av de personer som jag mötte
              och träffade och som var oroliga för sin situation redan då som
              kommer att utsättas för tortyr och övergrepp?
            </seg>
            <seg n="0bcf2a5d">
              Vi vet att i takt med att de ekonomiska framstegen har synts
              i Tibet har de gått hand i hand med ett ökat förtryck och en ökad
              kontroll av klostren. Under kulturrevolutionen revs 6 000 kloster
              ned, och sedan har problemen fortsatt för det tibetanska folket.
            </seg>
            <seg n="7c88a0e2">
              Jag har inte samma syn på möjligheten att ha en bra dialog, en
              kritisk och tydlig dialog, med kineserna både i Peking och uppe
              i Tibet som statsministern gett uttryck för. Jag tycker att statsministern
              varit både passiv och pessimistisk.
            </seg>
            <seg n="27dfe86e">
              För mig är det viktigt när jag besöker Peking och när jag har
              besökt Tibet att vara tydlig, ta upp enskilda fall, beskriva situationen
              och ha en dialog. Det har varit positivt. Kan inte statsministern
              på samma sätt ta upp enskilda fall och situationer i Peking som
              vi andra gör när vi reser dit?
            </seg>
          </u>
          <note type="speaker" n="870b6b00">
            Anf. 56 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-3e08049b02bae9a8-11" n="cfe6a44e">
            <seg n="c339f4f1">
              Herr talman! Jag är alltid intresserad av att höra exempel på
              hur socialdemokrater och andra har rest till Kina på ett sätt
              som vi andra har anledning att lära av. Jag ska gärna ta exempel
              på det.
            </seg>
            <seg n="2ec4b303">
              Jag har fört dialogen med Hu Jintao. Jag har inte heller uteslutit
              att det ska vara någon del som saknas vid det här tillfället.
              Jag förbehåller mig rätten att göra de slutgiltiga avvägningarna
              på plats.
            </seg>
            <seg n="7029aa11">
              Jag delar Carina Häggs syn att det både är lämpligt och helt
              möjligt i dag att föra den här typen av dialog med det kinesiska
              ledarskapet.
            </seg>
            <seg n="d5efb548">
              Jag nämnde också i ett tidigare svar här min syn på Tibet. Det
              är alldeles riktigt att man under kulturrevolutionen rev ned väldigt
              mycket. Men man har delvis byggt upp det.
            </seg>
            <seg n="5e8a4dd6">
              Det är nu oroligt. Det finns berättigade krav på ökad autonomi
              och ökat utrymme för språklig och kulturell utveckling i Tibet
              som de med rätta tycker att det inte finns utrymme för.
            </seg>
            <seg n="67e3e890">
              Svenska kollektivavtal och Lissabonfördraget
            </seg>
          </u>
          <note type="speaker" n="441c5178">
            Anf. 57 JOSEFIN BRINK (v):
          </note>
          <u who="josefin_brink_cd11aa" xml:id="i-81063b9202e8b0ee-0" n="273c1b34">
            <seg n="bc1ad2fd">
              Herr talman! Svenska fackförbunds rätt att kräva kollektivavtal
              och vidta stridsåtgärder för att få dem till stånd för gästande
              företag från andra EU-länder är väldigt oklar sedan Sverige förlorade
              det så kallade Vaxholmsmålet i EG-domstolen.
            </seg>
            <seg n="2b71e32b">
              Efter ganska mycket om och men har regeringen i dag presenterat
              direktiven till den utredning som ska analysera konsekvenserna
              och ta fram förslag på eventuella åtgärder med anledning av domen.
              Det framgår av direktiven att utredaren har på sig fram till den
              15 december att komma med sitt förslag.
            </seg>
            <seg n="1b863c5e">
              Jag vill fråga statsministern om regeringen i konsekvens med
              detta kommer att skjuta upp den planerade omröstningen om godkännande
              av Lissabonfördraget som ska hållas här i riksdagen tills efter
              det att utredningen är klar så att vi har klara besked om vad
              som gäller innan vi fattar detta viktiga beslut.
            </seg>
          </u>
          <note type="speaker" n="16cf094e">
            Anf. 58 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-3e08049b02bae9a8-12" n="cfe6a44e">
            <seg n="332148bd">
              Herr talman! Det har vi inte för avsikt att göra. Vi tycker inte
              att frågorna hänger ihop på det viset. Vi känner oss säkra i att
              den svenska arbetsmarknadsmodellen i grunden ska kunna fortsatt
              vara verksam inom den europeiska union där vi är medlemmar. Vi
              har ett brett stöd för det i Sveriges riksdag, och vi framför
              det i olika sammanhang.
            </seg>
            <seg n="934b75cc">
              Syftet nu är att analysera konsekvenserna och dessutom när det
              görs ge utrymme för att det sker med arbetsmarknadens parter.
              Det har också säkerligen påverkat att det är komplicerad materia
              och att man därför behöver den här tiden fram till i december.
            </seg>
            <seg n="19aa07a7">
              Den viktiga utgångspunkten är att vi försvarar det val vi en
              gång gjorde att inte använda långtgående lagstiftningsåtgärder
              utan mer tro på sociala partners ansvarstagande och därmed den
              kollektivavtalsmodell som vi har i Sverige.
            </seg>
            <seg n="d7b16567">
              Framtidens pensioner
            </seg>
          </u>
          <note type="speaker" n="61a42bde">
            Anf. 59 KATARINA BRÄNNSTRÖM (m):
          </note>
          <u who="katarina_brannstrom_26ead4" xml:id="i-dd945624944001c1-0" n="a878bdb2">
            <seg n="2a1bf020">
              Herr talman! Det blir mycket frågor om pensioner här i dag, men
              min fråga rör framtida pensioner.
            </seg>
            <seg n="a21fa107">
              Sveriges befolkning blir allt fler och allt friskare. Samtidigt
              vill allt fler sluta allt tidigare och många gånger före sin ålderspensionering.
              I dag är medelåldern knappt 62 år när man utträder från arbetsmarknaden.
            </seg>
            <seg n="f5de6e91">
              I en snar framtid kommer andelen över 65 år i Sverige att fördubblas
              mot hur det var på 50-talet. Dessutom befinner sig närmare en
              fjärdedel av alla arbetsföra utanför arbetsmarknaden.
            </seg>
            <seg n="67ae4a6d">
              Resultatet blir att allt fler ska försörjas av allt färre allt
              längre. Detta innebär att framtida pensioner kommer att urholkas
              om inte svenska folket arbetar längre, pensionsåldern höjs eller
              bådeoch.
            </seg>
            <seg n="4c7c0185">
              Försäkringskassan har uttryckt en oro för detta. Vi är rätt många
              som delar den oron. Ändå handlar debatten nu för tiden uteslutande
              om dagens pensioner.
            </seg>
            <seg n="adba79d7">
              Jag vill ställa en fråga till statsministern. Hur tänker regeringen
              agera för att långsiktigt trygga pensionerna?
            </seg>
          </u>
          <note type="speaker" n="8b99a29e">
            Anf. 60 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-3e08049b02bae9a8-13" n="cfe6a44e">
            <seg n="0f5cecf4">
              Herr talman! En av de viktiga åtgärder vi vidtog under 90-talet,
              när Sverige var i djup kris, var att Socialdemokraterna med mycket
              brett stöd av de borgerliga partierna genomförde en förändring
              i det svenska pensionssystemet. Så slutade man bygga upp stora
              skulder i pensionssystemet som sköts framför på kommande generationer.
              Kopplingen mellan tillväxt, hur många som arbetar och hur länge
              man själv väljer att arbeta skulle också få större inverkan på
              pensionsnivåerna.
            </seg>
            <seg n="aa76b1ae">
              Detta var mycket bra och klokt så klokt att Norges vänsterregering
              nu tänker kopiera och införa detta system. Jag träffade precis
              Jens Stoltenberg i Riksgränsen.
            </seg>
            <seg n="03837934">
              Utgångspunkten är just att därmed har vi också byggt in ett sätt
              att möta de demografiska förskjutningarna. Vi har på två generationer
              gått från ett läge där vi jobbade nästan hela livet många såg
              aldrig sin egen pensionsålder utan arbetade och dog till ett läge
              i dag där vi kanske arbetar halva livet. Under resten av den andra
              halvan gör vi ofta anspråk på skattefinansierad välfärd.
            </seg>
            <seg n="26685a3a">
              Därför är svaret precis det som frågeställaren säger: Vi måste
              uppmuntra till mer av arbete högre upp i åren. Det måste finnas
              morötter för det i det inbyggda pensionssystemet. Därför ska vi
              också försvara det pensionssystem vi nu är på väg att växa in
              i.
            </seg>
            <seg n="2a16fd30">
              Den svenska modellen
            </seg>
          </u>
          <note type="speaker" n="7238730d">
            Anf. 61 ULF HOLM (mp):
          </note>
          <u who="ulf_holm_74ae2f" xml:id="i-779aa90b6a69bb60-8" n="64b366f2">
            <seg n="e25ea491">
              Herr talman! Det finns en stor oro i dag på svensk arbetsmarknad
              med tanke på domarna i Lavalmålet och Rüffertmålet. Det handlar
              om vilka konsekvenser domarna kommer att få på svensk arbetsmarknaden.
            </seg>
            <seg n="54a0b530">
              Jag är inte lika säker som statsministern på att det bara är
              de svenska lagarna som ska ändras. Jag hoppas att det är så. Men
              om det visar sig att det också är EU-direktiv som måste ändras
              bör inte utredningen då titta på detta också? Frågan är också
              om inte statsministern borde agera på den europeiska arenan för
              att till exempel informera om hur den svenska modellen är uppbyggd?
            </seg>
            <seg n="8da33c19">
              Det är många som undrar om inte den svenska modellen funkar nu.
              Håller den på att raseras? Vad händer? Det måste man ge ganska
              snabba besked om. Jag delar tidigare frågeställarens synpunkt
              om att man hade varit glad om vi hade kunnat få en delrapport
              tidigare till exempel om hur lex Britannia fungerar och om den
              måste ändras eller inte.
            </seg>
            <seg n="b06eb0fa">
              Är inte statsministern beredd på att ge en delrapport så snabbt
              som möjligt så att vi vet vad som gäller för den svenska modellen?
            </seg>
          </u>
          <note type="speaker" n="95b5d6c2">
            Anf. 62 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-3e08049b02bae9a8-14" n="cfe6a44e">
            <seg n="0b3b708e">
              Herr talman! Jag lyssnade just till en forskare som är kunnig
              i vad som ibland kallas för den nordiska modellen. Han gjorde
              en poäng av att man får passa sig om man ska uttrycka någonting
              som modell, för då kan någon tro att det är något statiskt någonting
              som man kan stoppa in i frysen och som alltid ser ut på samma
              sätt. Ingenting händer, tror man.
            </seg>
            <seg n="43b0ed2f">
              Men det framgångsrika är att vi har lärt oss att ha en modell
              som kan utvecklas, som kan möta nya tider och som tar in ambitioner
              om ökad rörlighet inom EU och gärna gentemot övriga delar av världen.
              Därför ska vi aldrig acceptera ett synsätt att vi har en definierad
              modell som aldrig får utsättas för någon form av utveckling.
            </seg>
            <seg n="c9a4788d">
              Jag har sagt att vi inte kan se att detta skulle hota grunden
              för det vägval vi gjorde, det vill säga att vi har avtalsslutande
              parter som har mycket inflytande på den svenska arbetsmarknaden
              till skillnad från andra länders omfattande lagstiftningsarbete.
            </seg>
            <seg n="4d3eea41">
              Det kan i marginalen finnas justeringar och påverkan till följd
              av domen, och det är det vi vill analysera. Jag tycker inte att
              det är något märkligt. Det är också viktigt att vi gör det brett
              i Sverige, så att många får ha synpunkter på processen.
            </seg>
            <seg n="2e93f75a">
              De mänskliga rättigheterna i Kina
            </seg>
          </u>
          <note type="speaker" n="9e2d12eb">
            Anf. 63 KENNETH G FORSLUND (s):
          </note>
          <u who="kenneth_g_forslund_2c9ca3" xml:id="i-c7581aeb8d464a0e-0" n="74c34359">
            <seg n="9d0b3be0">
              Herr talman! Statsministern svarade för en liten stund sedan
              tydligt och engagerat och berättade hur han skulle ta upp miljöfrågorna
              vid sitt möte med den kinesiska ledningen.
            </seg>
            <seg n="442cc1de">
              Den 27 mars presenterade den borgerliga regeringens biståndsminister
              rapporterna över de mänskliga rättigheternas situation i en lång
              rad länder i världen. Den rapport som Utrikesdepartementet har
              avgett om situationen i Kina är 22 sidor lång och innehåller svidande
              kritik mot situationen för de mänskliga rättigheter i Kina.
            </seg>
            <seg n="b153e398">
              Kan vi nu får höra statsministern ge ett lika tydligt och engagerat
              svar på frågan: Vad tänker statsministern ta upp för frågor när
              det gäller mänskliga rättigheter? Kommer statsministern att ta
              upp frågorna om enskilda personer?
            </seg>
          </u>
          <note type="speaker" n="a0e7f377">
            Anf. 64 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-3e08049b02bae9a8-15" n="cfe6a44e">
            <seg n="1554f735">
              Herr talman! Jag har läst dessa 22 sidor. Jag har i olika sammanhang
              gett uttryck för en del av det som står där. Bland annat nämns
              diskussionen om hur omfattande dödsstraffsanvändningen är. Man
              talar om mellan 7 000 och upp till 10 000 utförda dödsstraff varje
              år. Det handlar om en kvarts miljon människor i omskolningsläger,
              som det heter, i kommunismens namn. När man har tyckt eller tänkt
              fel blir man omskolad. Det handlar om utbredd och omfattande användning
              av tortyr bara för att nämna några exempel. Det handlar också
              om bristande utrymme och respekt för minoriteter. Det är just
              detta som handlar mycket om Tibetsituationen.
            </seg>
            <seg n="e4e24b38">
              Min avsikt är att ta upp just dessa förhållanden. Jag har redan
              gjort det i samtal med Hu Jintao och jag kommer att göra det även
              vid det här tillfället. Som jag har uttryckt håller jag också
              öppet för att ta upp enskilda fall.
            </seg>
            <seg n="fbdbb76a">
              Kinas brott mot mänskliga rättigheter
            </seg>
          </u>
          <note type="speaker" n="710a4d0b">
            Anf. 65 KENT HÄRSTEDT (s):
          </note>
          <u who="kent_harstedt_5170cc" xml:id="i-94ad9a917180c832-0" n="d7c5103c">
            <seg n="ad56c5b6">
              Herr talman! Statsministern hade förra sommaren tillfälle vid
              den kinesiska presidenten Hu Jintaos besök att framföra kritik
              mot de övergrepp och brott mot mänskliga rättigheter som vi alla
              är vittnen till i Kina. Det gäller såväl i Tibet som mot oliktänkande
              i andra delar av Kina.
            </seg>
            <seg n="4c090456">
              Jag är förespråkare för dialog med Kina. Men jag tycker att man
              ska vara mycket tydlig i kritiken mot brotten. Vi har under de
              senaste dagarna sett olika personers exempel på hur de formulerar
              den kritiken. I går var det Kevin Rudd som gjorde det på universitetet
              i Peking på ett mycket tydligt sätt. Gordon Brown gav i går kväll
              besked om att han inte ämnar närvara vid invigningen i Peking.
              Man kan göra det på lite olika sätt.
            </seg>
            <seg n="17f56c64">
              Efter mötet i somras har dock statsministern svarat ganska undvikande
              på frågor om vad han sade till presidenten. Statsministern har
              sagt att han beskrev hur vi ser på mänskliga rättigheter i Sverige.
              Men det är faktiskt inte samma sak som att framföra kritik. Kommer
              vi den här gången att få tydligt formulerad kritik och även besked
              efter mötet om vad statsministern har sagt vid sitt besök i Kina?
            </seg>
          </u>
          <note type="speaker" n="ccc0c620">
            Anf. 66 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-b300683bfa904dd3-1" n="cfe6a44e" next="i-4fe30427b0dc2504-1">
            <seg n="d6288100">
              Herr talman! Jag får återigen sända min vädjan till de socialdemokrater
              som nu ställer så många frågor om det här: Om ni kan nämna några
              egna ledare som har varit i Kina som ni tycker kan stå som exempel
              för hur jag ska bete mig i Kina så ska jag gärna dra lärdom av
              det. Det blir lätt så att jag får höra allt detta inför resor
              som jag ska företa.
            </seg>
            <seg n="d49a003c">
              Jag framförde mycket brett en diskussion som jag på intet sätt
              tyckte var svår att föra med Hu Jintao. Den var detaljerad, och
              vi gick igenom delar av det som jag svarade på här tidigare. Vi
              ska nog inte tro att det är så komplicerat som det ibland framställs,
              men det är icke desto mindre så att vi tar diskussionen. Det är
              självklart.
            </seg>
            <seg n="c988395f">
              Jag ber dock om respekt från denna riksdag för att man också
              ska minnas att klimat- och miljöfrågorna är mycket svåra i diskussioner
              med kineserna. Vi måste verkligen vara pålästa och komma med argument
              som når fram till kineserna för att också få dem att gå in på
              ett bra sätt i ett internationellt avtal.
            </seg>
            <seg n="8d74e813">
              Om det bara gällde att ge besked om att jag inte ämnar närvara
              vid OS-invigningen kan jag berätta att det har inte jag heller
              tänkt göra. Det kan ju vara ett besked. Det är inte ett utslag
              av någon bojkottskänsla, men jag har aldrig tänkt resa.
            </seg>
            <seg n="80b4ac7a">
              Dialogen med trossamfunden
            </seg>
          </u>
          <note n="c763eeeb">
            Anf. 67 HELENE PETERSSON i Stockaryd (s):
          </note>
          <u who="fredrik_reinfeldt_minister_2006" xml:id="i-4fe30427b0dc2504-1" n="cfe6a44e" prev="i-b300683bfa904dd3-1">
            <seg n="b5ec97a7">
              Herr talman! Statsministern tog i sin regeringsförklaring upp
              vikten av tydliga värderingar, vikten av medmänskliga möten och
              vårt gemensamma civila samhälle.
            </seg>
            <seg n="2ff1719c">
              Tidigare statsministrar har sett trossamfunden som en viktig
              samtalspartner i dessa frågor. Nu har det kommit till min kännedom
              att företrädare för trossamfund vid två tillfällen har tillskrivit
              statsministern och bett om sammanträffanden. Statsministern har
              hänvisat till kulturministern eller Regerings råd för kontakt
              med trossamfunden. Rådet är ett bra samtals- och informationsforum.
              Men tidigare har det ansetts viktigt för den person som har det
              övergripande helhetsansvaret och ska ha en helhetssyn, alltså
              statsministern, att ha dessa kontakter. Det finns också frågor
              där statsministern är direkt ansvarig och där trossamfunden spelar
              en mycket viktig roll. MR-frågor och även landets krishantering
              har nämnts här i dag.
            </seg>
            <seg n="1e536446">
              Min fråga till statsministern är: Kan statsministern tänka sig
              att ompröva sitt ställningstagande och träffa företrädare för
              trossamfunden för dessa viktiga och övergripande frågor och diskussioner?
            </seg>
          </u>
          <note type="speaker" n="ad3f7782">
            Anf. 68 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-3e08049b02bae9a8-16" n="cfe6a44e">
            <seg n="72456fa7">
              Herr talman! Det är alltid en svår avvägning för en statsminister
              vilka man ska träffa. Jag kan avslöja att nära nog alla typer
              av företrädare för olika verksamheter tycker att de ska få sitta
              ned med statsministern och prata.
            </seg>
            <seg n="e6115ec2">
              Vår uppfattning är att det kan vara rätt någon gång, men det
              är oftast mer rätt att låta det särskilt ansvariga statsrådet
              föra dialogen. Det är ju ofta konkreta frågor man vill gå igenom
              som trots allt handlar om det enskilda statsrådets specifika ansvar.
            </seg>
            <seg n="b548dae0">
              I ett sammanhang har jag suttit ned med Sveriges muslimska råd
              och diskuterad den uppkomna situationen med anledning av Wilks
              Muhammedbilder. Då fann jag det angeläget att på plats i moskén
              i Helsingfors föra dialog med Sveriges muslimska råd och företrädare
              för den trosuppfattningen. Man ska alltså aldrig utesluta att
              det kan vara rätt och att det kan ligga på mig. Men jag kan inte
              bara rakt av lova att jag ska ha tid eller ens tycka att det alltid
              är jag som ska träffa alla typer av intresseföreträdare som vill
              träffa statsministern.
            </seg>
            <seg n="a08d1797">
              Situationen i Tibet
            </seg>
          </u>
          <note type="speaker" n="059b5cac">
            Anf. 69 SVEN BERGSTRÖM (c):
          </note>
          <u who="sven_bergstrom_b4b613" xml:id="i-fce3b642dda97391-0" n="e143911d">
            <seg n="70f7bd5e">
              Herr talman! Varav hjärtat är fullt talar munnen finns det ett
              ordspråk som säger, och det är väl därför det är så många ledamöter
              som i dag har tagit upp frågan om Kina och Tibet.
            </seg>
            <seg n="b6f4a5f0">
              Som en av de många riksdagsledamöter som i många år har varit
              engagerade i Svensk-tibetanska parlamentarikerförbundet här i
              riksdagen vill jag också göra det. Engagemanget har nog ökat en
              del under den senaste tiden på grund av det som hänt i Kina, men
              vi välkomnar verkligen ett engagemang i de här frågorna. Vi har
              i Svensk-tibetanska parlamentarikerförbundet ordnat resor till
              Tibet och också till Dharamsala där den tibetanska exilregeringen
              har sin hemvist.
            </seg>
            <seg n="d6b665b0">
              Världen över går nu en våg av protester mot övervåldet och bristen
              på mänskliga rättigheter i Kina, och det är bra att man uppmärksammar
              detta. Jag är övertygad om att det fäster uppmärksamheten på frågan
              också i Kina. Det är särskilt motbjudande att man försöker anklaga
              Dalai lama, denna Nobels fredspristagare, för att uppmuntra till
              övervåldet. Det finns ingen substans i sådana anklagelser.
            </seg>
            <seg n="48a0c5ad">
              Eftersom statsministern så många gånger har svarat på de här
              frågorna vill jag bara markera det breda stöd som jag är övertygad
              om att statsministern redan känner från hela det svenska parlamentet
              att verkligen med kraft och diplomati ta upp dessa frågor och
              lägga stor vikt vid dem när det blir tillfälle att tala.
            </seg>
          </u>
          <note type="speaker" n="3c6dd830">
            Anf. 70 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-3e08049b02bae9a8-17" n="cfe6a44e">
            <seg n="ecff024b">
              Herr talman! Jag tackar för den uppmaningen. Jag såg först inte
              Sven Bergström han brukar inte stå bland Helsingforssbänkarna.
              Jag vet inte om Sven Bergström har tänkt på konsekvenserna av
              det, men han är välkommen!
            </seg>
            <seg n="5db10e1f">
              Jag vill också inskärpa att Dalai lama just har talat om att
              avstå från våldsanvändning, uppmuntrat till att OS ska genomföras
              och ställt helt befogade anspråk på att få inleda dialog. Det
              är en mycket klok linje, och man bör rimligen framföra att det
              finns anledning för det kinesiska ledarskapet att se det på samma
              sätt.
            </seg>
            <seg n="32ad9711">
              Statsministerns deltagande vid OS-invigningen i Kina
            </seg>
          </u>
          <note type="speaker" n="727f006b">
            Anf. 71 BOSSE RINGHOLM (s):
          </note>
          <u who="bosse_ringholm_29e546" xml:id="i-da275ec5b313ec90-0" n="c93f5c38">
            <seg n="0528f79b">
              Herr talman! När Kina fick de olympiska sommarspelen knöts stora
              förhoppningar till att detta skulle kunna påverka processen mot
              ökad frihet och ökade mänskliga rättigheter i Kina liksom öppenhet.
              Det är klart att politikerna ska ta varje tillfälle att också
              driva den processen.
            </seg>
            <seg n="2600947f">
              När statsministern nu inte kan ge besked om han tänker ta upp
              individuella fall får det väl tolkas som att statsministern inte
              tänker göra det. Det är bra att statsministern säger att han inte
              tänker åka till OS-invigningen, men det är oklart av vilka skäl.
              Är det politiska skäl som gör att statsministern inte tänker åka
              till invigningen? Är det bekvämlighet, eller är det något annat
              skäl?
            </seg>
            <seg n="58d3b9b5">
              Statsministerns kollega i Europeiska rådet, den franska presidenten,
              har ju för sin del sagt att han håller frågan om ett samfällt
              agerande öppen eftersom han är ordförande i Europeiska rådet under
              andra halvåret av 2008. Kommer statsministern att tillsammans
              med den franska presidenten agera för att fler ska avstå från
              att delta i invigningen?
            </seg>
          </u>
          <note type="speaker" n="3c74e069">
            Anf. 72 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-3e08049b02bae9a8-18" n="cfe6a44e">
            <seg n="b25bfacf">
              Herr talman! IOK fattade 2001 beslutet att ge OS till Peking,
              väl medvetna om vilken regim det är som leder Kina. Det fanns
              omfattande diskussioner och också invändningar i Sverige mot hur
              klokt detta var. Beslutet fattades ändå.
            </seg>
            <seg n="6fe64079">
              Jag menar att man då får fullfölja detta beslut. Man får vara
              där på plats med de idrottsmän och andra som OS är till för. Jag
              har aldrig vid något tillfälle avsett att åka. Hur man kan få
              det till bekvämlighet får Bosse Ringholm reda ut någon annan gång.
              Jag ska vara hemma och budgetförhandla. Det skulle kanske kunna
              ses som ett utslag av bekvämlighet, men jag tror inte det.
            </seg>
            <seg n="6b573795">
              Min uppfattning är att vi inte ska bojkotta OS. Jag har också
              gett uttryck för det. Jag är övertygad om att den som nu förespråkar
              detta mot det kinesiska ledarskapet kommer att se att möjligheterna
              till all annan form av påverkan snabbt förminskas.
            </seg>
            <seg n="f5c239a8">
              Därför har jag också agerat gentemot dem som hävdar att vi ska
              tänka annorlunda här i Sverige. Jag har också noterat vad Sarkozy
              har sagt och kommer naturligtvis att framföra samma sak till honom,
              men det är klart att han har en särskild roll som kommande ordförande
              för EU.
            </seg>
            <seg n="5e48393b">
              På slutet kan man förstås alltid säga att ingenting ska väl någonsin
              uteslutas. Det sker förstås en utveckling, och den har vi all
              anledning att följa.
            </seg>
            <seg n="e4c6a270">
              Synen på abort i EU
            </seg>
          </u>
          <note type="speaker" n="22c021f2">
            Anf. 73 KERSTIN ENGLE (s):
          </note>
          <u who="kerstin_engle_65233a" xml:id="i-def20b17f3623912-0" n="649bb216">
            <seg n="88233e59">
              Herr talman! När det gäller sexuell och reproduktiv hälsa har
              vi fått allt tydligare signaler om att det saknas enighet om denna
              fråga i EU. Abortfrågan är ett sådant exempel där inte minst flera
              av de, som vi kanske slarvigt kallar dem, nya medlemsstaterna
              har en annan uppfattning än vad vi i Sverige har.
            </seg>
            <seg n="0949afbc">
              Min fråga är hur statsministern och Sveriges representanter som
              vill tillhöra kärnan i EU arbetar med den här frågan. Jag anser
              att detta är en fråga som man inte kan avfärda med att varje land
              självt har rätt att bestämma. Sexuell och reproduktiv hälsa tillhör
              nämligen också de mänskliga rättigheter som vi har talat så mycket
              om här i dag.
            </seg>
          </u>
          <note type="speaker" n="fce4dddc">
            Anf. 74 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-b300683bfa904dd3-2" n="cfe6a44e" next="i-4fe30427b0dc2504-2">
            <seg n="fa70b601">
              Herr talman! Låt oss konstatera att den mycket breda uppslutning
              vi har kring den svenska abortlagstiftningen har inneburit väldigt
              mycket för kvinnans frigörelse. Vi står upp för den lagstiftningen
              vid varje tillfälle vi kan här hemma i Sverige och utomlands.
            </seg>
            <seg n="86ad7413">
              Lite försiktig får man vara när man säger att det visst ska finnas
              möjligheter att påverka. Jag vill inte komma hem och meddela att
              jag har blivit nedröstad i Europa och som konsekvens av detta
              tänker gå med på att förändra grunderna i den svenska abortlagstiftningen.
            </seg>
            <seg n="b2357cc5">
              Det är mycket riktigt så att det i olika delar av Europa finns
              en annan syn och en annan typ av lagstiftning. Vi kan också notera
              att abortfrågan dyker upp igen i valdebatter, bland annat i Italien.
            </seg>
            <seg n="40dec664">
              Vi fortsätter alltså att påverka med den utgångspunkt som Kerstin
              Engle själv gav uttryck för och som vi har en mycket bred uppslutning
              för i Sverige. Det tror jag är bra bra för Sverige, bra för kvinnor
              och något som är väl värt också att berätta också för andra.
            </seg>
          </u>
          <note n="78402ab3">
            Anf. 75 FÖRSTE VICE TALMANNEN:
          </note>
          <u who="fredrik_reinfeldt_minister_2006" xml:id="i-4fe30427b0dc2504-2" n="cfe6a44e" prev="i-b300683bfa904dd3-2">
            <seg n="c86eaccf">
              Därmed var dagens frågestund över. Vi säger tack till statsministern
              för medverkan!
            </seg>
            <seg n="c7b15aa9">
              Återupptagna förhandlingar
            </seg>
          </u>
          <note n="1bf2e5e3">
            Ajournering
          </note>
          <note n="abb5fd9d">
            Kammaren beslutade kl. 14.46 på förslag av förste vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note n="354db2cb">
            Förhandlingarna återupptogs kl. 16.00.
          </note>
          <note n="f105f4d9">
            10 § Beslut om ärende som slutdebatterats den 9 april
          </note>
          <note n="669f4f2c">
            Punkt 3
          </note>
          <note n="efe7172c">
            Punkt 5
          </note>
          <note n="37e441eb">
            Punkt 11
          </note>
          <note n="34faa757">
            Övriga punkter
          </note>
          <note n="e45b0f37">
            11 § Beslut om ärenden som slutdebatterats vid dagens sammanträde
          </note>
          <note n="7fb9eb5b">
            Punkt 1
          </note>
          <note n="7962015b">
            Punkt 4
          </note>
          <note n="efe7172c">
            Punkt 5
          </note>
          <note n="34faa757">
            Övriga punkter
          </note>
          <note n="c32233e0">
            12 § Bordläggning
          </note>
          <note n="fd3cc61f">
            Anmäldes och bordlades
          </note>
          <note n="0b308f79">
            13 § Anmälan om interpellationer
          </note>
          <note n="a1f5b0af">
            Anmäldes att följande interpellationer framställts
          </note>
          <note n="f7959614">
            den 10 april
          </note>
          <note n="fead1e30">
            Peter Hultqvist
          </note>
          <note n="fead1e30">
            Peter Hultqvist
          </note>
          <note n="39435e35">
            Mikael Damberg
          </note>
          <note n="04a7d8eb">
            Yilmaz Kerimo
          </note>
          <note n="9970690f">
            Interpellationerna redovisas i bilaga som fogats till riksdagens
            snabbprotokoll tisdagen den 15 april.
          </note>
          <note n="e504e0b1">
            14 § Kammaren åtskildes kl. 16.07.
          </note>
          <note n="ab425ee6">
            Förhandlingarna leddes
          </note>
          <note n="70e38a69">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
